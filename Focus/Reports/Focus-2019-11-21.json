{"url": "http://www.focus-news.net/news/2019/11/21/2721939/ahval-turtsiya-prodalzhava-pregovorite-s-rusiya-za-izteglyaneto-na-kyurdskite-sili-ot-severna-siriya.html", "text": "Турция продължава преговорите с Русия за да прекратяването на присъствието на кюрдските „Отряди за народна самоотбрана“ (ОНС) в Северна Сирия в зоните, които меморандумът между двете страни покрива. Това твърди министърът на отбраната в Анкара Хулуси Акар, предава турския портал  Ahval , като се позовава на  Anadolu Agency . \r\nТурция прекрати военната си операция в Северна Сирия, след като постигна споразумение с Москва ОНС, считана от Анкара за терористична организация, въпреки участието им в борбата срещу „Ислямска държава“, да се изтегли на 30 км от граничните региони. \r\n„В момента ние предполагаме, че терористите от ОНС до голяма степен са напуснали региона, но някои от тях може да са останали, скрити“, заяви Акар.  \r\nТой добави, че атаките от страна на ОНС продължават и на изток и на запад от река Ефрат.  \r\n„Опитваме се да прекратим това отново чрез срещи и разговори с руснаците“, добави той.  \r\nАкар заяви, че Русия е информирала Турция, че до 29 октомври общо 34 хил. членове на ОНС са се изтеглили от региона, съгласно меморандума.  \r\n„Противоречивите факти бяха обсъдени с Руската Федерация“, каза Акар. \r\nТурция и Русия провеждат съвместни патрули по границата в Северна Сирия, съгласно споразумението. Освен това Анкара по-рано постигна и отделно споразумение със САЩ, също свързано с изтеглянето на ОНС от планираната от Турция зона за сигурност, в която да бъдат заселени два милиона сирийски бежанци.  \r\n \r\n \r\n \r\n \r\n  Теодор Пенев", "date": "2019.11.21", "title": "Ahval: Турция продължава преговорите с Русия за изтеглянето на кюрдските сили от Северна Сирия"}
{"url": "http://www.focus-news.net/news/2019/11/21/2721938/dazhd-vali-v-oblast-smolyan-patnite-nastilki-sa-mokri.html", "text": "Дъжд вали в област Смолян, пътните настилки са мокри, съобщи за  Радио „Фокус“ – Смолян   дежурният в Областно пътно управление – Смолян. Валежите са с различна интензивност в различните части на региона, но водачите трябва да шофират внимателно и със съобразена скорост. През деня не са получавани сигнали за инциденти по пътищата в областта.   \r\n \r\nДо 19.00 ч. остава ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Спирането на трафика в делничните дни е за полагането на нова асфалтобетонова настилка. Обходният маршрут е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. \r\n \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци.  \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\n \r\nВ Смолян вали дъжд, пътните настилки са мокри. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.11.21", "title": "Дъжд вали в област Смолян, пътните настилки са мокри"}
{"url": "http://www.focus-news.net/news/2019/11/21/2721936/balgariya-poiska-dialog-i-satrudnichestvo-s-vsichki-evropeyski-darzhavi-vav-vrazka-s-borbata-s-trafika-na-kulturni-tsennosti.html", "text": "България поиска диалог и сътрудничество с всички европейски държави във връзка с борбата с трафика на културни ценности. Това съобщиха от пресцентъра на  Министерство на културата . Министърът на културата Боил Банов представи позицията на Република България в част „Култура и аудиовизия“ на редовното заседание на Съвета на ЕС по образование, младеж, култура и спорт, което се проведе в Брюксел днес. \r\nВ рамките на заседанието с единодушие бе приета Резолюция  на Съвета на ЕС относно културното измерение на устойчивото развитие. Чрез нея се поставя началото на процес за изработване на План за действие относно културното измерение на устойчивото развитие на равнището на ЕС и включването му в стратегията на ЕС за изпълнение на Програма 2030 на ООН. Планът за действие следва да гарантира съгласуваност между културните и свързаните с културата мерки и подходи на равнището на ЕС и ще допълва работата на държавите членки в това отношение.  \r\nМинистрите на културата проведоха публичен дебат, посветен на темата: „Силни страни, иновационен потенциал и конкурентоспособност в световен мащаб на европейските културни, творчески и аудиовизуални индустрии“.  \r\nСподелено бе виждането, че културните и творчески индустрии и по-специално - аудиовизуалният сектор, са в сърцевината на цифровия единен пазар и са важни стълбове за икономическото и социално развитие, като допринасят пряко за иновационния потенциал и конкурентоспособност на Съюза. Също така те са определени като основополагащи демократичното общество и идентичност и същевременно формират най-голямото богатство - културното наследство за следващите поколения. \r\nИдентифицирани бяха някои основни предизвикателства, пред които са изправени секторите, чието преодоляване е възможно чрез създаването на реална и ефективна европейска стратегия за тези сектори с цел да се извлече пълният икономически, иновационен и социален потенциал на европейското съдържание, за да бъде конкурентно в глобален контекст по устойчив начин. \r\n „Сегашният момент, съпътстващ предстоящото изготвяне на всеобхватна дългосрочна стратегия за бъдещото индустриално развитие на Европа, е ключов за обсъждането на това как културните и творчески индустрии и по-специално - аудиовизуалният сектор, може да се позиционират с оглед и на по-общите политики на ЕС, за да изгради Съюзът своето цифрово бъдеще и устойчив растеж”, изтъкна министър Банов по време на публичния дебат.  \r\nПо инициатива на страната ни в дневния ред на заседанието беше включена допълнителна точка, посветена на добрите практики за защита на културното наследство, като беше представен пример за връщането на археологически предмети в страните на техния произход. Министърът на културата представи информация и конкретни резултати от успешното двустранно сътрудничество между България и Германия. Той изрази специална  благодарност и признателност за професионализма от името на България към германските власти, с помощта на които стана възможно връщането на над 200 артефакта в България през септември т.г.  \r\nВ изказването си министър Боил Банов предложи диалогът и работата между правителствата и институциите да бъдат развити не само на ниво ЕС, но и с други европейски държави, които са ключови за борбата с незаконния трафик и за предотвратяване на действия, които могат да застрашат общото културно наследство. \r\n„Подобно сътрудничество има реална добавена стойност за европейския проект и трябва да продължи да се ръководи от дух на добра воля и солидарност, за да запазим общото си културно наследство за бъдещите поколения“, допълни министърът на културата. Той отбеляза, че общата работа на всички нива срещу трафика на културни ценности допринася и за борбата с други свързани форми на престъпна дейност, като пране на пари, укриване на данъци, организирана престъпност и финансиране на тероризма.  \r\nПредложената от Министър Банов тема бе приветствана от Германия и Гърция, които изцяло се присъединиха към посочените от него пътища за сътрудничество в областта на борбата с престъпления към културното наследство.  \r\nПо време на заседанието бъдещото Хърватско председателство представи приоритетите и работната си програма за периода януари – юни 2020 г., които в сферата на културата и аудиовизуалната политика включват управлението на риска в областта на културното наследство, медийната грамотност, мобилността в областта на културните и творчески сектори и преговорите по Програма „Творческа Европа 2021-2027”. \r\nЕстония и Австрия представиха информация за избраните градове, които ще носят титлата „Европейска столица на културата“ през 2024 г., съответно - Тарту и Бад Ишл.  \r\nВ контекста на транспонирането на Директива (ЕС) 2019/790 в националните законодателства на държавите членки Франция обърна внимание на някои практики, които се срещат на национално ниво по отношение на сродните права на издателите и информационните агенции в цифровата епоха. \r\nИталия изрази своето мнение, че наименованието на портфолиото на номинираната за еврокомисар Мария Габриел трябва да включва изрично думата „култура“, тъй като по този начин ще се възстанови смисълът на водещата роля на културата за бъдещето на Европа. В своите изказвания редица държави членки на ЕС подкрепиха предложението на Италия. По-късно на пресконфиренция и председателят на ЕП Давид Сасоли съобщи, че „много“ министри на културата искат към задачите на еврокомисаря Мария Габриел да бъде добавена думата „култура“.", "date": "2019.11.21", "title": "България поиска диалог и сътрудничество с всички европейски държави във връзка с борбата с трафика на културни ценности"}
{"url": "http://www.focus-news.net/news/2019/11/21/2721941/detska-gradina-alen-mak-s-otlichitelen-znak-az-garantiram-shtastlivo-detstvo.html", "text": "За втори път, в навечерието на празника на християнското семейство, Държавната агенция за закрила на детето връчи отличителния знак „Аз гарантирам щастливо детство“. Това съобщиха от пресцентъра на  Община Стара Загора .  \r\n \r\nЕкипът на старозагорската детска градина № 25 „Ален мак” кандидатства за присъждане на отличието в категория „Значима иновация” . „Радвам се, че трудът ни бе забелязан и оценен по достойнство. Всяко дете има право на щастливо детство, а нашият екип прави всичко, което е по силите ни, за да му го осигурим”, каза директорът на детското заведение Меглена Бакърджиева. \r\nНаграждаването се състоя на тържествена церемония в София, на която присъстваха министър Бисер Петков и екипът му, Елеонора Лилова, директор на ДАЗД, Ваня Кастрева- представител на РУО София, както и много официални гости и представители на различни институции, ангажирани в работата с деца. \r\n \r\nОсновен критерий, по който се присъждат отличителните знаци, е приносът в грижата за децата и за дейности и инициативи, допринасящи за създаването на условия за тяхното пълноценно развитие. \r\nНаградените са определени от седемчленна комисия под ръководството на председателя на ДАЗД. В комисията участват представители на Консултативния съвет и Съвета на децата към ДАЗД, експерти, общественици, представители на медиите и други.", "date": "2019.11.21", "title": "Детска градина „Ален мак“ с отличителен знак „Аз гарантирам щастливо детство“"}
{"url": "http://www.focus-news.net/news/2019/11/21/2721937/predstoi-provezhdaneto-na-mezhdunaroden-forum-digitalen-turisticheski-marketing-v-bansko.html", "text": "Председателят на Общински съвет Банско Димитър Русков проведе работна среща с директора на Института за мениджмънт и знание (ИКМ) - Скопие проф. Роберт Димитровски. Това съобщиха от пресцентъра на  Община Банско \r\nНа срещата бяха обсъдени въпроси във връзка с провеждането на 23-та Международна конференция Знанието в практиката, на която Община Банско ще бъде съорганизатор. От 12 до 15 декември ИКМ в сътрудничество с още 47 университета, факултети и институти в Банско ще се проведе форум под наслов \"Дигитален туристически маркетинг\".", "date": "2019.11.21", "title": "Предстои провеждането на Международен форум „Дигитален туристически маркетинг“ в Банско"}
{"url": "http://www.focus-news.net/news/2019/11/21/2721942/priklyuchi-po-sashtestvo-deloto-za-osporeniya-izbor-na-kmet-na-obshtina-kresna.html", "text": "Административен съд – Благоевград ще се произнесе в срок по делото против Решение №85-МИ на Общинска избирателна комисия Кресна – от 28 октомври 2019 г. за определяне на изборните резултати за избор на кмет на община. Това съобщиха от пресцентъра на  съда . \r\n \r\nЗа доказване на твърденията си, че на изборите в община Кресна са гласували избиратели със спорно право на гласуване по настоящ адрес, е представена справка от Областна администрация Благоевград за извършена проверка на правоимащите да гласуват по настоящ адрес, както и справка от Районна прокуратура – Сандански за образувано досъдебно производство или налична преписка по проверката, извършена от Областна администрация – Благоевград. \r\n \r\nДелото е образувано по жалба на Милчо Караджов, кандидат за кмет на Община Кресна, издигнат от ПП ГЕРБ.", "date": "2019.11.21", "title": "Приключи по същество делото за оспорения избор на кмет на Община Кресна"}
{"url": "http://www.focus-news.net/news/2019/11/21/2721947/youthspeak-forum-2019-zero-waste-edition-shte-se-provede-v-sofiya-na-30-noemvri.html", "text": "За четвърта поредна година AIESEC в България организира събитието YouthSpeak Forum – събитие, организирано от младежи за младежи. Това съобщиха от  AIESEC . Събитието ще се състои на 30 ноември в новата зала на Първа АЕГ, където младежи, компании и неправителствени организации ще се съберат, за да обсъдят и да потърсят решения по една много важна съвременна тема, а именно – как да живеем и работим по един по-природосъобразен начин, насочен към идеологията за Zero Waste/Нулев отпадък. \r\n \r\nФорматът на събитието има за цел да предостави на участниците възможността не само да научат нови и интересни неща, но и активно да се включат като главни действащи лица. Събитието ще бъде разделено на две основни части. Първата ще бъде лекционна панелна-дискусия, водена от три утвърдени неправителствени организации: WWF Bulgaria, Zero Waste Bulgaria, AIESEC в България, където участниците на събитието ще получат ценна информация и ще имат право да питат всякакви въпроси по темата. Втората част ще бъде под формата на „работилница“, организирана от техните генерални партньори: Coca Cola HBC Bulgaria, PWC, IVECO Bulgaria и Astra Zeneca, където младежите ще бъдат разпределени в екипи. Участниците ще могат активно да изразяват своите идеи, да се запознаят с представителите на компаниите и да изградят цялостен проект. В края екипите ще бъдат оценени и ще бъде избран победител измежду тях.  \r\n \r\nYouthSpeak Forum 2019 Zero Waste Edition е събитие, което цели да събере и обедини на едно място „малки“ и „големи“, за да подпомогне началото на една положителна промяна.        \r\n \r\n„Стани част от „Малката голяма промяна“! Младежите могат да се включат напълно безплатно като попълнят апликационата форма -  . Местата са ограничени!“, посочват от AIESEC.", "date": "2019.11.21", "title": "YouthSpeak Forum 2019 Zero Waste Edition ще се проведе в София на 30 ноември"}
{"url": "http://www.focus-news.net/news/2019/11/21/2721999/aleksandar-vuchich-sarbiya-nyama-namerenie-da-chlenuva-nito-v-nato-nito-v-odks.html", "text": "Сърбия остава привърженик на политиката на военния неутралитет и няма намерение да членува нито в НАТО, нито в Организацията на договора за колективна сигурност (ОДКС). Това заяви президента на Сърбия Александър Вучич по време на пресконференция, предава  TACC . \r\n„Няма да променим политиката си спрямо Русия. Ще останем в братски отношения, няма да променим политиките си, няма да се присъединим към НАТО или ОДКС. Инцидентът (шпионския скандал, включващ представителя на военния аташе на Руската федерация в Сърбия) укрепи нашите позиции за военен неутралитет и независимост“, каза той. \r\n \r\n  Теодор Пенев", "date": "2019.11.21", "title": "Александър Вучич: Сърбия няма намерение да членува нито в НАТО, нито в ОДКС"}
{"url": "http://www.focus-news.net/news/2019/11/21/2721948/ostava-ogranicheno-dvizhenieto-po-patya-avtomagistrala-struma-lozenitsa-v-oblast-blagoevgrad-zaradi-rehabilitatsiya.html", "text": "Остава ограничено движението по третокласен път 109 автомагистрала „Струма“ – Лозеница заради рехабилитация на пътя. Това съобщиха за  Радио „Фокус“ - Пирин  от Областно пътно управление – Благоевград. До края на годината движението от км 0+000 до км 10+754 е ограничено за всички МПС. Преминаването се извършва по обходен маршрут, а именно: автомагистрала „Струма“ – п.в. „Ново Кономлади” – по общински път през селата Ново Кономлади – Капатово – Кромидово –  Хърсово – Виногради – път ІІІ-109 Лозеница – Мелник и обратно. В региона няма въведени други ограничения по републиканската пътна мрежа. В средата на работната седмица натоварен трафик се наблюдава по главен път Е-79 в платното в посока София. По автомагистрала „Струма“ и второкласен път 19 Симитли – Гоце Делчев преминаването се извършва без забавяне. Пътните настилки на места са мокри и хлъзгави. Няма регистрирани тежки пътни инциденти. Целогодишно повишена опасност от падащи камъни има в Кресненското дефиле и в района на прохода Предел.  \r\nЛивия НИНОВА", "date": "2019.11.21", "title": "Остава ограничено движението по пътя автомагистрала „Струма“ – Лозеница в област Благоевград заради рехабилитация"}
{"url": "http://www.focus-news.net/news/2019/11/21/2721946/kmetat-rumen-tomov-provede-sreshta-s-direktorite-na-uchilishta-v-obshtina-blagoevgrad.html", "text": "Кметът Румен Томов проведе среща с директорите на училища в Община Благоевград. В профила си във  „Фейсбук“  той написа, че са били поставени въпроси, свързани с такса битови отпадъци и Наредбата за обществения ред.  \r\nВ публикацията се казва още: „Марин Митов, директор на НХГ „Св. св. Кирил и Методий“ – Благоевград, сподели, че наемите на помещения, които отдават на частни лица и фирми, трябва да се връщат в училището, а не да влизат в Общината. Все пак училището има разход за това помещение - хигиенист, отопление и т.н., такава промяна беше обещана от предишното ръководство, но приложение нямаше, поясни още г-н Митов. „Бъдещето зависи и се определя от образованието“, с тези думи директорът на Професионална гимназия по икономика „Иван Илиев“ - Ася Мирчева Бояджиева отправи апел към Община Благоевград за изграждане на дългосрочна стратегия за държавния прием в учебните заведения. Друг проблем постави директорът на Професионална гимназия по туризъм и лека промишленост „Гоце Делчев“ - Димитрина Иванова, която сподели, че това е единственото училище без статут в Благоевград. Терена, на който е разположено училището принадлежи на фирмата „труматекс“, която от своя страна иска 3 000 лв. наем от учебната институция. Г-жа Иванова сподели за кореспонденция между Областна управа и Община Благоевград, но решение не е взето по този въпрос. Също така се обсъди подобряването на материалната-техническа база в училището, освежаване на пешеходната пътека, тъй като институцията е разположена в промишлената зона на града. Поемам ангажимент да разреша проблемите, също искам да споделя, че една част от исканията и предложенията за промени са заложени в предизборната ми програма“.", "date": "2019.11.21", "title": "Кметът Румен Томов проведе среща с директорите на училища в Община Благоевград"}
{"url": "http://www.focus-news.net/news/2019/11/21/2721945/afp-netanyahu-shte-razbere-dali-sreshtu-nego-shte-badat-zavedeni-dela-za-koruptsiya-do-chasove.html", "text": "Върховната прокуратура на Израел ще обяви дали планира да обвини премиерът на страната Бенямин Нетаняху в корупция до часове, предава  AFP . \r\nТова се казва в изявление на Министерството на правосъдието на Израел.  \r\nПрокуратурата ще информира медиите по въпроса за делата срещу Нетаняху до 19:30 часа българско време.  \r\nЛидерът е изправен пред обвинения, които той отрича, свързани с това, че е получил подаръци на стойност хиляди долари, като в замяна е бил помолен да промени регулационните рамки в полза на местна медийна група. В замяна медиите са предложили да представят премиера в добра светлина.  \r\n \r\n  Теодор Пенев", "date": "2019.11.21", "title": "AFP: Нетаняху ще разбере дали срещу него ще бъдат заведени дела за корупция до часове"}
{"url": "http://www.focus-news.net/news/2019/11/21/2721950/aktsenti-v-sutreshniya-blok-dobro-utro-balgariya-po-radio-fokus-na-22-noemvri.html", "text": "Новото предложение на Комисията за финансов надзор за системата „Бонус-малус\" ще дисциплинира ли допълнително водачите на пътя, какви ще са финансовите измерения на системата, в сутрешния блок  „Добро утро, България“  на   Радио „Фокус“  наш гост ще бъде Илия Тодоров от Асоциацията на пострадалите при катастрофи.  \r\n \r\nКакво предлагат от Института за пазарна икономика в своя алтернативен бюджет за 2020 година ще ни каже Петър Ганев, старши изследовател.  \r\n \r\nЧиста и зелена Пещера обеща новият кмет, също и финансови ревизии, какви са първите стъпки, очаквайте Йордан Младенов с подробностите.  \r\n \r\nТуризмът на транснационално ниво в Румъния и България е секторът, разполагащ с ценен потенциал за развитие, който все още не е използван, и който може да бъде източник на атракция, както за инвеститорите, така и за туристите. Как може да се развие този вид туризъм, ще научим от репортера ни във Варна-Десислава Василева. \r\n \r\n Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа на 22 ноември, с водещ Елеонора Чолакова.", "date": "2019.11.21", "title": "Акценти в сутрешния блок „Добро утро, България“ по Радио „Фокус“ на 22 ноември"}
{"url": "http://www.focus-news.net/news/2019/11/21/2721940/administrativen-sad-blagoevgrad-naznachi-sadebno-tehnicheska-ekspertiza-ot-matematik-po-deloto-za-osporeniya-izbor-za-obshtinski-savetnitsi-v-obshtina-hadzhidimovo.html", "text": "Административен съд – Благоевград прие направената от вещо лице експертиза на отчетените като недействителни бюлетини, по които при оглед в съдебна зала беше констатирано наличие на следи от химикал. Това съобщиха от пресцентъра на  съда . Експертизата бе допусната в шест секции на територията на община Хаджидимово. „В отделни квадратчета и кръгчета в бюлетината за общински съветници, вещото лице е констатирало следи от движението на пишещия прибор. Мастилото е изчезнало“, се посочва в експертизата на вещото лице. На база извършената експертиза е възпроизведен вота на избирателя, отразен върху 202 бюлетини от общо отделените като „неличащи“.  \r\n \r\nСъдът счете за необходимо специалист да се произнесе по въпроса – дали констатираните от вещото лице 202 бюлетини с възпроизведен вот на избирателя, имат значение за определяне на избирателната квота за общински съветници в Хаджидимово. Съдебно-математическата експертиза трябва да установи и дали настъпват промени в поименния състав на общинския съвет, на база възпроизведения вот с преференции. \r\n \r\nСъдът не допусна искането на оспорващите изборите за общински съветници за оглед, проверка и преброяване на недействителните бюлетини във всички останали тринадесет секции на територията на община Хаджидимово. \r\n \r\nСледващото заседание по делото е насрочено за 26 ноември 2019 година, от 14:.0 часа.", "date": "2019.11.21", "title": "Административен съд – Благоевград назначи съдебно-техническа експертиза от математик по делото за оспорения избор за общински съветници в Община Хаджидимово"}
{"url": "http://www.focus-news.net/news/2019/11/21/2721949/prezidentat-rumen-radev-udostoi-neli-i-robart-gipsan-s-priza-lichnost-doprinesla-za-razvitie-na-daritelstvoto-v-balgariya-v-ramkite-na-godishnite-nagradi-nay-golyam-korporativen-daritel-za-2019-g.html", "text": "Президентът Румен Радев удостои Нели и Робърт Гипсън с приза „Личност, допринесла за развитие на дарителството в България“ в рамките на годишните  награди \"Най-голям корпоративен дарител\" за 2019г. Това съобщиха от  прессекретариата на държавния глава . \r\n   \r\nВсеки дарява според възможностите си, затова не деля дарителите на малки и големи. Дарителството не означава да дадеш финансови средства, а да имаш осъзнат подход към проблемите на другите и към развитието на цялото общество. Това заяви президентът Румен Радев при откриването на церемонията по връчването на четиринадесетите годишни награди \"Най-голям корпоративен дарител\" за 2019 г., на която беше домакин днес.  \r\n   \r\nДържавният глава припомни делото на родолюбивите благодетели от времето на Възраждането. „Имането има смисъл, само когато го влагаш в градеж в служба на обществото. Мисълта за градеж, а не за грабеж е  владеела умовете на нашите видни общественици и държавници от онова време“, каза президентът.  \r\n   \r\nВ приветствието си Румен Радев подчерта, че расте дялът на непаричните дарения и хората даряват все повече свои вещи или труд. “Това да отделиш от собственото си свободно време, енергия, личен комфорт, времето за семейството, за да направиш така, че другите да живеят по-добре, е много ценно“, допълни президентът като открои дълбокия смисъл в устойчивостта на дарителството. Според държавния глава трябва да се търсят такива форми на дарителство, в които вложените време, средства и енергия да се увеличават многократно с времето.  \r\n   \r\nКато най-устойчива и перспективна дарителска инициатива за едно общество държавният глава определи науката и образованието. По думите му ние имаме нужда от образовани хора, защото образованият човек трудно се поддава на неистини и на популистки внушения,  мисли критично, търси проблемите в обществото и най-добрите методи за разрешаването им.  \r\n   \r\nПрезидентът връчи наградата в категория „Личност, допринесла за развитие на дарителството в България“. Носители на приза са Нели и Робърт Гипсън, едни от най-големите дарители в областта на образованието у нас. “Тяхната история е блестящ пример за „заразната“ сила на доброто и за това, че силата на дарителството помита всякакви граници. Убеден съм, че няма награда, която да се измери с чувството за вътрешно удовлетворение от това, че даваш крила на таланта, амбицията и мечтите на хиляди млади хора“, заяви държаният глава.  \r\n   \r\nКонкурсът на Българския дарителски форум отличава компаниите в страната, които реализират обществено значими каузи и инвестират средства, време и доброволен труд на служителите си. Наградите “Най-голям корпоративен дарител“ се връчват в още четири страни от Централна и Източна Европа и насърчават налагането на стандарти за отговорно, ефективно и прозрачно корпоративно дарителство.", "date": "2019.11.21", "title": "Президентът Румен Радев удостои Нели и Робърт Гипсън с приза „Личност, допринесла за развитие на дарителството в България“ в рамките на годишните  награди \"Най-голям корпоративен дарител\" за 2019 г."}
{"url": "http://www.focus-news.net/news/2019/11/21/2721585/chez-finansira-s-13-mln-lv-proekt-za-energiyna-efektivnost-sled-rekonstrukturirane-na-umbalsm-ni-pirogov-obzor.html", "text": "ЧЕЗ България Инвестмънт ще осигури над 6 млн. евро на УМБАЛСМ \"Н.И. Пирогов\" за реконструкция и модернизация на сградния фонд на болницата с цел подобряване на енергийната ефективност на отделенията. Това стана ясно по време на подписване на договорите по проекта. На събитието присъстваха директорът на УМБАЛСМ \"Н.И. Пирогов\" проф. Асен Балтов, зам.-министърът на икономиката Лъчезар Борисов, управителят на ЧЕЗ България Инвестмънт Мартин Бартунек, регионалният мениджър на ЧЕЗ България Инвестмънт Карл Крал.  \r\nПо думите на директора на „Пирогов“ проф. Асен Балтов ремонтната работа на 5-те сгради от болницата ще се извърши в рамките на следващата година. Той заяви, че целият този проект им дава увереност, че се очаква нов облик на болницата. Проф. Балтов благодари на ЧЕЗ България Инвестмънт за съдействието, благодарение на което този проект ще се осъществи.  \r\nЗам.-министърът на икономиката Лъчезар Борисов приветства проф. Балтов и колегите си от ЧЕЗ за това, че се е постигнала една „икономическа синергия между две значими институции в България - от една страна болница \"Пирогов\", като един от основните стълбове на здравната инфраструктура, от друга страна ЧЕЗ, като притежател и управляващ енергийната структура в Западна България“. Борисов обясни, че проектът се осъществява по меморандум, който е подписан преди време с Министерството на икономиката и голяма част от ангажимента за този инвестиционен меморандум вече се изпълняват. Той благодари на двете страни и заяви, че е уверен, че колегите му от ЧЕЗ, независимо от приключването на този меморандум, ще продължат с подобни инициатива занапред. \"Ще се радвам да има и други такива успешни проекти в сферата на здравеопазването. Желая успех на всички. Ние се радваме, че по линия на икономически мерки и изпълнение на този меморандум, ще имаме една реновирана болница\", допълни той. \r\nУправителят на ЧЕЗ България Инвестмънт Мартин Бартунек посочи, че дружеството ще осигури финансиране в размер на над 6 млн. евро. По думите му те усвояват това финансиране на една от „може би най-важните болници в София и в България - \"Пирогов\". Бартунек допълни, че финансирането ще се осигури за реконструкция и реновиране, което ще доведе до енергийна ефективност и ще подобри условията, както за пациентите, така и за медицинския екип на болницата. Той пожела успех на всички, които участват в проекта и навременно завършване. \r\nРегионалният мениджър на ЧЕЗ България Инвестмънт Карл Крал поясни, че финансирането на повече от 13 млн. лв от страна на ЧЕЗ е за финансиране на 100% от разходите по проекта. По думите му това е един от най-важните проекти от меморандума, който е сключен между ЧЕЗ и Министерството на икономиката преди време. Той допълни, че благодарение на меморандума, ЧЕЗ е направила проекти в областта на възобновяемите източници, но най-вече те са за енергийна ефективност. Крал подчерта, че проектът е идеална симбиоза между енергийна ефективност и полза за гражданите на София и цяла България. По думите му каузата е свързана с корпоративна социална отговорност и подобряване на средата за гражданите на София. \r\nЗорница КОСТАДИНОВА", "date": "2019.11.21", "title": "ЧЕЗ финансира с 13 млн. лв. проект за енергийна ефективност след реконструктуриране на УМБАЛСМ „Н.И. Пирогов“ (ОБЗОР)"}
{"url": "http://www.focus-news.net/news/2019/11/21/2721582/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Премиерът на Израел Бенямин Нетаняху изпрати покана на опозиционния лидер, ръководител на партия „Синьо и бяло“ Бени Ганц за коалиционни преговори, пише вестник  The Jerusalem Post . \r\nToва се случва часове след като лидерът на „Наш дом – Израел“ Авигдор Либерман заяви, че няма да участва в правителство, оглавено от Ганц и съвсем малко преди изтичането на предоставения от президента на Израел Риувен Ривлин на опозицията мандат за формиране на управляваща коалиция.  \r\nНетаняху и Ганц се срещнаха в късните часове на 20 ноември и не постигнаха съгласие за единно правителство, но премиерът малко по-късно му изпрати послание за преговори в свое изявление пред политическите си съюзници. \r\n„Бени Ганц – не е твърде късно“, заяви премиерът. \r\n„Ела да седнем заедно и още тази вечер да обявим, че формираме единно правителство. Това е нещото, от което Израел има нужда. Забранено е да завличаме страната в още едни избори“, каза Нетаняху.  \r\nОчаква се Ганц да отговори на призива на премиера на 21 ноември по време на пресконференция в Тел Авив.  \r\nПо време на друго свое изявление по-рано, Нетаняху критикува Ганц заради подкрепата на опозиционния лидер за „заблудената“ идея за правителство в малцинство, подкрепено от палестинските депутати в парламента. Той обвини заместник-председателя на „Синьо и Бяло“ Яир Лапид за това, че е убедил Ганц да се съгласи на подобна идея. \r\n*** \r\n \r\n  Президентът на Израел Риувен Ривлин проведе срещи с членове на различни политически партии малко преди изтичането на срока, даден на ръководителя на „Синьо и бяло“ Бени Ганц да формира правителство, което най-вероятно няма да се случи, пише вестник  The Times of Israel . \r\nСлед като разговаря с премиера на Израел Бенямин Нетаняху и лидера на социалдемократите от „Мерец“ Ницан Хоровиц по-рано, Ривлин се срещна и с депутата на „Синьо и бяло“ Моше Ялон, както и представители на много от по-малките партии в страната, включително с ръководителите на арабската „Съвместна листа“ Айман Уде и Ахмад Тиби. \r\nРазговорите едва ли ще доведат до коалиционно споразумение в последната минута преди времето на Ганц да изтече и вероятно са били насочени към последния шанс за формиране на правителство. За да се случи това, 61 от 120-те депутати в парламента трябва да подкрепят който и да е депутат в Кнесета за премиер. Ако това не се случи, в Израел ще се проведат трети поредни избори в рамките на година. \r\nВ драматично обявление, след разпадането на коалиционните преговори, ръководителят на партия „Наш дом Израел“ Авигдор Либерман заяви, че няма да подкрепи нито опозиционния лидер Бени Ганц, нито премиера Бенямин Нетаняху за формирането на ново правителство.  \r\n„Няма шанс. Ние няма да се присъединим нито към дясно, нито към ляво, нито към правителство в малцинство. Каквото и правителство да е това, то няма да оцелее и няма да може да функционира и да направи това, което е необходимо за страната“, каза Либерман в свое изявление пред парламента.  \r\nНентаняху и Ганц си размениха взаимни обвинения в свои собствени изявления по-рано, след края на срещата в кабинета на министър-председателя в Ерусалим, в която надеждите за широко единно правителство бяха попарени.  \r\nЯлон заяви след срещата си с Ривлин, че „единственото“ правителство, приемливо за неговата партия е било единна коалиция с управляващите „Ликуд“, оглавена от „Синьо и бяло“.  \r\n„Това, което интересува Нетаняху е неговото собствено бягство от пейката на (съдебната) защита“, заяви Ялон, като имаше предвид корупционните дела, които вероятно ще започнат срещу премиера в близките дни. \r\n„Синьо и бяло“ беше формирано за да върне Израел обратно по пътя му и не да подава ръка на човек, който доведе страната до лидерска криза. Благодарих на президента за неговите опити да постигне единство в Израел“, каза още депутатът. \r\nАйман Уде заяви след срещата, че той и Тиби са наблегнали на това, че „всички опции, които се застъпват за мир и равенство“ се обсъждат, но ако се стигне до трети избори, тяхната партия е готова за това.  \r\n„Не искаме още избори, но ако ни въвлекат в тях, ние ще продължим да набираме сили и ще направим всичко необходимо, за да предотвратим формирането на ново правителство, начело с Нетаняху“, каза той. \r\nРивлин освен това разговаря с външния министър от партия „Ликуд“ Израел Кац, което не беше част от президентския график. Срещата се проведе при затворени врати и Ривлин отказа да коментира дали е била свързана с коалиционните преговори. \r\n*** \r\n \r\n  Един от комитетите на Общото събрание на ООН подкрепи изготвената от Русия проекторезолюция за киберсигурността и по този начин проправи пътя за подписването на глобален договор, въпреки противопоставянето на САЩ и техните съюзници, съобщава американското издание  The Washington Post . \r\nОкончателното гласуване на резолюцияta ще се проведе през декември, подчертават от редакцията. \r\nОфициални лица от САЩ и Европа, както и представители на правозащитни организации смятат, че резолюцията позволява на авторитарни държави като Русия и Китай да създават глобални норми, които засилват държавния контрол в областта на интернет пространството. \r\nНо резултатите от гласуването са красноречиви - 88 делегати са „за“ резолюцията, 58 „против“, а 34 се въздържаха. В резултат на това Общото събрание на ООН е една крачка по-близо до сключването на глобалния договор. Ако органът одобри документа на заседанието следващия месец, тогава през август догодина ще се проведе заседание на експертна комисия в Ню Йорк, за да се разработят основните препоръки за предлагания договор. \r\n„Това ще доведе до отклоняване на ресурсите, които ще бъдат изразходвани през годините за договаряне на това споразумение, и ще усложни работата в областта на извънредното сътрудничество в областта на киберпрестъпленията“, коментира представител на Държавния департамент на САЩ, пожелал анонимност.  \r\nРусия представя този договор като алтернатива на Будапещенската конвенция от 2001 г., чиято цел беше да подкрепи международното сътрудничество в борбата срещу киберпрестъпността в рамките на гаранции за спазването на върховенството на закона и правата на човека. Новото споразумение има за цел да създаде стандарт, поддържан от ООН, който ще позволи блокирането на критични за правителството уебсайтове и ще позволи използването на цифрова технология за наблюдение на дисидентите. \r\n„Тук не става въпрос за киберпрестъпност“, заяви европейски служител, също пожелал анонимност.„Става въпрос за това кой контролира интернет“. \r\n*** \r\n \r\n  В Тбилиси олигархът Бидзина Иванишвили с партията си „Грузинска мечта“ се опитва да имитира държавния глава на Руската федерация Владимир Путин, коментира Том Роугън в статия за американското издание  Washington Examiner . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nИванишвили направи следващата си стъпка в стила на Путин миналата седмица, когато партията му предотврати приемането на законопроект за провеждането на парламентарните избори по пропорционалната система. По-рано „Грузинска мечта “, която сега контролира парламента в Тбилиси, обеща да одобри законопроекта преди парламентарните избори през 2020 г. Това предателство беше още една крачка назад, поредното отстъпление от стремежите на Грузия, която мечтае за по-демократично, сигурно и прозападно бъдеще. \r\nОчевидно този път Иванишвили премина нова граница. След провала на вота, няколко членове на парламента подадоха оставка от партията му. Сред тях беше вицепредседателят на „Грузинска мечта“ Тамар Чугошвили, който писа само преди две седмици  изпрати писмо до изданието, в което опровергава критиките на редакцията към режима на Иванишвили. \r\nЧугошвили и хилядите грузински граждани, които сега са принудени да се изправят срещу водните оръдия, трябваше да признаят истината. Каквото и да говорят авторите на статията в „Уикипедия“ и скъпите американски пропагандисти като компанията Chartwell Strategy Group, Бидзина Иванишвили не се интересува от светлото бъдеще за Грузия. Този мъж, имитиращ злодеите от филмите за Джеймс Бонд (в къщата му има аквариум за акули), иска да постави интересите на малък елит над интересите на хората. \r\nИванишвили, който спечели милиардите си, като пое контрола над руските предприятия, останали след разпадането на Съветския съюз, е ясен пример за действията на олигарх от ерата на Путин. И въпреки че той водеше предпазлива игра по време на възхода си на власт, преструвайки се на защитник на сближаването със Запада, днес той се превърнал в арогантен лакей на Путин. Сега той блокира европейските и американските инвестиционни проекти и демонстрира абсурдно уважение към Кремъл. През лятото на тази година Иванишвили показа истинското си лице и предизвика масови протести, позволявайки на руски ултранационалист да седне в стола на председателя на грузинския парламент. А Грузия, която е на предела на силите си, е принудена да издържи на нарастващата агресия на Русия. \r\nНо сега, когато грузинските опозиционни партии излязоха в единен фронт срещу коварното решение на Иванишвили да отхвърли пропорционалната избирателна система и „Грузинска мечта“ загуби ключовите си представители в парламента, този клептократ може би най-накрая срещна достоен съперник. Да се надяваме, че грузинският народ ще успее да победи този имитатор на Путин.", "date": "2019.11.21", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/11/21/2721586/otlozhiha-zakona-za-maslodaynata-roza-obzor.html", "text": "Водещата по законопроекта комисия по земеделие отложи второто четене на Закона за маслодайната роза. Това бе единствена точка в дневния ред на комисията. На заседанието присъстваха и представители на бранша. Предложението за отлагане на разглеждането направи в рамките на заседанието председателят на Комисията и депутат от ГЕРБ Мария Белова. Предложението й бе прието единодушно от комисията. То възникна след спорове по текстове на законопроекта. С това решение депутатите прекратиха гласуването на този законопроект и се обединиха около идеята да се свика работна група, на която да присъстват народни представители от всяка парламентарна група, да се изчистят спорните въпроси и отново да се разгледа Законът за маслодайната роза. От своя страна  председателят на Комисията и депутат от ГЕРБ Мария Белова  се извини на  представителите на бранша за отлагането на Закона за маслодайната роза. По думите й това е в техен интерес. Тя посочи, че именно представителите на бранша са тези, които ще работят с изцяло новия закон. \"Ще помоля и колегите от МЗХГ да имате отношение по всяка една предложена редакция, да присъстват компетентни ваши експерти в тази работна група, наистина да изчистим спорните въпроси, така че да се чувстваме удовлетворени. Достатъчно много се отлагаше този законопроект\", каза Белова. По думите й така или иначе вече предходният сезон е изтърван. \"По-добре да не бързаме да го приемаме, но да приемем работещи текстове“, каза още Белова.  \r\n “Фокус“  припомня:  \r\nИзцяло новият закон бе приет на първо четене на 25 април 2019 г. Проектът урежда обществените отношения, свързани с регистрацията на розопроизводителите, розопреработвателите и обектите за производство на продукти от цвят на маслодайна роза. Също така проектът урежда обществените отношения и със създаването, отглеждането и идентификацията на насажденията от маслодайна роза, изкупуването и преработката на цвят от маслодайна роза, както и прозводството и етикетирането и контролът върху дейността на розопроизводителите. Съгласно текстовете МЗХГ ще трябва да създаде и поддържа електронен регистър на розопроизводителите, розопреработвателите и собствениците и ползвателите на обекти за производство на продукти от маслодайна роза.  \r\nДеница КИТАНОВА", "date": "2019.11.21", "title": "Отложиха Закона за маслодайната роза (ОБЗОР)"}
{"url": "http://www.focus-news.net/news/2019/11/21/2721584/razvitieto-na-chernomorskiya-region-e-klyuchova-tsel-svarzana-s-osnovniya-strategicheski-interes-na-chlenkite-na-chis-i-na-es-obzor.html", "text": "Развитието на Черноморския регион в стабилна, демократична и просперираща зона, е ключова цел, пряко свързана с основния стратегически интерес. Това каза  председателят на Народното събрание и председател на Парламентарната асамблея на Черноморското икономическо сътрудничество (ПАЧИС) Цвета Караянчева , по време на откриването на 54-ата Генерална асамблея на ПАЧИС, чиито домакин е Народното събрание. Основната тема на форума е „Европейските измерения на Черноморското икономическо сътрудничество – актуално състояние и перспективи на сътрудничеството ЕС – ЧИС“. Според Караянчева развитието на Черноморския регион е свързан с интереса, както на страните-членки на Организацията за Черноморско икономическо сътрудничество (ЧИС), така и на Европейския съюз, чиято външна морска граница е Черно море. Председателят на парламента отбеляза, че от учредяването си преди  четвърт век до днес Организацията за Черноморско икономическо сътрудничество и нейната Парламентарна асамблея дават своя изключителен принос за постигането на тази ключова цел. По думите ѝ са налице обещаващи резултати в конкретни области на сътрудничество. Караянчева добави, че през изминалите години Европейският съюз също е направил значими усилия в Черноморския регион за стимулиране на демократичните и икономически реформи, за проектиране на стабилност и за подкрепа на развитието му чрез широкообхватни програми за сътрудничество. Тя припомни, че разработената от Съюза през 2007 г., Инициатива „Черноморска синергия“ е основният принос на организацията към регионалното сътрудничество в Черноморския басейн и остава основна рамка за неговата ангажираност в региона. И допълни, че през 2017 г. тази ангажираност е разширена с развитието на Общ морски дневен ред, който постави началото на „Механизма за син растеж в Черно море“.  Караянчева посочи, че тази прогресивна тенденция е запазена и доразвита в рамките на Българското председателство в Съвета на ЕС през 2018 г., по време на което е приета Бургаската декларация „Към Общ морски дневен ред в Черно море“ и стратегията „Инициатива за син растеж за изследвания и иновации в Черно море“ в рамките на Европейския морски ден. Председателят на Парламентарната асамблея на Черноморското икономическо сътрудничество отбеляза, че усилията са продължени по време на Българското председателство на ЧИС (януари – юни 2019 г.), което издигна на ново равнище и сътрудничеството между ЧИС и ЕС в рамките на Интегрираната морска политика и проекта на Европейската комисия „Механизъм за син растеж“. Председателят на парламента посочи, че набелязаният Общ морски дневен ред ще служи като референтна рамка за хармонизиране на политиките в областта на морското дело и на финансовите инструменти, включващи национално, европейско и международно финансиране. Според оценката на Европейската комисия приетите Декларация и Стратегия са етапи, които проправят пътя за по-структурирано и прагматично сътрудничество, основано на взаимни приоритети, подчерта Цвета Караянчева. Тя допълни, че заложените договорености от срещата в Бургас са били надградени през настоящата година.  \r\n Генералния секретар на ПАЧИС Асаф Хаджиев  заяви по време на форума, че председателството на България е било много успешно благодарение на парламента. По думите му това, което българското председателство направи е причината делегацията да присъства на това заседание, а това говори за влиянието, което черноморският регион придобива в политиката. Хаджиев отбеляза, че регионът се сблъска с важния проблем с бежанците, който нанася вреда на икономиката. Той уточни, че тази вреда възлиза на стотици милиарди. \r\n Председателят на Комисията по външна политика на Народното събрание Джема Грозданова  каза, че организацията предоставя подходяща платформа за успешно реализиране на общи инициативи и проекти областта на търговско-икономическите и социалните политики, които обединяват държавите е регионът. Тя отбеляза, че работата на ПАЧИС е от значение за подпомагане на националните парламенти във връзка с приемане на законодателството. Грозданова допълни, че асамблеята играе не само важна роля за укрепване на връзките а други международни форуми, кеото е важно за нас. Джема Грозданова уточни, че се очаква в рамките на 41-та среща на съвета на министрите на външните работи, която предстои да се състои в Атина, да бъде приета като пълноправен член Северна Македония. И допълни, че България подкрепя кандидатурата на Северна Македония.  \r\nВиолета СИМЕОНОВА", "date": "2019.11.21", "title": "Развитието на Черноморския регион е ключова цел, свързана с основния стратегически интерес на членките на ЧИС и на ЕС (ОБЗОР)"}
{"url": "http://www.focus-news.net/news/2019/11/21/2721583/predstoyashti-sabitiya-v-stranata-za-21-noemvri-agentsiya-fokus.html", "text": "*** \r\n \r\nОт 09.00 часа държавният глава Румен Радев ще приеме на „Дондуков“ 2 генералния директор на Европейската организация за ядрени изследвания /ЦЕРН/ проф. Фабиола Джианоти. \r\n \r\n \r\n*** \r\n \r\nОт 13.00 часа в Гербовата зала на „Дондуков“ 2 президентът Румен Радев ще награди посланика на Обединените арабски емирства (ОАЕ) у нас Абдулуахаб Насър Ал Наджар с орден „Мадарски конник“ първа степен. \r\n \r\n \r\n*** \r\n \r\nОт 16.00 часа на „Дондуков“ 2 държавният глава ще бъде домакин на церемонията по връчването на четиринадесетите годишни награди „Най-голям корпоративен дарител”. \r\n \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.30 часа в зала 3 на НДК ще се открие първата интердисциплинарна международна среща дискусия „RELOGIA Триалози 2019 – Наука-Изкуство-Технологии“ с участието на министъра на образованието Красимир Вълчев, вицепремиера Томислав Дончев, заместник-министъра на културата Амелия Гешева и генералния директор на ЦЕРН д-р Фабиола Джаноти. \r\nОт 11.30 часа в София Тех Парк министър Вълчев и д-р Джаноти ще открият изложба, посветена на 20 г. от приемането на Република България за пълноправен член на ЦЕРН. \r\n \r\n*** \r\n \r\nОт 15.00 часа в зала 6 на НДК министър Десислава Танева ще връчи приза Агробизнесмен на България за 2019 г. \r\n \r\n*** \r\n \r\nОт 09:00 часа в зала „Киото“ на хотел „Маринела“, ще се проведе Национална конференция с международно участие на тема: „Предприемачеството – двигател на социално-икономическото развитие“. \r\n \r\n*** \r\n \r\nОт 09:00 часа във Френския институт ще се състои форум, ще представи добри европейски практики за децентрализирано производство на електроенергия от възобновяеми енергийни източници. В дискусията ще се включат доц. д-р Атанас Георгиев – декан на Стопанския факултет на СУ „Св. Климент Охридски“, Калоян Стайков от Институт за пазарна икономика, Игнасио Наваро - енергиен експерт в „Грийнпийс” – Гърция и др. \r\n \r\n \r\n*** \r\n \r\nОт 09:30 часа в Аулата на СУ ще се проведе Международна конференция на тема: „Япония и Европейския Югоизток – над сто години политически, икономически, културни и академични взаимоотношения“. \r\n \r\n \r\n*** \r\n \r\nОт 09.30 часа в зала „Проф. Марин Дринов“ на Българската академия на науките, ще се проведе международната конференция „Маршрути на книжовно общуване на източните и южните славяни през ХI-XX век“ ще въведе в научно обращение нова интерпретация на темата за взаимодействието в книжовното наследство на източните и южните славяни. \r\n \r\n \r\n*** \r\n \r\nОт 10.00 часа в зала „Мусала 1“ хотел „Хилтън“, ще бъде представен анализ на предизвикателствата пред интегрирането на маргинализираните етнокултурни общности в българското общество чрез спорта с фокус върху ромите и мигрантите, както и разработения механизъм за ефективно приобщаване на тези общности чрез спортни инициативи. \r\n \r\n*** \r\n \r\nОт 10.00 часа в Административен съд – София на ул. „Вашингтон“ № 17 ще се гледа делото на Мая Манолова за касиране на изборите за кмет на столицата. \r\n \r\n*** \r\n \r\nОт 10:30 часа в хотел InterContinental (Бална зала), организацията на евреите в България „Шалом“, Американският еврейски комитет и Световният еврейски конгрес организират уъркшоп на тема: „Няма място за реч на омраза“. \r\n \r\n \r\n*** \r\n \r\nОт 11:00 часа в зала 6, етаж 5, в сградата на Министерството на транспорта, информационните технологии и съобщенията, ИА „Автомобилна администрация“ ще представи проект за надграждане на електронни регистри и системата за контрол. \r\n \r\n*** \r\n \r\nОт 11.00 часа в Първа зала на Столична община на ул. „Московска“ № 33 заместник-кметът Йоана Христова ще представи проекта на план-сметка за дейностите по сметоизвозването. \r\n \r\n*** \r\n \r\nОт 11:00 часа на закрито футболно игрище ДИТ ще се проведе футболен мач, който е част от информационна кампания „Заедно срещу рака на простатата“. \r\n \r\n \r\n*** \r\n \r\nОт 11:00 часа в хотел „Анел“ (бул. „Тодор Александров“ № 14) ще се проведе пресконференция по повод официалното представяне на резултатите от задълбочен анализ за негативните последствия от деинституционализацията на деца в България. \r\n \r\n \r\n*** \r\n \r\nОт 11:30 часа в галерия „Сан Стефано“ ще бъде връчена Националната литературна награда за поезия „Владимир Башев“. Наградата се връчва от Националния литературен музей и Национален дарителски фонд „13 века България“. Тържествената церемония ще бъде открита със слово  на директора на НДФ „13 века България“ – Слава Иванова и на Атанас Капралов – директор на Националния литературен музей. \r\n \r\n \r\n*** \r\n \r\nОт 12:00 часа в пространството до НДК Фондация \"ДОСТОЙНИ БЪЛГАРИ\" открива паметник на бележития българин Симеон Радев. \r\n \r\n \r\n*** \r\n \r\nОт 16:00 часа в сградата на Администрацията на Президента на Република България за 14-а поредна година Български дарителски форум (БДФ) ще награди най-големите корпоративни дарители и най-успешните партньорства между компании и неправителствени организации в нашата страна. \r\n \r\n \r\n*** \r\n \r\nОт 17.00 часа в зала 1 на НДК вицепрезидентът Илияна Йотова ще присъства на концерт-спектакъла „Празника на доброто“. \r\n \r\n \r\n*** \r\n \r\nОт 18:00 часа в зала „Вяра“ на Столична библиотека ще се състои премиерата на новата книга на Мариана Праматарова „Сакрално: чудесата близо до нас“. \r\n \r\n \r\n*** \r\n \r\nОт 19.00 часа в зала „Рейнбоу Плаза“ ще се проведе Националният финал Мис България 2019. \r\n \r\n \r\n*** \r\n \r\nОт 21.00 часа в Клуб Tell me на ул. „Иван Вазов“-12 ще се състои премиерата на проекта Rodion GA - \"Бащата на електронната музика зад Желязната завеса\". \r\n \r\n \r\n*** \r\n \r\nВ 11.00 часа в Градската библиотека „Паисий Хилендарски“ ще се проведе библиотечен  урок  с  ученици от ОУ „Ангел Кънчев”. Проявата е по случай 21 ноември – Ден на християнското семейство.  \r\n \r\n \r\n*** \r\n \r\nВ 16.30 часа в Градската библиотека „Паисий Хилендарски“ ще се проведе открит урок пред децата от ДГ „Зорница” и техните родители на тема „Четенето започва от семейството“. Проявата е по случай 21 ноември – Ден на християнското семейство. \r\n \r\n \r\n*** \r\n   \r\nОт 17.30 часа в зала \"Георги Баев\" на КЦ \"Морско казино\" ще се проведе информационна среща по проекта за подмяна на „дървените печки“ с екологично отопление. \r\n \r\n \r\n*** \r\n \r\nОт 10:30 часа в офиса си на пл. „Бдинци“-2 екипът на Областен информационен център-Видин ще проведе информационна среща по процедури „Споделена визия за екологичната мрежа Натура 2000 в България“ и „Изготвяне/актуализиране на планове за действие за видове“, финансирани от Оперативна програма „Околна среда“ 2014-2020 г. \r\n \r\n \r\n*** \r\n \r\nОт 09.30 часа сутринта в зала \"Младост\" на Двореца на културата и спорта, ще се проведе третото издание на Туризъм експо „Дестинация Варна\". \r\n \r\n \r\n*** \r\n \r\nОт 10.30 часа в ДГ № 23 „Иглика“ ще бъде отпразнувана новата сграда на заведението. Празникът е организиран навръх Деня на християнското семейство. \r\n \r\n \r\n*** \r\n \r\nОт 19.00 ч. в Галерия Contemporary Space предстои да бъде открита Изложбата Черни картини от радостни събития (Black Paintings of Cheerful Events). \r\n \r\n \r\n*** \r\n \r\nОт 9.30 часа в голяма зала на Община Велико Търново продължава Трета национална среща на експертите по социални дейности и здравеопазване от общините – дискусионен форум през целия ден.  \r\n \r\n*** \r\n \r\nОт 11.00 часа в читалище „Надежда 1869“  ще бъде отбелязан Деня на Християнското семейство – концерт.  \r\n \r\n*** \r\n \r\nОт 12.00 часа пред сградата на Общината ще се проведе кампания „Аз не пуша“ по повод Международния ден без тютюнопушене. \r\n \r\n*** \r\n \r\nОт 16.00 часа в Ритуална зала на Общината ще бъде отбелязан Деня на Християнското семейство.  \r\n \r\n*** \r\n \r\nОт 17.00 часа в Изложбени зали „Рафаел Михайлов“ ще се проведе откриване на IV Национално биенале на рисунката – Велико Търново 2019.  \r\n \r\n*** \r\n \r\nОт 19.00 часа в ДКС „Васил Левски“ започва концерт „На 8 рояла“. Диригент: Григор Паликаров.   \r\n \r\n*** \r\n \r\nОт 19.00 часа в Клуб 7 ще се проведе представяне на стихосбирката „Зона на смирението“ . \r\n \r\n \r\n*** \r\n \r\nОт 11.30 часа в храм „Св. Иван Рилски“ в кв. „Калтинец“ ще започне празнична програма, посветена на Деня на християнското семейство, с участието на Женска формация „Калатина“ и ДГ „Елена Грънчарова“ - филиал „Детски свят“.  \r\n \r\n*** \r\n \r\nOт 15.00 часа в Ритуалната зала в Горна Оряховица ще се проведе традиционно честване на \"златни сватби\", което винаги се състои на 21 ноември - Деня на християнското семейство. \r\n \r\n*** \r\n \r\nОт 18.30 часа в НЧ „Напредък-1869“ Драматично-куклен театър „Иван Димов\" гр. Хасково представя постановката на Валентин Танев  „Помощ!!! Не мога да плувам!“ по Нийл Саймън и А. П. Чехов. С участието на Валентин Танев, Мария Сапунджиева,Георги Кадурин и Мариана Миланова. \r\n \r\n*** \r\n \r\nОт 15.00 часа ще се проведе тържествено заседание на Общински съвет - Златоград, посветено на освобождението на Златоград.  \r\n \r\n \r\n*** \r\n \r\nОт 16.00 часа ще бъдат поднесени венци и цветя пред паметниците и паметните плочи в града.  \r\n \r\n \r\n*** \r\n \r\nОт 17.00 часа на централния площад ще има тържествен ритуал и проверка-заря, с участие на 101 Алпийски полк и представителния духов оркестър на Военновъздушните сили град Пловдив.  \r\n \r\n \r\n*** \r\n \r\nОт 19.00 часа ще бъде представен и концерт-спектакълът „Грамофонът” на Виктор Калев.  \r\n  \r\n \r\n*** \r\n \r\nOт 13.00 часа в Административния съд ще се гледа делото срещу решение на ОИК – Бобов дол, с което е определен резултатът от избора на общински съветници. \r\n \r\n \r\n*** \r\n \r\nОт 9.30 часа в зала \"Панорама\", ще се проведе заседание на Общинския съвет. \r\n \r\n*** \r\n \r\nОт  13.00 часа ще даде пресконференция ПП АБВ - националният лидер на партията Румен Петков и областният лидер Цветан Антов. \r\n \r\n*** \r\n \r\nОт 17.30 часа в Арт център Плевен ще бъде представен каталогът с творби на проф. Анри Кулев ,,Ориент SeXpress\". \r\n \r\n*** \r\n \r\nВ 09.00 часа в зала 10 на Окръжния съд ще се проведе заседание по делото срещу Никола Х., обвинен, че при условията на продължавано престъпление за осем данъчни периода е избегнал установяване и плащане на данъчни задължения в особено големи размери – 540 517.99 лв. \r\n \r\n*** \r\n \r\nВ 09.00 часа в зала 1 на Апелативния съд ще се проведе заседание по делото, образувано по жалби на двама мъже, осъдени за лихварство. К. И. и С. И. са  признати от Старозагорския окръжен съд за виновни в това, че без съответно разрешение, са извършвали банкови сделки като са предоставяли кредити на физически лица срещу лихва. \r\n \r\n*** \r\n \r\nВ 10.00 часа в зала 2 на Районния съд ще се проведе заседание по делото срещу Свилен Г., обвинен че при управление на МПС под въздействието на алкохол е нарушил правилата за движение, с което по непредпазливост е причинил на О. М. – турски гражданин, средна телесна повреда. \r\n \r\n*** \r\n \r\nВ 11.10 часа в зала 10 на Районния съд ще се проведе заседание по делото срещу Ангел В., обвинен, че сам и в съучастие с Валери А., чрез обещаване и даване на материална облага – пари и като помагач, умишлено е улеснил Валери А., чрез предоставяне на стълба, сам да осъществи неправомерно присъединяване към електроразпределителна мрежа на „ЕВН България Електроразпределение“ ЕАД, с което е създал условия за непълно отчитане на потребената ел.енергия. \r\n \r\n*** \r\n \r\nВ 11.30 часа пред храм „Свето Преображение Господне” ще бъдат раздадени около 300 порции риба по повод Деня на християнското семейство.  \r\n \r\n*** \r\n \r\nВ 11.30 часа в зала 1 на Апелативния съд ще се проведе заседание по делото, с което подсъдимите, С. М. – служител на Общинска полиция и П. А. – разузнавач от Отдел „Криминална полиция“ на ОД на МВР Пловдив, обжалват пред Апелативен съд присъдите си за грабеж на микробус и цигари. \r\n \r\n*** \r\n \r\nВ 14.00 часа в зала 11 на Районния съд ще се проведе заседание по делото срещу Любомир М., обвинен в причиняването на тежка телесна повреда, изразяваща се в загуба на слезката. \r\n \r\n*** \r\n \r\nВ 15.30 часа в Комплекса за социални услуги за деца и семейства ще се проведе заключително събитие от Информационна кампания по приемна грижа „Приеми ме с обич”. \r\n \r\n*** \r\n \r\nВ 18.00 часа в изложбената зала „2019” Областният координатор на ГЕРБ и кмет на Пловдив в периода 2011 – 2019 г. инж. Иван Тотев ще направи отчет на своята дейност.  \r\n \r\n*** \r\n \r\nВ 18.30 часа в Планетариума на Природонаучния музей ще се състои безплатна лекция на тема „Радиотелескопите – нов поглед към Вселената“  по случай 4-ия рожден ден на Планетариума.   \r\n  \r\n*** \r\n \r\nОт 17.00 часа във фоайе „Изкуствотека“ на Националната библиотека „Иван Вазов“ ще бъде открита изложбата „Минало! Настояще… Бъдеще?“ на фотограф-художника Асен Великов. \r\n \r\n*** \r\n \r\nОт 18.00 часа в зала „Княз Александър I“ на Историческия музей ще бъде представена най-новата книга на Теодора Бакърджиева, посветена на живота на унгареца Георг Силаги (1835 - 1923). \r\n \r\n*** \r\n \r\nОт 12.30 часа в офиса на местния обществен посредник Надежда Чакърова – Николова, омбудсманът Диана Ковачева ще проведе изнесена приемна в града. \r\n \r\n*** \r\n \r\nОт 10.30 часа в хотел „Балкан“, курорт „Чифлика“ заместник-министър Вергиния Кръстева ще открие 5-то издание на ежегодния форум-семинар на производителите на малини и ягодоплодни. \r\n \r\n*** \r\n \r\nОт 12.00 часа в зала 1, ет.1 на съдебната палата, Районен съд-Шумен организира кулинарна изложба и благотворителен базар. \r\n \r\n*** \r\n \r\nОт 17.00 часа в ритуалната зала на кметство Момчиловци ще бъде отбелязан празникът Въведение Богородично, като четири двойки, празнуващи златни сватби, ще подновят обетите си. \r\n \r\n*** \r\n \r\nОт 09.00 часа в село Полковник, Серафимово архиерейският наместник на Смолянска духовна околия Негово Високопреподобие архимандрит Висарион ще отслужи светата божествена Литургия  по повод  храмовия празник на църквата  „Въведение Богородично“.", "date": "2019.11.21", "title": "Предстоящи събития в страната за 21 ноември (Агенция „Фокус“)"}
{"url": "http://www.focus-news.net/news/2019/11/21/2721943/plovdivskata-sveta-mitropoliya-organizira-praznichen-kontsert-po-povod-golemiya-hristiyanski-praznik-vavedenie-bogorodichno.html", "text": "Пловдивската света митрополия организира празничен концерт тази вечер по повод големия християнски празник „Въведение Богородично” и Деня на православната християнска младеж и семейство, съобщиха за  Радио \"Фокус\"- Пловдив  от Културно-просветният отдел на Митрополията. Концертът ще е в епархийския салон при храм „Св. преподобна Петка” и е с начало 18.00 часа, като се провежда с благословението на Пловдивския митрополит Николай.  \r\n \r\nСпоред уредника от Етнографския музей в Плводив Грозделина Георгиева, по времето през днешния ден се гадае за годината. Вярвало се е, че ако днешният ден е сух, зимата няма да е достатъчно добра, но ако вали, ще е снежна, лятото – прохладно, а реколтата ще е богата.  \r\nТази вечер на трапезата се слага курбан с черна кокошка, за да се омилостиви стопанина, който се грижи за хората в къщата.  \r\nВ тракийска притча се разказва, че стопанинът е невидим и се явява само в сънищата, като се превръща в змия. Това е най-мъдрият съветник и пазител на къщата и не случайно се е вярвало, че в стените на всяка къща има змия или смок, който опазва къщата от влизането на зли сили. \r\n \r\nЦветана ТОНЧЕВА", "date": "2019.11.21", "title": "Пловдивската света митрополия организира празничен концерт по повод големия християнски празник „Въведение Богородично”"}
{"url": "http://www.focus-news.net/news/2019/11/21/2721589/tazi-godina-natsionalen-forum-s-ochi-za-vsichki-e-posveten-na-30-ta-godishnina-ot-priemaneto-na-konventsiyata-na-oon-za-pravata-na-deteto-obzor.html", "text": "На тазгодишния форум, официални гости бяха Деяна Костадинова, посланик на Република България към службата на ООН, Диана Ковачева, омбудсман на Република България, Бисер Петков, министър на труда и социалната политика и д-р Джейн Муита, представител на УНИЦЕФ в България. В първата част от събитието министър на труда и социалната политика , Бисер Петков коментира, че тази знакова политика е подход за успех и продължаване на непрестанните усилия за децата и техните права. Той допълни, че гарантирането на правата за децата е не само отговорност на родителите, но и на цялото общество. „Закрилата на детето, правото му свободно да изразява своето мнение, да расте здраво и щастливо е много важно, поздравявам“, поясни още Петков. Той коментира още, че децата не са само нашето бъдеще, но и нашето настояще.  Като част от откриването, д-р Джейн Муита, представител на УНИЦЕФ в България, изрази своята позиция по случай тазгодишният национален форум. Тя заяви, че е време светът да обърне внимание на децата. Муита добави, че в много страни по света не се обръща внимание на децата с увреждане. В тази кампания искаме да обърнем внимание на тях. „За това тази кампания се казва: „С очи за всички“. Опитваме се да предприемем действия. Нека всички да допринесем за бъдещето на хората с увреждания. Има много нещата, които трябва да се предприемат. За това оставам възможността на всички вас да отворите очите си за всички“, добави още Муита. С думите: „Преди 30 години се постави общото бъдеще на децата и тази конвенция за защита на правата на детето“ започна своето изявление Диана Ковачева, омбудсман на Република България. Тя коментира, че именно тази 30-годишнина ни напомня, че правата не са даденост. Ковачева допълни, че правата на детето зависят от държавата, от родителите.  В своето пояснение омбудсмана заяви, че децата днес участват в обществените промени и е важно те да растат в сигурна среда. „Има една група деца в уязвимо положение, което е не чуто, затова трябва да осигурим тяхната сигурна среда и да гледаме на човека като талант“, допълни още тя. Във втората част на тазгодишния форум „С очи за всички“ Деяна Костадинова, посланик на Република България към службата на ООН заяви, че приобщаващото образование е ключов елемент за хората с увреждания. Тя допълни. че този форум е изключително важен както и тази година, защото за първи път в своята история в Женева е приета референция, свързана с децата с увреждания, с цел приобщаване към образованието. Костадинова коментира, че не по-малко важно е подкрепата на бизнеса. В края на събитието д-р Джейн Муита, представител на УНИЦЕФ в България закри тазгодишния форум с думите: „Всеки един от нас можем да допринесе за промяната“ . Тя заяви, че трябва да може да се допитваме до хора, които са в нужда. „Младите хора, вие ни научихте на много неща, вие можете да промените всичко“, коментира още Муита. Тя допълни, че всяко дете има право на глас. \r\nБояна МАРКОВА", "date": "2019.11.21", "title": "Тази година Национален форум „С очи за всички“ е посветен на 30-та годишнина от приемането на Конвенцията на ООН за правата на детето (ОБЗОР)"}
{"url": "http://www.focus-news.net/news/2019/11/21/2721590/nikola-stardzhan-nyamame-sporazumenie-s-leybaristite-otnosno-referenduma-za-nezavisimost-na-shotlandiya.html", "text": "Премиерът на Обединеното кралство Борис Джонсън сгреши като заяви, че лейбъристите и Шотландската национална партия (ШНП) са се споразумели за референдум за независимост за британския субект. Това заяви ръководителят на ШНП Никола Стърджън, пише лондонското либерално издание  The Guardian . \r\n„Няма споразумение с Джереми Корбин“, заяви тя, като имаше предвид лидера на опозиционната Лейбъристка партия. Стърджън каза това по време на своята предизборна кампания на събитие в Дънди.  \r\nПо-рано Корбин също отхвърли твърденията на Джонсън, че опозиционните партии са сключили пакт, свързан с провеждането на втори референдум за независимост на Шотландия. Стърджън описа телевизионния дебат между Джонсън и Корбин като „дебат, в който за ШНП и за Шотландия се говореше много, но не бяха допуснати до него“. \r\n„Вярвам, че ако парламентарното (мнозинство) подкрепи това, Джереми Корбин няма да обърне гръб на възможността за лейбъристко правителство, просто защото е устремен към блокирането на правото на шотландския народ да реши собственото си бъдеще“, каза Стърджън.  \r\nПо време на кампанията си в Шотландия по-рано, Корбин призова ШНП и нейния ръководител да подкрепят правителство на лейбъристите в малцинство, след като отхвърли нейните призиви за прогресивен алианс, който да попречи на Консервативната партия да формира кабинет след изборите. \r\nСтърджън обаче каза пред своите привърженици в Дънди, че ШНП, а не лейбъристите са главните противници на управляващата партия на Джонсън в Шотландия.  \r\n„Във всички 13 места, които Консервативната партия държи тук, ШНП са тези, които им опонират. Ако народа на Шотландия иска да се подсигури, че Борис Джонсън няма да получи мнозинство, ако те искат да видят прогресивен алианс, формиран с нашите интереси на ум и да не допуснат торите до правителството, само глас за ШНП може да доведе до това“, каза още тя по време на кампанията си.  \r\nПо време на визитата си в Шотландия, Корбин беше помолен да изясни своето становище във връзка с провеждането на втори вот за независимост на Шотландия, като колегите на лидера обясниха, че позицията на партията може да се промени, ако ШНП спечели мнозинство в местния парламент на изборите през 2021 г. \r\nСтърджън се пошегува, че „червената линия“ на опозиционния лидер във връзка с референдума й изглежда „доста розова“.  \r\n„Ако можете да разберете какво изобщо казва, той е приел донякъде принципа Шотландия да реши собственото си бъдеще, сега само се пазари за графика“, каза Стърджън.  \r\nТя добави, че правителството ще бъде „обгърнато от хаоса на Брекзит за години, като щетите за Шотландия са гарантирани“ и че „няма нищо неизбежно относно бъркотията, в която процеса по Брекзит се е превърнал“.  \r\n„Като пътувам през страната аз виждам истински ентусиазъм и оптимизъм за посланието на ШНП в тези избори. Хората в тези избори, без значение от техните виждания за независимостта, имат шанс да изяснят, че бъдещето на нашата страна трябва да се реши тук, а не от Борис Джонсън“, добави тя.", "date": "2019.11.21", "title": "Никола Стърджън: Нямаме споразумение с лейбъристите относно референдума за независимост на Шотландия"}
{"url": "http://www.focus-news.net/news/2019/11/21/2721587/priklyuchi-sagata-s-gorskite-zamenki-obzor.html", "text": "Приключи сагата с горските заменки, обхващаща извършените заменки в периода 1 януари 2007 до края на януари 2009 г.  Дали това представлява неправомерна държавна помощ тогавашният министър на земеделието информира прокуратурата, а НПО – ЕК за започване на проучване. Новината за края на сагата съобщи    министърът на земеделието, храните и горите Десислава Танева  по време на брифинг. Танева обяви, че МЗХГ стартира процедура за възстановяване на надвзетите суми от бенефециерите, получили държавна помощ за горски заменки. Тя посочи, че обект на оценителска експертиза са били поземлени имоти с обща площ над 110 хил. дка.  Министърът поясни, че от 132 договора, в 103 е установена неправомерно получена държавна помощ от страна на бенефециерите.  „Тези 103 сделки засягат 478 имота на обща площ малко над 22 хил. дка. Получената в повече стойност от бенефециерите в тези 103 договора се равнява малко над 80 млн. лв. Днес МЗХГ изпрати уведомителни писма до тези бенефециери и стартира процедурата за възстановяване на надвзетите суми от бенефециерите. Докрая на деня на страницата на МЗХГ ще бъде качен списъкът на тези 103 бенефециери\", заяви още Танева.  Народният представител от ПГ на ГЕРБ Тома Биков  озаглави периодът на горските заменки като управление на БСП и ДПС. \"Ние ще настояваме държавата да си събере тези вземания от един период, в който беше извършен погром в това отношение. Този период има своето наименование. Неговото наименование е управление на БСП и ДПС. Неслучайно ние не приемаме морални проповеди от тези две политически сили. Ако си спомните и ГЕРБ дойде и спечели изборите 2009 г., а и една от причините, поради които управлява 10 години е този погром, който беше извършен върху българската държава. Днес и европейските институции и МЗХГ са стигнали до този извод, в който българските граждани стигнаха още 2009 г., че извършва далавера и че това, което се прави е в разрез с всякаква законност, етика и морал. За съжаление тези две партии продължават да менторстват на морални теми и да се правят, че все едно са се родили вчера\", допълни още Биков.  \r\nДеница КИТАНОВА", "date": "2019.11.21", "title": "Приключи сагата с горските заменки (ОБЗОР)"}
{"url": "http://www.focus-news.net/news/2019/11/21/2721591/london-evening-standard-nyama-promyana-v-razlikata-mezhdu-podkrepata-za-dzhonsan-ili-leybaristite-sled-televizionniya-debat-vav-velikobritaniya.html", "text": "Консервативната партия на Великобритания продължава да води с 13% опозицията в лицето на лейбъристите на Джереми Корбин след телевизионния дебат, част от предизборната кампания преди вота на 12 декември, според последните статистически проучвания, пише вестник  London Evening Standard . \r\nСтатистиката, изготвена от  „PA Media”  в рамките на последните седем дни сочи, че торите и лейбъристите получават по един процент повече подкрепа в сравнение с предишен период, но разликата между тях остава 13%. Консервативната партия разполага с 43% от подкрепата на хората на този етап, докато лейбъристите биха получили 30% от вота, ако изборите бяха днес.  \r\nЛибералдемократическата партия остава трета с 14%. Доверието в „Партия Брекзит“ на Найджъл Фараж продължава да пада – 5% от анкетираните са отговорили, че биха гласували за тях и засега те водят с два процента над „Зелената Партия“, която има 3%.  \r\nПремиерът Борис Джонсън и лидерът на лейбъристите Джереми Корбин се изправиха в телевизионен дебат по-рано, малко преди изборите на 12 декември.  \r\nВъпреки това явно в него не е имало победител, тъй като и преди него разликата в подкрепата за тях беше 13%.  \r\nОбщо 6,7 млн. хора са наблюдавали дебата по телевизията, в който двамата политически лидери спориха за Брекзит, здравеопазването на Великобритания, публичното доверие в политиката, шотландската независимост и връзките на Принц Андрю с Джефри Епщайн.  \r\nКорбин описа обещанието на Джонсън да „осъществи Брекзит“ до януари 2020 г. като „безсмислица“, докато премиерът от своя страна каза, че Корбин „не е в състояние да води“ страната.  \r\nТорите бяха изправени пред критики, след като малко след края на дебата техният акаунт в социалната мрежа „Туитър“ беше представен като „независим фактчекър“ – страница за проверяване на факти.  \r\nТова предизвика бурни реакции в интернет пространството и беше обявено за тирания, като дори Централната избирателна комисия коментира случая, като напомни на партиите, че техните гласоподаватели имат право на „прозрачност и интегритет“ в предизборните кампании.  \r\nЛибералдемократите и Шотландската национална партия не бяха част от дебатите, макар да се опитаха да стигнат до тях чрез съда, неуспешно.", "date": "2019.11.21", "title": "London Evening Standard: Няма промяна в разликата между подкрепата за Джонсън или лейбъристите след телевизионния дебат във Великобритания"}
{"url": "http://www.focus-news.net/news/2019/11/21/2721592/kathimerini-mitsotakis-zayavi-che-gartsiya-e-dostignala-limita-si-po-otnoshenie-na-migrantite.html", "text": "Първият приоритет на новата Европейска Комисия трябва да бъде въпроса с миграцията, понеже Гърция вече е „достигнала лимита си“ по отношение на бежанците, заяви Кириакос Мицотакис, пише електронното издание на атинския вестник  Kathimerini . \r\nТой каза това по време на свое изявление на събитие, свързано с участието на младите хора в европейската политика. То беше част от конференцията на Европейската народна партия (ЕНП) в Загреб. \r\n„Гърция достигна лимита си. Имаме нужда от обща система за убежища, която да замени дъблинската“, каза той, като добави, че споделянето на тежестта за бежанците не трябва да е просто празна фраза, която не се прилага. \r\nМицотакис каза, че Гърция приема средно по 500 мигранти на ден. Според него ситуацията в лагерите на гръцките острови вече е „неописуема“ и преместването на бежанците във вътрешните територии в страната води до реакции от страна на местните жители.  \r\n„Не виждаме как това ще спре в близкото бъдеще“, обясни той, като подчерта, че миграционният въпрос е нещо, което засяга целия Европейски съюз. \r\nТой беше специален гост на събитието, част от конференцията на ЕНП, на която също така Доналд Туск беше избран за нов ръководител на партията.  \r\nВъв връзка с участието на младежите в европейските политики, той каза, че те трябва да се справят с проблемите по опазването на природата и икономическото неравенство.  \r\nТой освен това говори и за гръцкия „устрем да се превърне в страна-пионер за справянето с промените в климата“, като добави, че младите хора също така се занимават и с проблема с неравенството, който е предизвикан от глобализацията.  \r\nДвудневната конференция започна на 20 ноември и графика й включва изявления на гръцкия премиер, германския канцлер Ангела Меркел, напускащия ръководител на Европейската Комисия Жан Клод Юнкер, както и на неговия наследник Урсула фон дер Лейен. На конференцията ще говори и президентът на Република Кипър Никос Анастасиадис.  \r\nПреди речта си Мицотакис участва и във вота, с който за председател на ЕНП беше избран Доналд Туск, който беше и единственият кандидат. Той ще замени французина Жозеф Дол.  \r\nГрафика на самия Мицотакис включва срещи с главния преговарящ за Брекзит Мишел Барние, румънския премиер Людовик Орбан, норвежкия министър-председател Ерна Солберг и бившия австрийски канцлер Себастиан Курц. \r\nВъв втория ден от срещата гръцкият премиер ще проведе разговори и със своя хърватски колега Андрей Пленкович и ще присъства на панела за промените в климата. \r\nВ същия ден той ще произнесе и реч пред конгреса на ЕНП.", "date": "2019.11.21", "title": "Kathimerini: Мицотакис заяви, че „Гърция е достигнала лимита си“ по отношение на мигрантите"}
{"url": "http://www.focus-news.net/news/2019/11/21/2721598/pregled-na-mezhdunarodnite-novini-do-6-chasa-agentsiya-fokus.html", "text": "Първият приоритет на новата Европейска Комисия трябва да бъде въпроса с миграцията, понеже Гърция вече е „достигнала лимита си“ по отношение на бежанците, заяви Кириакос Мицотакис, пише електронното издание на атинския вестник  Kathimerini . \r\nТой каза това по време на свое изявление на събитие, свързано с участието на младите хора в европейската политика. То беше част от конференцията на Европейската народна партия (ЕНП) в Загреб. \r\n„Гърция достигна лимита си. Имаме нужда от обща система за убежища, която да замени дъблинската“, каза той, като добави, че споделянето на тежестта за бежанците не трябва да е просто празна фраза, която не се прилага. \r\nМицотакис каза, че Гърция приема средно по 500 мигранти на ден. Според него ситуацията в лагерите на гръцките острови вече е „неописуема“ и преместването на бежанците във вътрешните територии в страната води до реакции от страна на местните жители.  \r\n„Не виждаме как това ще спре в близкото бъдеще“, обясни той, като подчерта, че миграционният въпрос е нещо, което засяга целия Европейски съюз. \r\nТой беше специален гост на събитието, част от конференцията на ЕНП, на която също така Доналд Туск беше избран за нов ръководител на партията.  \r\nВъв връзка с участието на младежите в европейските политики, той каза, че те трябва да се справят с проблемите по опазването на природата и икономическото неравенство.  \r\nТой освен това говори и за гръцкия „устрем да се превърне в страна-пионер за справянето с промените в климата“, като добави, че младите хора също така се занимават и с проблема с неравенството, който е предизвикан от глобализацията.  \r\nДвудневната конференция започна на 20 ноември и графика й включва изявления на гръцкия премиер, германския канцлер Ангела Меркел, напускащия ръководител на Европейската Комисия Жан Клод Юнкер, както и на неговия наследник Урсула фон дер Лейен. На конференцията ще говори и президентът на Република Кипър Никос Анастасиадис.  \r\nПреди речта си Мицотакис участва и във вота, с който за председател на ЕНП беше избран Доналд Туск, който беше и единственият кандидат. Той ще замени французина Жозеф Дол.  \r\nГрафика на самия Мицотакис включва срещи с главния преговарящ за Брекзит Мишел Барние, румънския премиер Людовик Орбан, норвежкия министър-председател Ерна Солберг и бившия австрийски канцлер Себастиан Курц. \r\nВъв втория ден от срещата гръцкият премиер ще проведе разговори и със своя хърватски колега Андрей Пленкович и ще присъства на панела за промените в климата. \r\nВ същия ден той ще произнесе и реч пред конгреса на ЕНП. \r\n*** \r\n \r\n  Европейската народна партия (ЕНП) избра бившия председател на Европейския съвет Доналд Туск за свой ръководител, като той ще замени напускащия французин Жозеф Дол. Това пише европейската редакция на списание  Politico . \r\nТуск беше избран с 491 гласа „за“ и 37 „против“ като председател на ЕНП по време на конгреса на партията в Загреб. Това означава, че той ще бъде първият източноевропеец, който ще оглави най-голямата политическа сила в Европейския парламент.  \r\n„С Туск, отваряме нова глава от историята на ЕНП“, заяви евродепутатът Давид Макалистер пред списанието. \r\n„Туск е доказвал, че е строител на мостове между изтока и запада и като бивш премиер (на Полша) и президент на (Европейския) Съвет, той има огромен опит и аз очаквам с нетърпение да видя как той ще оформи бъдещето на най-голямото европейско политическо семейство“, добави депутатът.  \r\nБивш член на полското движение „Солидарност“, Туск се превърна в най-дълго управлявалият премиер на Полша и освен това изкара и два мандата като ръководител на Европейския съвет. \r\n„Някой, който е бил полски министър (-председател) за седем години, който водеше Европейския съвет с ясни и много твърди думи, когато желаеше, смятам че той ще бъде (…) пощаден от брокерския стил, който председателя на Европейския съвет трябва да има“, заяви Андрей Пленкович, премиер на Хърватия по време на пресконференция.  \r\nМалко преди вота, Туск изнесе пламенна реч, която беше насочена срещу „автократите“, популистите и без да го посочва директно, премиерът на Унгария Виктор Орбан, както и всички други, които „издигат стени и билбордове с антимиграционна пропаганда“.  \r\n„След пет години, на мен ми писна да бъдат европейския главен бюрократ“, каза Туск.  \r\n„Готов съм да се боря и се надявам, че и вие сте“, добави той.  \r\nТуск беше единственият кандидат за поста председател на ЕНП. \r\n*** \r\n \r\n  Председателят на Европейския парламент Давид Сасоли осъди действията на Турция в Източното Средиземноморие, както и за операцията на Анкара в Сирия, пише електронното издание на гръцкия вестник  Kathimerini . \r\nСасоли освен това обвини Турция, че използва миграционната криза за да „пресира Европейския съюз“. \r\nВ свое изявление след това, което той нарече „честна размяна“ на мнения с турския външен министър Мевлют Чавушоглу, Сасоли изрази „пълната солидарност“ на Брюксел с Кипър и заяви, че ЕС уважава суверенитета и правата на острова „в съответствие с международното право“. \r\nВъв връзка с миграционната вълна, той подчерта, че е „изцяло неприемливо“ Турция да „използва хората, които бягат от война и преследване за политически цели и за да налага напрежение над ЕС“.  \r\nСасоли още повтори, че ЕС осъжда операцията на Анкара в Северна Сирия, като я нарече „грубо нарушение на международното право, което подкопава стабилността и безопаността на региона“. \r\n*** \r\n \r\n  Главният политически противник на премиера на Израел Бенямин Нетаняху и ръководител на партия „Синьо и бяло“ Бени Ганц е информирал президента на страната Риувен Ривлин, че не може да формира коалиционно правителство, предава  AFP . \r\nТова се казва в изявление, публикувано от неговата партия.  \r\n„Бени Ганц разговаря с президента Риувен Ривлин и го информира, че не може да формира правителство“, се казва в изявлението. \r\nОпозиционният лидер имаше време до 20 ноември, за да се договори с партиите в израелския парламент и да формира кабинет, след като Бенямин Нетаняху, който и спечели изборите не успя да стори това по-рано. \r\n*** \r\n \r\n  На конгреса на Европейската народна партия (ЕНП) в Загреб, хърватският премиер Андрей Пленкович заяви пред репортери, че вярва, че целта на френската инициатива за разширението на Европейския съюз е да подобри функционирането на Общността, но добави, че предложението на Макрон не може да спре приемането на нови членове, предава македонското електронно издание  “МКД“ . \r\n„Разширяването има ясно правно основание, член 49 от Договора за ЕС, който гласи, че всяка европейска държава, ако бъде поиска, може да стане членка. Няма я тази политика,няма го заключението, че може да бъде отнето правото, което европейските държави имат съгласно Договора за ЕС“, каза Пленкович. \r\nСпоред него, използваната за Черна гора и Сърбия преговорна рамка вече позволява спиране на всяка глава и връщане на временно затворени глави, което е част от концепцията за обратимост на процеса по приемането на нови членове, предложена от френския президент Еманюел Макрон. \r\n„Съществуващата рамка има редица механизми за контрол, с много прецизни филтри, които контролират дори най-малката стъпка във всяка глава или по някой политически въпрос\", добави той, като отбеляза, че \"трябва да се направи ясно разграничение между започването на преговорите и процесът на договаряне, който следва\". \r\nПленкович, който е и лидер на управляващата Хърватска демократическа партия (ХДП), заяви, че решението на ЕС да не започва преговори с Македония и Албания е грешка и че \"това е позицията както на правителството, така и на ХДС“, но също така и на пет или шест държавни ръководители и правителства и на „цялата ЕНП\", която е най-голямата парламентарна група в Европейския парламент. \r\nТой нарече „странно“, че либералните и социалдемократически европейски правителства блокираха началото на преговорите за присъединяване на две ръководени от леви партии държави, докато целият ЕНП подкрепи членството на Македония и Албания в ЕС. \r\n*** \r\n \r\n  Предвижда се сръбският президент Александър Вучич да свика на 21 ноември заседание на Съвета за национална сигурност относно евентуалната шпионска афера, в която се твърди, че е замесен руски разузнавач и сръбски агент, предава македонската медия  “Макфакс“ . \r\nАвтентичността на кадрите, изобразяващи Георги Клебай, който дава пари на предполагаем сръбски агент, е потвърдена от Агенцията по разузнаване и сигурност. \r\nПо-рано сръбският премиер Ана Брнабич прецени, че ако бъде установено, че този случай наистина включва шпионаж, това ще бъде сериозен проблем, който изисква сериозен отговор. \r\n*** \r\n \r\n  Премиерът на Израел Бенямин Нетаняху изпрати покана на опозиционния лидер, ръководител на партия „Синьо и бяло“ Бени Ганц за коалиционни преговори, пише вестник  The Jerusalem Post . \r\nToва се случва часове след като лидерът на „Наш дом – Израел“ Авигдор Либерман заяви, че няма да участва в правителство, оглавено от Ганц и съвсем малко преди изтичането на предоставения от президента на Израел Риувен Ривлин на опозицията мандат за формиране на управляваща коалиция.  \r\nНетаняху и Ганц се срещнаха в късните часове на 20 ноември и не постигнаха съгласие за единно правителство, но премиерът малко по-късно му изпрати послание за преговори в свое изявление пред политическите си съюзници. \r\n„Бени Ганц – не е твърде късно“, заяви премиерът. \r\n„Ела да седнем заедно и още тази вечер да обявим, че формираме единно правителство. Това е нещото, от което Израел има нужда. Забранено е да завличаме страната в още едни избори“, каза Нетаняху.  \r\nОчаква се Ганц да отговори на призива на премиера на 21 ноември по време на пресконференция в Тел Авив.  \r\nПо време на друго свое изявление по-рано, Нетаняху критикува Ганц заради подкрепата на опозиционния лидер за „заблудената“ идея за правителство в малцинство, подкрепено от палестинските депутати в парламента. Той обвини заместник-председателя на „Синьо и Бяло“ Яир Лапид за това, че е убедил Ганц да се съгласи на подобна идея.", "date": "2019.11.21", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/11/21/2721944/detsa-gostuvaha-na-obshtina-stara-zagora.html", "text": "Малчугани от трета подготвителна група „Мики Маус“ на детска градина „Зорница“, с директор Алис Явашева, поздравиха екипите на отделите „Образование и младежки дейности“, „Здравеопазване“ и „Култура“ на Община Стара Загора. Това съобщиха от пресцентъра на  Общината . Поводът за гостуването бе днешният празник на християнското семейство и младеж. Децата изпълниха  песента „Мама, татко и аз“ и танца „Усмивки“. Старозагорчетата бяха посрещнати от секретаря на администрацията Делян Иванов, който ги зарадва с подаръци.  \r\n \r\nТе пожелаха здраве и добрини на служителите на Общината. Възпитаниците на госпожите Темелкова и Петкова получиха специална покана за тържеството по повод коледно-новогодишните празници, което ще бъде на 5 декември на площада в центъра на града, за да посрещнат Дядо Коледа и да се насладят на запалването на празничните светлини.", "date": "2019.11.21", "title": "Деца гостуваха на Община Стара Загора"}
{"url": "http://www.focus-news.net/news/2019/11/21/2721593/politico-izbraha-donald-tusk-za-rakovoditel-na-evropeyskata-narodna-partiya.html", "text": "Европейската народна партия (ЕНП) избра бившия председател на Европейския съвет Доналд Туск за свой ръководител, като той ще замени напускащия французин Жозеф Дол. Това пише европейската редакция на списание  Politico . \r\nТуск беше избран с 491 гласа „за“ и 37 „против“ като председател на ЕНП по време на конгреса на партията в Загреб. Това означава, че той ще бъде първият източноевропеец, който ще оглави най-голямата политическа сила в Европейския парламент.  \r\n„С Туск, отваряме нова глава от историята на ЕНП“, заяви евродепутатът Давид Макалистер пред списанието. \r\n„Туск е доказвал, че е строител на мостове между изтока и запада и като бивш премиер (на Полша) и президент на (Европейския) Съвет, той има огромен опит и аз очаквам с нетърпение да видя как той ще оформи бъдещето на най-голямото европейско политическо семейство“, добави депутатът.  \r\nБивш член на полското движение „Солидарност“, Туск се превърна в най-дълго управлявалият премиер на Полша и освен това изкара и два мандата като ръководител на Европейския съвет. \r\n„Някой, който е бил полски министър (-председател) за седем години, който водеше Европейския съвет с ясни и много твърди думи, когато желаеше, смятам че той ще бъде (…) пощаден от брокерския стил, който председателя на Европейския съвет трябва да има“, заяви Андрей Пленкович, премиер на Хърватия по време на пресконференция.  \r\nМалко преди вота, Туск изнесе пламенна реч, която беше насочена срещу „автократите“, популистите и без да го посочва директно, премиерът на Унгария Виктор Орбан, както и всички други, които „издигат стени и билбордове с антимиграционна пропаганда“.  \r\n„След пет години, на мен ми писна да бъдат европейския главен бюрократ“, каза Туск.  \r\n„Готов съм да се боря и се надявам, че и вие сте“, добави той.  \r\nТуск беше единственият кандидат за поста председател на ЕНП.", "date": "2019.11.21", "title": "Politico: Избраха Доналд Туск за ръководител на Европейската народна партия"}
{"url": "http://www.focus-news.net/news/2019/11/21/2721599/makfaks-makedoniya-vuchich-shte-svika-saveta-za-natsionalna-sigurnost-na-sarbiya-vav-vrazka-s-ruskata-shpionska-afera.html", "text": "Предвижда се сръбският президент Александър Вучич да свика на 21 ноември заседание на Съвета за национална сигурност относно евентуалната шпионска афера, в която се твърди, че е замесен руски разузнавач и сръбски агент, предава македонската медия  “Макфакс“ . \r\nАвтентичността на кадрите, изобразяващи Георги Клебай, който дава пари на предполагаем сръбски агент, е потвърдена от Агенцията по разузнаване и сигурност. \r\nПо-рано сръбският премиер Ана Брнабич прецени, че ако бъде установено, че този случай наистина включва шпионаж, това ще бъде сериозен проблем, който изисква сериозен отговор.", "date": "2019.11.21", "title": "Макфакс“ (Македония): Вучич ще свика Съвета за национална сигурност на Сърбия във връзка с руската шпионска афера"}
{"url": "http://www.focus-news.net/news/2019/11/21/2721594/afp-izraelskiyat-opozitsionen-lider-beni-gants-obyavi-che-ne-mozhe-da-formira-pravitelstvo.html", "text": "Главният политически противник на премиера на Израел Бенямин Нетаняху и ръководител на партия „Синьо и бяло“ Бени Ганц е информирал президента на страната Риувен Ривлин, че не може да формира коалиционно правителство, предава  AFP . \r\nТова се казва в изявление, публикувано от неговата партия.  \r\n„Бени Ганц разговаря с президента Риувен Ривлин и го информира, че не може да формира правителство“, се казва в изявлението. \r\nОпозиционният лидер имаше време до 20 ноември, за да се договори с партиите в израелския парламент и да формира кабинет, след като Бенямин Нетаняху, който и спечели изборите не успя да стори това по-рано.", "date": "2019.11.21", "title": "АFP: Израелският опозиционен лидер Бени Ганц обяви, че не може да формира правителство"}
{"url": "http://www.focus-news.net/news/2019/11/21/2721595/pregled-na-osnovnite-temi-v-ruskiya-pechat-agentsiya-fokus.html", "text": "Президентът на Украйна Владимир Зеленски искрено иска да подобри ситуацията в Донбас, но не е сигурно дали ще успее да го направи, заяви руският държавен глава Владимир Путин, пише московското издание  ”Коммерсантъ . \r\nСпоред него, въпреки изтеглянето на силите на враждуващите страни от региона, възможните грешни стъпки от страна на Киев биха могли да доведат до нов застой в мирните преговори. \r\n„Никога не съм го виждал (Зеленски), не го познавам, разговаряме по телефона. Струва ми се като добър човек“, заяви Путин.  \r\n„Според мен той наистина иска да промени ситуацията към по-добро, включително и в Донбас“. \r\n„Не знам доколко той е в състояние да направи това“, каза Путин по време инвестиционният форум „Русия зове!“. \r\nПрезидентът смята, че въпреки искреното желание на украинския президент да разреши конфликта в югоизточната част на страната, грешните стъпки могат да върнат конфликта до предишното му положение. \r\n„Виждаме, че там (в Украйна) постоянно се повдигат въпроси, които гледна точка на регулирането на (конфликта) в Донбас ние считаме за неприемливи и контрапродуктивни“, коментира Путин, като имаше предвид дискусиите за преразглеждане на Минските споразумения.  \r\nПутин припомни, че предишният закон за статута на Донбас е съгласуван със самопровъзгласилите се Донецка и Луганска народни републики. \r\n\"Никакви други закони, които не са одобрени от ДНР и ЛНР няма да работят, те само ще доведат ситуацията до задънена улица\", добави той. \r\nРуският президент отбеляза също, че въпреки изтеглянето на войските от Петровское и Золотое, „както военните съобщават, обстрелите от украинска страна продължават“. В същото време Путин изрази надежда украинските войски да не се върнат в така наречените сиви зони в Донбас. \r\n„И все пак се надявам, че няма да има връщане към тези „сиви зони“, защото вече чухме от някои политически фигури, че украинската национална гвардия и полицията трябва да бъдат въведени в тези зони, откъдето войските си тръгват“, - каза той. \r\nСпоред руския президент връщането в региона на украинската национална гвардия, формирана до голяма степен от националистическите сили в страната, само ще влоши ситуацията. \r\n\"Ако се върнат, нищо добро няма да се случи, защото ще има огледален отговор от милицията на ДНР и ЛНР\", каза той. \r\nСлед оттеглянето на войските в Петровское и Золотое в Украйна, което беше предпоставка за провеждането на срещата от „Нормандския формат“, Кремъл потвърди, че тя ще бъде проведена на 9 декември в Париж. На срещата на върха Владимир Путин и Владимир Зеленски ще се срещнат за първи път. \r\n*** \r\n \r\n  Москва и Вашингтон имат много общи интереси и Кремъл е готов за сътрудничество, заяви президентът на Руската федерация Владимир Путин, пише вестник  “Российская газета“ . \r\nТой каза това на форума за инвестиции на банка ВТБ Капитал „Русия зове!“. \r\n„Имаме много общи интереси със САЩ, това е страхотна държава, винаги сме се отнасяли и ще се отнасяме към нея с уважаваме. Два пъти бяхме съюзници в световните войни. Имаме положителна обща история “, заяви Владимир Путин. \r\nРазбира се, искаме да си сътрудничим в технологичната сфера и в икономиката като цяло“, увери държавният глава.  \r\n„При американския президент Барак Обама търговията падна до 20 милиарда долара, а за две години във властта Доналд Тръмп се повиши до 25 милиарда долара“, добави той. \r\nПутин добави, че според него Москва и Вашингтон  имат общи интереси в икономиката, в енергийния сектор и по отношение на осигуряването на международна сигурност. Той добави, че Русия и САЩ са най-големите ядрени сили, а между тях съществува добро взаимодействие в борбата срещу тероризма.  \r\n„Най-малкото в Сирия има сътрудничество в борбата с организираната престъпност“, каза още той. \r\nПрезидентът нарече излизането на Вашингтон от Парижкото споразумение за климата грешка, понеже според него държавите могат просто да коригират своите задължения. И е необходимо да се включи настоящата администрация на САЩ в решаването на тези въпроси и това също е поле за съвместни действия, убеден е Путин. \r\n\"Тръмп каза, че няма да унищожава екологията в света - трябва да намерим балансирано решение\", заяви държавният глава. \r\nПутин добави, че смята, че Русия и САЩ имат много платформи за съвместна работа, а Москва е готова за това, колкото са готови американските й партньори. Освен това според него е добре, че вече не обвиняват Русия, че се намесва в изборите в САЩ.  \r\n\"Но факторът на вътрешнополитическата борба все още влияе негативно на руско-американските отношения\", заключи президентът. \r\n*** \r\n \r\n  Научният сътрудник на берлинския „Фонд за наука и политика“  (SWP) Щефан Волфрум призова Брюксел да откаже от финансиране на изграждането на израелския газопровод към Европа, който ще стане част от Южния газов коридор, заобикалящ Русия, съобщава вестник  „Взгляд“ .  \r\nВ Източното Средиземноморие край бреговете на Израел има огромни запаси от природен газ, които може да превърнат страната в основен износител на горивото. Ако бъде изграден газопровод от находището \"Левиатан\" и други офшорни полета през Кипър и Гърция до Италия, тогава Израел ще получи достъп до надежден и платежоспособен пазар в лицето на Европейския съюз. \r\nЕС от своя страна би разширил Южния газов коридор, който заобикаля Русия. Състои се от  съществуващия турски тръбопровод TANAP и готовият на 90% TAP, по който ще потече газ от Азербайджан през Гърция и Албания до Италия. Така газопроводът EastMed, който би бил най-дългият в света, може да намали зависимостта на ЕС от руския газ. \r\nОще през 2015 г. ЕС даде на EastMed статут на „Проект от общ интерес“ и вече е платил 2 милиона евро за проучване на възможностите за изграждането му. До 2023 г. Брюксел трябва да реши дали ще поеме половината от общите разходи по проекта, засега оценени на приблизително 7 милиарда евро. Другата половина е готова да инвестира гръцката газова компания DEPA и италианската енергийна компания Edison чрез съвместното си предприятие IGI Poseidon. Кипър, под една или друга форма, щеше да участва в проекта, като се зае с разработването на собственото си, също огромно, подводно находище „Афродита“. \r\nВъпреки това Волфрум предлага Общността да се откаже от EastMed. В своята статия „Противоречивата политика за износ на газ от Израел“ експертът пише, че вместо да подкрепя скъп проект за трансконтинентален газопровод, икономическите ползи от който са съмнителни, ЕС трябва да насърчи желанието на Израел да установи тясно газово сътрудничество в региона на Близкия изток, което обещава значителни политически, в дългосрочен план и икономически ползи. \r\nВ момента, смята Волфрум, политиката за износ на газ на Израел е противоречива. От една страна, страната увеличава доставките за Египет, продава синьо гориво на Йордания и води преговори с палестинците за производството на газ край бреговете на Ивицата Газа. С други думи, Израел активно насърчава формирането на единен пазар на газ в региона на Източното Средиземноморие, включително чрез възраждане на съществуващата и изграждане на нова инфраструктура за транспортиране на газ. \r\nОт друга страна, Израел разчита на изграждането на голям газопровод към Европа. Това би осигурило сближаване с ЕС, но в същото време би подкопало усилията за установяване на енергийно сътрудничество с арабските му съседи, смята експертът. \r\nСпоред него правилният отговор на ЕС на подобна противоречива политика би бил просто отхвърляне на EastMed, като същевременно Брюксел подкрепи възникващата регионална газова организация в Близкия изток. \r\nОсвен това, според Волфрум, би било илюзия да се смята, че „достатъчно е да се направи тръбопровод - и надеждните доставки на газ за Европа са гарантирани. Без сътрудничество в този регион, този маршрут трудно може да се счита за стабилен\". Поради това е политически много по-изгодно първо да се насърчава формирането на газов пазар в Източното Средиземноморие, а едва след това да се извлекат икономически ползи от надеждни доставки на газ от там за ЕС. Но на втечнен природен газ (ВПГ), подчертава германският специалист.  \r\nСтатията се появи в поредица от публикации на издание на Фонд „Наука и политика“ по актуални теми - SWP-Aktuell (SWP Comments) и, както винаги, бе придружена от забележка, че отразява гледната точка на автора. Независимо от това, всяка такава публикация е одобрена от ръководството на SWP и това е водещ германски научен институт, който съветва по въпросите на външната политика както германското правителство и парламент, така и ЕС, подчертават от редакцията на руския вестник.  \r\nПо-рано медии съобщаваха, че реализирането на проекта за газопровод EastMed може да бъде шанс за САЩ да саботира доставките на руски газ за Европа, припомня изданието.", "date": "2019.11.21", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/21/2721600/the-jerusalem-post-netanyahu-pokani-opozitsiyata-za-koalitsionni-pregovori-v-poslednata-minuta.html", "text": "Премиерът на Израел Бенямин Нетаняху изпрати покана на опозиционния лидер, ръководител на партия „Синьо и бяло“ Бени Ганц за коалиционни преговори, пише вестник  The Jerusalem Post . \r\nToва се случва часове след като лидерът на „Наш дом – Израел“ Авигдор Либерман заяви, че няма да участва в правителство, оглавено от Ганц и съвсем малко преди изтичането на предоставения от президента на Израел Риувен Ривлин на опозицията мандат за формиране на управляваща коалиция.  \r\nНетаняху и Ганц се срещнаха в късните часове на 20 ноември и не постигнаха съгласие за единно правителство, но премиерът малко по-късно му изпрати послание за преговори в свое изявление пред политическите си съюзници. \r\n„Бени Ганц – не е твърде късно“, заяви премиерът. \r\n„Ела да седнем заедно и още тази вечер да обявим, че формираме единно правителство. Това е нещото, от което Израел има нужда. Забранено е да завличаме страната в още едни избори“, каза Нетаняху.  \r\nОчаква се Ганц да отговори на призива на премиера на 21 ноември по време на пресконференция в Тел Авив.  \r\nПо време на друго свое изявление по-рано, Нетаняху критикува Ганц заради подкрепата на опозиционния лидер за „заблудената“ идея за правителство в малцинство, подкрепено от палестинските депутати в парламента. Той обвини заместник-председателя на „Синьо и Бяло“ Яир Лапид за това, че е убедил Ганц да се съгласи на подобна идея.", "date": "2019.11.21", "title": "The Jerusalem Post: Нетаняху покани опозицията за коалиционни преговори в последната минута"}
{"url": "http://www.focus-news.net/news/2019/11/21/2721588/izborat-na-valeri-simeonov-za-zam-predsedatel-na-parlamenta-predizvika-reaktsii-sred-polititsi-i-grazhdani-obzor.html", "text": "Със 118 гласа „за“, 6 „против“ и 6 „въздържали се“ лидерът на НФСБ Валери Симеонов бе избран за зам.-председател на Народното събрание. Мястото остана овакантено, откакто \"Атака“ вече не са част от ПГ на „Обединени патриоти“. Предложението за кандидатура в лицето на Валери Симеонов предизвика различни реакции. В знак на протест ДПС напуснаха пленарна зала. На брифинг  лидерът на ДПС Мустафа Карадайъ  заяви, че с акта на избор на Валери Симеонов за зам.-председател на Народното събрание границата на търпимост е прекрачена. Той посочи, че изборът на нов зам.-председател на парламента е обида към парламенатирзма. Според него  кошмарът на майките на деца с увреждания е възнаграден от ГЕРБ и БСП. „Актът означава - пълно отрицание на демократичните достижения, означава да властва национализмът, омразата, разделението, противопоставянето и агресията. Означава нагла провокация към парламентаризма и евроатлантическите ценности. Означава провокация към цялото общество. За ГЕРБ задържането на власт е над стабилността и сигурността на държавата\", подчерта още Карадайъ. В пленарна зала  Павел Шопов от „Атака“   определи изборът на Симеонов като безчестие. „За разлика от ДПС ние от „Атака“ няма да излезем от залата. Няма да напуснем. Оставаме да кажем това, което имаме. Ние оставаме да кажем, че това напускане е един мним конфликт със Симеонов и НФСБ за неговото легитимиране. Това, което става днес с предложението му за избиране за зам.-председател на НС е логично предложение на всичко онова, което се правеше през последните месеци“, каза още Шопов. Към групата на недоволните се присъединиха и десетки протестиращи пред сградата на Народното събрание. Протестът протече спокойно. В района парламента бе засилено полицейското присъствие, но до затрудняване на движението по бул. „Цар Освободител“ не се стигна.  От своя страна  лидерът на НФСБ Валери Симеонов  посочи, че не е изненадан от реакцията на ДПС и „Атака“.  \"Познавам много добре както Атака, те са предвидими с тяхната реакция, така и ДПС“. На въпрос дали не е разочарован от реакциите на двете формации, Симеонов заяви, че от тях не е очаквал положителна реакция. \"Да не би вие да сте очаквали ДПС да ме подкрепят\", посочи още Симеонов и обясни, че приема по-скоро това като номинация. От ГЕРБ обявиха, че трайна парламентарна практика е, когато парламентарните групи предлагат депутат за зам.-председател на парламента, това предложение да се подкрепя. \"Има вакантно място, което се полага на \"Обединени патриоти\" за заместник-председател на парламента. Ние го подкрепихме, защото такава е практиката в Народното събрание\", посочи  председателят на ПГ на ГЕРБ д-р Даниела Дариткова .  Лидерът на БСП Корнелия Нинова  отговори на нападките на ДПС. Нинова подчерта, че БСП няма да бъде заложник в тристранната коалиция - ГЕРБ, ОП, ДПС. „Едните управляват официално с ГЕРБ, другите го правите задкулисно. Единия ден Борисов подхвърля нещо на едните, на другия - раздава с широки шепи на другите и всички вкупом го крепите (справка - последните избори). Разберете се вътре помежду си и не прехвърляйте семейните си раздори на нас. Не посягайте на авторитета на БСП. Мина времето, когато можехте да го правите с мълчаливото съгласие на ръководството й“, пише още в публикацията. Тя посочи, че щом от ДПС твърдят, че границата на търпението е прекрачена, то тогава трябва да го покажат като оттеглят подкрепата си към правителството на Борисов. „Покажете го. Оттеглете подкрепата си за Борисов и правителството пада. Твърдите, че за ГЕРБ задържането на власт е над стабилността и сигурността на държавата. Задържането на ГЕРБ се дължи на вас. Ако стабилността и сигурността на България са ви по- важни го покажете с действия, не с голи думи“. \r\nДеница КИТАНОВА", "date": "2019.11.21", "title": "Изборът на Валери Симеонов за зам.-председател на парламента предизвика реакции сред политици и граждани (ОБЗОР)"}
{"url": "http://www.focus-news.net/news/2019/11/21/2721603/predstoyashti-mezhdunarodni-sabitiya-za-21-noemvri-agentsiya-fokus.html", "text": "*** \r\n  Втори ден от конференцията на Европейската народна партия. \r\n*** \r\n \r\n  Китайският премиер Ли Къцян ще се срещне с ръководителите на Световната банка и Международния валутен фонд.  \r\n*** \r\n \r\n  Търговските министри на страните-членки на ЕС ще разговарят относно взаимоотношенията със САЩ. \r\n*** \r\n \r\n  Среща между президента на Русия Владимир Путин и неговия швейцарски колега Улрих Маурер.  \r\n*** \r\n \r\n  Бившият сътрудник на Белия дом Фиона Хил ще свидетелства в разследването по импийчмънт на Доналд Тръмп. \r\n*** \r\n \r\n  Студентски протести срещу президента на Венецуела Николас Мадуро.", "date": "2019.11.21", "title": "Предстоящи международни събития за 21 ноември (Агенция „Фокус“)"}
{"url": "http://www.focus-news.net/news/2019/11/21/2721604/predstoyashti-sabitiya-v-stranata-za-21-noemvri-agentsiya-fokus.html", "text": "*** \r\n \r\nОт 09.00 часа държавният глава Румен Радев ще приеме на „Дондуков“ 2 генералния директор на Европейската организация за ядрени изследвания /ЦЕРН/ проф. Фабиола Джианоти. \r\n \r\n*** \r\n \r\nОт 13.00 часа в Гербовата зала на „Дондуков“ 2 президентът Румен Радев ще награди посланика на Обединените арабски емирства (ОАЕ) у нас Абдулуахаб Насър Ал Наджар с орден „Мадарски конник“ първа степен. \r\n \r\n*** \r\n \r\nОт 16.00 часа на „Дондуков“ 2 държавният глава ще бъде домакин на церемонията по връчването на четиринадесетите годишни награди „Най-голям корпоративен дарител”. \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.30 часа в зала 3 на НДК ще се открие първата интердисциплинарна международна среща дискусия „RELOGIA Триалози 2019 – Наука-Изкуство-Технологии“ с участието на министъра на образованието Красимир Вълчев, вицепремиера Томислав Дончев, заместник-министъра на културата Амелия Гешева и генералния директор на ЦЕРН д-р Фабиола Джаноти. \r\nОт 11.30 часа в София Тех Парк министър Вълчев и д-р Джаноти ще открият изложба, посветена на 20 г. от приемането на Република България за пълноправен член на ЦЕРН. \r\n \r\n*** \r\n \r\nОт 15.00 часа в зала 6 на НДК министър Десислава Танева ще връчи приза Агробизнесмен на България за 2019 г. \r\n \r\n*** \r\n \r\nОт 09.00 часа в зала „Киото“ на хотел „Маринела“, ще се проведе Национална конференция с международно участие на тема: „Предприемачеството – двигател на социално-икономическото развитие“. \r\n \r\n*** \r\n \r\nОт 09.00 часа във Френския институт ще се състои форум, ще представи добри европейски практики за децентрализирано производство на електроенергия от възобновяеми енергийни източници. В дискусията ще се включат доц. д-р Атанас Георгиев – декан на Стопанския факултет на СУ „Св. Климент Охридски“, Калоян Стайков от Институт за пазарна икономика, Игнасио Наваро - енергиен експерт в „Грийнпийс” – Гърция и др. \r\n \r\n*** \r\n \r\nОт 09.30 часа в Аулата на СУ ще се проведе Международна конференция на тема „Япония и Европейския Югоизток – над сто години политически, икономически, културни и академични взаимоотношения“. \r\n \r\n*** \r\n \r\nОт 09.30 часа в зала „Проф. Марин Дринов“ на Българската академия на науките ще се проведе международната конференция „Маршрути на книжовно общуване на източните и южните славяни през ХI-XX век“ ще въведе в научно обращение нова интерпретация на темата за взаимодействието в книжовното наследство на източните и южните славяни. \r\n \r\n*** \r\n \r\nОт 10.00 часа в зала „Мусала 1“ на хотел „Хилтън“ ще бъде представен анализ на предизвикателствата пред интегрирането на маргинализираните етнокултурни общности в българското общество чрез спорта с фокус върху ромите и мигрантите, както и разработения механизъм за ефективно приобщаване на тези общности чрез спортни инициативи. \r\n \r\n*** \r\n \r\nОт 10.00 часа в Административен съд – София на ул. „Вашингтон“ 17 ще се гледа делото на Мая Манолова за касиране на изборите за кмет на столицата. \r\n \r\n*** \r\n \r\nОт 10.30 часа в хотел InterContinental (Бална зала), организацията на евреите в България „Шалом“, Американският еврейски комитет и Световният еврейски конгрес организират уъркшоп на тема: „Няма място за реч на омраза“. \r\n \r\n*** \r\n \r\nОт 11.00 часа в зала 6, етаж 5, в сградата на Министерството на транспорта, информационните технологии и съобщенията, ИА „Автомобилна администрация“ ще представи проект за надграждане на електронни регистри и системата за контрол. \r\n \r\n*** \r\n \r\nОт 11.00 часа в Първа зала на Столична община на ул. „Московска“ 33 заместник-кметът Йоана Христова ще представи проекта на план-сметка за дейностите по сметоизвозването. \r\n \r\n*** \r\n \r\nОт 11.00 часа на закрито футболно игрище ДИТ ще се проведе футболен мач, който е част от информационна кампания „Заедно срещу рака на простатата“. \r\n \r\n*** \r\n \r\nОт 11.00 часа в хотел „Анел“ (бул. „Тодор Александров“ № 14) ще се проведе пресконференция по повод официалното представяне на резултатите от задълбочен анализ за негативните последствия от деинституционализацията на деца в България. \r\n \r\n*** \r\n \r\nОт 11.30 часа в галерия „Сан Стефано“ ще бъде връчена Националната литературна награда за поезия „Владимир Башев“. Наградата се връчва от Националния литературен музей и Национален дарителски фонд „13 века България“. Тържествената церемония ще бъде открита със слово  на директора на НДФ „13 века България“ – Слава Иванова и на Атанас Капралов – директор на Националния литературен музей. \r\n \r\n*** \r\n \r\nОт 12.00 часа в пространството до НДК Фондация \"ДОСТОЙНИ БЪЛГАРИ\" открива паметник на бележития българин Симеон Радев. \r\n \r\n*** \r\n \r\nОт 16.00 часа в сградата на Администрацията на Президента на Република България за 14-ата поредна година Български дарителски форум (БДФ) ще награди най-големите корпоративни дарители и най-успешните партньорства между компании и неправителствени организации в нашата страна. \r\n \r\n*** \r\n \r\nОт 17.00 часа в зала 1 на НДК вицепрезидентът Илияна Йотова ще присъства на концерт-спектакъла „Празника на доброто“. \r\n \r\n*** \r\n \r\nОт 18.00 часа в зала „Вяра“ на Столична библиотека ще се състои премиерата на новата книга на Мариана Праматарова „Сакрално: чудесата близо до нас“. \r\n \r\n*** \r\n \r\nОт 19.00 часа в зала „Рейнбоу Плаза“ ще се проведе Националният финал Мис България 2019. \r\n \r\n*** \r\n \r\nОт 21.00 часа в Клуб Tell me на ул. „Иван Вазов“ 12 ще се състои премиерата на проекта Rodion GA - \"Бащата на електронната музика зад Желязната завеса\". \r\n \r\n*** \r\n \r\nВ 11.00 часа в Градската библиотека „Паисий Хилендарски“ ще се проведе библиотечен  урок  с  ученици от ОУ „Ангел Кънчев”. Проявата е по случай 21 ноември – Ден на християнското семейство.  \r\n \r\n*** \r\n \r\nВ 16.30 часа в Градската библиотека „Паисий Хилендарски“ ще се проведе открит урок пред децата от ДГ „Зорница” и техните родители на тема „Четенето започва от семейството“. Проявата е по случай 21 ноември – Ден на християнското семейство. \r\n \r\n*** \r\n   \r\nОт 17.30 часа в зала \"Георги Баев\" на КЦ \"Морско казино\" ще се проведе информационна среща по проекта за подмяна на „дървените печки“ с екологично отопление. \r\n \r\n*** \r\n \r\nОт 10.30 часа в офиса си на пл. „Бдинци“-2 екипът на Областен информационен център-Видин ще проведе информационна среща по процедури „Споделена визия за екологичната мрежа Натура 2000 в България“ и „Изготвяне/актуализиране на планове за действие за видове“, финансирани от Оперативна програма „Околна среда“ 2014-2020 г. \r\n \r\n*** \r\n \r\nОт 09.30 часа сутринта в зала \"Младост\" на Двореца на културата и спорта ще се проведе третото издание на Туризъм експо „Дестинация Варна\". \r\n \r\n*** \r\n \r\nОт 10.30 часа в ДГ № 23 „Иглика“ ще бъде отпразнувана новата сграда на заведението. Празникът е организиран навръх Деня на християнското семейство. \r\n \r\n*** \r\n \r\nОт 19.00 часа в Галерия Contemporary Space предстои да бъде открита Изложбата Черни картини от радостни събития (Black Paintings of Cheerful Events). \r\n \r\n*** \r\n \r\nОт 9.30 часа в голяма зала на Община Велико Търново продължава Трета национална среща на експертите по социални дейности и здравеопазване от общините – дискусионен форум през целия ден.  \r\n \r\n*** \r\n \r\nОт 11.00 часа в читалище „Надежда 1869“ ще бъде отбелязан Деня на Християнското семейство – концерт.  \r\n \r\n*** \r\n \r\nОт 12.00 часа пред сградата на Общината ще се проведе кампания „Аз не пуша“ по повод Международния ден без тютюнопушене. \r\n \r\n*** \r\n \r\nОт 16.00 часа в Ритуална зала на Общината ще бъде отбелязан Деня на християнското семейство.  \r\n \r\n*** \r\n \r\nОт 17.00 часа в Изложбени зали „Рафаел Михайлов“ ще се проведе откриване на IV Национално биенале на рисунката – Велико Търново 2019.  \r\n \r\n*** \r\n \r\nОт 19.00 часа в ДКС „Васил Левски“ започва концерт „На 8 рояла“. Диригент: Григор Паликаров.   \r\n \r\n*** \r\n \r\nОт 19.00 часа в Клуб 7 ще се проведе представяне на стихосбирката „Зона на смирението“ . \r\n \r\n*** \r\n \r\nОт 11.30 часа в храм „Св. Иван Рилски“ в кв. „Калтинец“ ще започне празнична програма, посветена на Деня на християнското семейство, с участието на Женска формация „Калатина“ и ДГ „Елена Грънчарова“ - филиал „Детски свят“.  \r\n \r\n*** \r\n \r\nOт 15.00 часа в Ритуалната зала в Горна Оряховица ще се проведе традиционно честване на \"златни сватби\", което винаги се състои на 21 ноември - Деня на християнското семейство. \r\n \r\n*** \r\n \r\nОт 18.30 часа в НЧ „Напредък-1869“ Драматично-куклен театър „Иван Димов\" гр. Хасково представя постановката на Валентин Танев „Помощ!!! Не мога да плувам!“ по Нийл Саймън и А. П. Чехов. С участието на Валентин Танев, Мария Сапунджиева, Георги Кадурин и Мариана Миланова. \r\n \r\n*** \r\n \r\nОт 15.00 часа ще се проведе тържествено заседание на Общински съвет - Златоград, посветено на освобождението на Златоград.  \r\n \r\n*** \r\n \r\nОт 16.00 часа ще бъдат поднесени венци и цветя пред паметниците и паметните плочи в града.  \r\n \r\n*** \r\n \r\nОт 17.00 часа на централния площад ще има тържествен ритуал и проверка-заря, с участие на 101 Алпийски полк и представителния духов оркестър на Военновъздушните сили град Пловдив.  \r\n \r\n*** \r\n \r\nОт 19.00 часа ще бъде представен и концерт-спектакълът „Грамофонът” на Виктор Калев.  \r\n  \r\n*** \r\n \r\nOт 13.00 часа в Административния съд ще се гледа делото срещу решение на ОИК – Бобов дол, с което е определен резултатът от избора на общински съветници. \r\n \r\n*** \r\n \r\nОт 9.30 часа в зала \"Панорама\" ще се проведе заседание на Общинския съвет. \r\n \r\n*** \r\n \r\nОт  13.00 часа ще даде пресконференция ПП АБВ - националният лидер на партията Румен Петков и областният лидер Цветан Антов. \r\n \r\n*** \r\n \r\nОт 17.30 часа в Арт център Плевен ще бъде представен каталогът с творби на проф. Анри Кулев ,,Ориент SeXpress\". \r\n \r\n*** \r\n \r\nВ 09.00 часа в зала 10 на Окръжния съд ще се проведе заседание по делото срещу Никола Х., обвинен, че при условията на продължавано престъпление за осем данъчни периода е избегнал установяване и плащане на данъчни задължения в особено големи размери – 540 517.99 лв. \r\n \r\n*** \r\n \r\nВ 09.00 часа в зала 1 на Апелативния съд ще се проведе заседание по делото, образувано по жалби на двама мъже, осъдени за лихварство. К. И. и С. И. са  признати от Старозагорския окръжен съд за виновни в това, че без съответно разрешение, са извършвали банкови сделки като са предоставяли кредити на физически лица срещу лихва. \r\n \r\n*** \r\n \r\nВ 10.00 часа в зала 2 на Районния съд ще се проведе заседание по делото срещу Свилен Г., обвинен че при управление на МПС под въздействието на алкохол е нарушил правилата за движение, с което по непредпазливост е причинил на О. М. – турски гражданин, средна телесна повреда. \r\n \r\n*** \r\n \r\nВ 11.10 часа в зала 10 на Районния съд ще се проведе заседание по делото срещу Ангел В., обвинен, че сам и в съучастие с Валери А., чрез обещаване и даване на материална облага – пари и като помагач, умишлено е улеснил Валери А., чрез предоставяне на стълба, сам да осъществи неправомерно присъединяване към електроразпределителна мрежа на „ЕВН България Електроразпределение“ ЕАД, с което е създал условия за непълно отчитане на потребената ел.енергия. \r\n \r\n*** \r\n \r\nВ 11.30 часа пред храм „Свето Преображение Господне” ще бъдат раздадени около 300 порции риба по повод Деня на християнското семейство.  \r\n \r\n*** \r\n \r\nВ 11.30 часа в зала 1 на Апелативния съд ще се проведе заседание по делото, с което подсъдимите, С. М. – служител на Общинска полиция и П. А. – разузнавач от Отдел „Криминална полиция“ на ОД на МВР Пловдив, обжалват пред Апелативен съд присъдите си за грабеж на микробус и цигари. \r\n \r\n*** \r\n \r\nВ 14.00 часа в зала 11 на Районния съд ще се проведе заседание по делото срещу Любомир М., обвинен в причиняването на тежка телесна повреда, изразяваща се в загуба на слезката. \r\n \r\n*** \r\n \r\nВ 15.30 часа в Комплекса за социални услуги за деца и семейства ще се проведе заключително събитие от Информационна кампания по приемна грижа „Приеми ме с обич”. \r\n \r\n*** \r\n \r\nВ 18.00 часа в изложбената зала „2019” Областният координатор на ГЕРБ и кмет на Пловдив в периода 2011 – 2019 г. инж. Иван Тотев ще направи отчет на своята дейност.  \r\n \r\n*** \r\n \r\nВ 18.30 часа в Планетариума на Природонаучния музей ще се състои безплатна лекция на тема „Радиотелескопите – нов поглед към Вселената“  по случай 4-ия рожден ден на Планетариума.   \r\n  \r\n*** \r\n \r\nОт 17.00 часа във фоайе „Изкуствотека“ на Националната библиотека „Иван Вазов“ ще бъде открита изложбата „Минало! Настояще… Бъдеще?“ на фотограф-художника Асен Великов. \r\n \r\n*** \r\n \r\nОт 18.00 часа в зала „Княз Александър I“ на Историческия музей ще бъде представена най-новата книга на Теодора Бакърджиева, посветена на живота на унгареца Георг Силаги (1835 - 1923). \r\n \r\n*** \r\n \r\nОт 12.30 часа в офиса на местния обществен посредник Надежда Чакърова – Николова омбудсманът Диана Ковачева ще проведе изнесена приемна в града. \r\n \r\n*** \r\n \r\nОт 10.30 часа в хотел „Балкан“, курорт „Чифлика“, заместник-министър Вергиния Кръстева ще открие 5-ото издание на ежегодния форум-семинар на производителите на малини и ягодоплодни. \r\n \r\n*** \r\n \r\nОт 12.00 часа в зала 1 на ет.1 в Съдебната палата Районен съд - Шумен организира кулинарна изложба и благотворителен базар. \r\n \r\n*** \r\n \r\nОт 17.00 часа в ритуалната зала на кметство Момчиловци ще бъде отбелязан празникът Въведение Богородично, като четири двойки, празнуващи златни сватби, ще подновят обетите си. \r\n \r\n*** \r\n \r\nОт 09.00 часа в село Полковник, Серафимово архиерейският наместник на Смолянска духовна околия Негово Високопреподобие архимандрит Висарион ще отслужи светата божествена Литургия  по повод  храмовия празник на църквата „Въведение Богородично“.", "date": "2019.11.21", "title": "Предстоящи събития в страната за 21 ноември (Агенция „Фокус“)"}
{"url": "http://www.focus-news.net/news/2019/11/21/2721601/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния трафикът е интензивен на ГКПП „Дунав мост“ на изход за товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове. \r\nНа 24 ноември 2019 г. за времето от 09.00 часа до 13.00 часа на ГКПП „Кардам - Негру вода“ ще бъде спряно електрозахранването и преустановено извършването на гранични проверки поради извършване на ремонтни дейности. Препоръчва се използването на алтернативни маршрути.", "date": "2019.11.21", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/21/2721596/pregled-na-osnovnite-temi-v-britanskiya-pechat-agentsiya-fokus.html", "text": "Консервативната партия на Великобритания продължава да води с 13% опозицията в лицето на лейбъристите на Джереми Корбин след телевизионния дебат, част от предизборната кампания преди вота на 12 декември, според последните статистически проучвания, пише вестник  London Evening Standard . \r\nСтатистиката, изготвена от  „PA Media”  в рамките на последните седем дни сочи, че торите и лейбъристите получават по един процент повече подкрепа в сравнение с предишен период, но разликата между тях остава 13%. Консервативната партия разполага с 43% от подкрепата на хората на този етап, докато лейбъристите биха получили 30% от вота, ако изборите бяха днес.  \r\nЛибералдемократическата партия остава трета с 14%. Доверието в „Партия Брекзит“ на Найджъл Фараж продължава да пада – 5% от анкетираните са отговорили, че биха гласували за тях и засега те водят с два процента над „Зелената Партия“, която има 3%.  \r\nПремиерът Борис Джонсън и лидерът на лейбъристите Джереми Корбин се изправиха в телевизионен дебат по-рано, малко преди изборите на 12 декември.  \r\nВъпреки това явно в него не е имало победител, тъй като и преди него разликата в подкрепата за тях беше 13%.  \r\nОбщо 6,7 млн. хора са наблюдавали дебата по телевизията, в който двамата политически лидери спориха за Брекзит, здравеопазването на Великобритания, публичното доверие в политиката, шотландската независимост и връзките на Принц Андрю с Джефри Епщайн.  \r\nКорбин описа обещанието на Джонсън да „осъществи Брекзит“ до януари 2020 г. като „безсмислица“, докато премиерът от своя страна каза, че Корбин „не е в състояние да води“ страната.  \r\nТорите бяха изправени пред критики, след като малко след края на дебата техният акаунт в социалната мрежа „Туитър“ беше представен като „независим фактчекър“ – страница за проверяване на факти.  \r\nТова предизвика бурни реакции в интернет пространството и беше обявено за тирания, като дори Централната избирателна комисия коментира случая, като напомни на партиите, че техните гласоподаватели имат право на „прозрачност и интегритет“ в предизборните кампании.  \r\nЛибералдемократите и Шотландската национална партия не бяха част от дебатите, макар да се опитаха да стигнат до тях чрез съда, неуспешно.   \r\n*** \r\n \r\n  Премиерът на Обединеното кралство Борис Джонсън сгреши като заяви, че лейбъристите и Шотландската национална партия (ШНП) са се споразумели за референдум за независимост за британския субект. Това заяви ръководителят на ШНП Никола Стърджън, пише лондонското либерално издание  The Guardian . \r\n„Няма споразумение с Джереми Корбин“, заяви тя, като имаше предвид лидера на опозиционната Лейбъристка партия. Стърджън каза това по време на своята предизборна кампания на събитие в Дънди.  \r\nПо-рано Корбин също отхвърли твърденията на Джонсън, че опозиционните партии са сключили пакт, свързан с провеждането на втори референдум за независимост на Шотландия. Стърджън описа телевизионния дебат между Джонсън и Корбин като „дебат, в който за ШНП и за Шотландия се говореше много, но не бяха допуснати до него“. \r\n„Вярвам, че ако парламентарното (мнозинство) подкрепи това, Джереми Корбин няма да обърне гръб на възможността за лейбъристко правителство, просто защото е устремен към блокирането на правото на шотландския народ да реши собственото си бъдеще“, каза Стърджън.  \r\nПо време на кампанията си в Шотландия по-рано, Корбин призова ШНП и нейния ръководител да подкрепят правителство на лейбъристите в малцинство, след като отхвърли нейните призиви за прогресивен алианс, който да попречи на Консервативната партия да формира кабинет след изборите. \r\nСтърджън обаче каза пред своите привърженици в Дънди, че ШНП, а не лейбъристите са главните противници на управляващата партия на Джонсън в Шотландия.  \r\n„Във всички 13 места, които Консервативната партия държи тук, ШНП са тези, които им опонират. Ако народа на Шотландия иска да се подсигури, че Борис Джонсън няма да получи мнозинство, ако те искат да видят прогресивен алианс, формиран с нашите интереси на ум и да не допуснат торите до правителството, само глас за ШНП може да доведе до това“, каза още тя по време на кампанията си.  \r\nПо време на визитата си в Шотландия, Корбин беше помолен да изясни своето становище във връзка с провеждането на втори вот за независимост на Шотландия, като колегите на лидера обясниха, че позицията на партията може да се промени, ако ШНП спечели мнозинство в местния парламент на изборите през 2021 г. \r\nСтърджън се пошегува, че „червената линия“ на опозиционния лидер във връзка с референдума й изглежда „доста розова“.  \r\n„Ако можете да разберете какво изобщо казва, той е приел донякъде принципа Шотландия да реши собственото си бъдеще, сега само се пазари за графика“, каза Стърджън.  \r\nТя добави, че правителството ще бъде „обгърнато от хаоса на Брекзит за години, като щетите за Шотландия са гарантирани“ и че „няма нищо неизбежно относно бъркотията, в която процеса по Брекзит се е превърнал“.  \r\n„Като пътувам през страната аз виждам истински ентусиазъм и оптимизъм за посланието на ШНП в тези избори. Хората в тези избори, без значение от техните виждания за независимостта, имат шанс да изяснят, че бъдещето на нашата страна трябва да се реши тук, а не от Борис Джонсън“, добави тя. \r\n*** \r\n  Ръководителят на Либералдемократическата партия на Великобритания Джо Суинсън беше разкритикувана заради опита си да изглежда „твърда“, след като заяви, че би използвала ядрени оръжия при нужда, в случай, че спечели идните избори и стане министър-председател, пише лондонският вестник  The Independent . \r\nТя беше попитана дали „някога би била готова да използва ядрено оръжие“, на което отговори просто и ясно с „Да“. \r\nОрганизацията „Кампания за ядрено разоръжаване“ веднага атакува „позорният отговор“ на Суинсън, като я обвини, че „дори не се е поколебала“ пред възможността да е отговорна за убийството на „милиони хора“. \r\n„Имаме нужда от нещо по-добро“, коментира организацията. \r\nРъководителят на Шотландската народна партия (ШНП) Никола Стърджън също коментира отговора на Суинсън. \r\n„Отвратително е да чуем задаването и отговора на този въпрос все едно е някакъв тест за мъжество без никакъв контекст“, каза тя. \r\n„Използването на ядрено оръжие означава убиването на милиони хора. Тези последици трябва да бъдат изяснени“, добави още Стърджън.  \r\nНо говорител на либералдемократите защити отговора на ръководителя на партията. \r\n„Ние подкрепяме съвместното разоръжаване, но ако имаш ядрено (оръжие) като възпиращо средство и заявиш, че няма да го използваш, то спира да бъде възпиращо средство“, казаха от партията. \r\nПротиворечивото изказване на Суинсън идва малко след като и лейбъристите изглежда изпитаха трудности да решат своето становище по отношение на ядрените подводници на Великобритания. Лейбъристите смятат, че страната трябва да ги задържи, но по-рано ръководителят Джереми Корбин каза, че няма намерение да ги използва.  \r\nЕмили Торнбъри, член на лейбъристите и външен министър в сянка заяви, че нейната партия ще „работи колективно“ по въпроса как Лондон да отговори на ядрена заплаха, ако влезе във властта и такава изникне.  \r\nОчаква се скоро да бъде публикувана и предизборната програма на либералдемократите, в която се очаква да е включена точка, подкрепяща задържането на част от ядрения арсенал на страната. Все пак партията вероятно ще се застъпи за международни преговори за общо разоръжаване.  \r\nЕксперти по отбраната предложиха броя на ядрените подводници \"Трайдънт\" да бъде намален в британския флот. Въпреки това становището по въпроса на либералдемократите е неясно от години насам.  \r\nОт своя страна Корбин също отказва да отхвърли идеята за запазването на подводниците в преговорите за коалиция с ШНП.  \r\nТой заяви, че като премиер ще иска да възроди преговорите за ядрено неразпространение с другите държави, с ядрения арсенал на Великобритания налице. \r\nПопитан дали би бил съгласен да бъде намален броя на ядрените подводници на Великобритания, ако ШНП настояват за това за да подкрепят негово правителство след изборите, Корбин заяви, че партията на Стърджън всъщност ще се съгласи да ги запази. \r\n„Мисля, че ШНП всъщност ще се съгласят с мен и действително в миналото те са го правили, приоритетът е да дадем реализъм на ядреното споразумение за неразпространение“, заяви той. \r\nТорнбъри от своя страна, попитана дали Корбин би могъл да използва ядрени оръжия, ако стане премиер и това е необходимо, коментира, че партията ще работи колективно при вземането на подобно решение. \r\n„Подозирам, че начина по който Джереми (Корбин) взема решения е, че той взема съвети и всички ще работим колективно“, каза тя.", "date": "2019.11.21", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/11/21/2721607/fokus-makedoniya-liderat-na-makedonskite-natsionalisti-progovori-balgarski-pred-borisov-i-podkrepi-dogovora-za-dobrosasedstvo.html", "text": "Председателят на основната македонска опозиционна партия ВМРО-ДПМНЕ Християн Мицковски се срещна с Бойко Борисов в Загреб, като българският премиер качи видео от разговора, на който се вижда как Мицковски казва част от думите на български език, пише македонският  „Фокус“ . \r\nБорисов го пита дали подкрепя Договора за приятелство и добросъседство с България, на което опозиционният лидер отговоаря, че подкрепя всичко, което може да донесе позитиви и на двете страни и не трябва да има съмнение в това. \r\n \r\nПревод и редакция:", "date": "2019.11.21", "title": "„Фокус“ (Македония): Лидерът на македонските националисти проговори български пред Борисов и подкрепи Договора за добросъседство"}
{"url": "http://www.focus-news.net/news/2019/11/21/2721597/mkd-makedoniya-harvatskiyat-premier-nareche-novite-pravila-koito-makron-predlaga-za-razshirenieto-na-es-nepotrebni.html", "text": "На конгреса на Европейската народна партия (ЕНП) в Загреб, хърватският премиер Андрей Пленкович заяви пред репортери, че вярва, че целта на френската инициатива за разширението на Европейския съюз е да подобри функционирането на Общността, но добави, че предложението на Макрон не може да спре приемането на нови членове, предава македонското електронно издание  “МКД“ . \r\n„Разширяването има ясно правно основание, член 49 от Договора за ЕС, който гласи, че всяка европейска държава, ако бъде поиска, може да стане членка. Няма я тази политика,няма го заключението, че може да бъде отнето правото, което европейските държави имат съгласно Договора за ЕС“, каза Пленкович. \r\nСпоред него, използваната за Черна гора и Сърбия преговорна рамка вече позволява спиране на всяка глава и връщане на временно затворени глави, което е част от концепцията за обратимост на процеса по приемането на нови членове, предложена от френския президент Еманюел Макрон. \r\n„Съществуващата рамка има редица механизми за контрол, с много прецизни филтри, които контролират дори най-малката стъпка във всяка глава или по някой политически въпрос\", добави той, като отбеляза, че \"трябва да се направи ясно разграничение между започването на преговорите и процесът на договаряне, който следва\". \r\nПленкович, който е и лидер на управляващата Хърватска демократическа партия (ХДП), заяви, че решението на ЕС да не започва преговори с Македония и Албания е грешка и че \"това е позицията както на правителството, така и на ХДС“, но също така и на пет или шест държавни ръководители и правителства и на „цялата ЕНП\", която е най-голямата парламентарна група в Европейския парламент. \r\nТой нарече „странно“, че либералните и социалдемократически европейски правителства блокираха началото на преговорите за присъединяване на две ръководени от леви партии държави, докато целият ЕНП подкрепи членството на Македония и Албания в ЕС.", "date": "2019.11.21", "title": "„МКД“ (Македония): Хърватският премиер нарече новите правила, които Макрон предлага за разширението на ЕС непотребни"}
{"url": "http://www.focus-news.net/news/2019/11/21/2721605/nimh-dnes-shte-bade-predimno-oblachno-s-maksimalni-temperaturi-mezhdu-11-i-16.html", "text": "Днес ще бъде предимно облачно. След временно ще спиране на валежите, в западната половина от страната, от юг те отново ще се активизират, като по-значителни ще бъдат в Централна и Източна България. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . С умерен, в източните райони и поречието на Дунав и временно силен източен вятър ще започне да прониква по-студен въздух. Максималните температури ще са между 11° и 16°. Атмосферното налягане ще се задържи близко до средното за месеца.  \r\n     \r\nНад Черноморието ще е облачно с превалявания от дъжд, на повече места и по значителни в следобедните часове. Ще духа умерен и временно силен източен вятър. Дневните температури слабо ще се понижат и максималните ще са между 14° и 17°. Температурата на морската вода е 17°. Вълнението на морето сутрнита ще е 3, през деня ще се усили до 4 бала.  \r\n \r\nНад планините ще е облачно с валежи от дъжд, по-значителни в Родопите и Източна Стара планина. Над около 1800 метра ще превалява сняг. Ще духа умерен и временно силен юг-югоизточен вятър. Максимална температура на 1200 метра – около 8°, на 2000 метра – около 2°", "date": "2019.11.21", "title": "НИМХ: Днес ще бъде предимно облачно с максимални температури между 11° и 16°"}
{"url": "http://www.focus-news.net/news/2019/11/21/2721609/vitseprezidentat-iliyana-yotova-shte-prisastva-na-kontsert-spektakala-praznika-na-dobroto.html", "text": "От 17.00 часа в зала 1 на НДК вицепрезидентът Илияна Йотова ще присъства на концерт-спектакъла „Празника на доброто“. Това съобщиха от  прессекретариата на държавния глава . Той се организира от Държавна агенция за закрила на детето. На събитието ще бъдат представени истории за хора, помогнали на деца и техните семейства, и ще бъде отбелязана 30-ата годишнина от приемането на Конвенцията на ООН за правата на детето. \r\n \r\nОт 19.45 часа вицепрезидентът ще участва в церемонията по посрещане на младото вино от Божоле. Мероприятието, което ще се състои в Националния дворец на културата (етаж 3), е най-престижното традиционно събитие на френската икономическа общност в България. Организатор е Френско-българската търговска и индустриална камара.", "date": "2019.11.21", "title": "Вицепрезидентът Илияна Йотова ще присъства на концерт-спектакъла „Празника на доброто“"}
{"url": "http://www.focus-news.net/news/2019/11/21/2721606/prezidentat-rumen-radev-shte-nagradi-poslanika-na-obedinenite-arabski-emirstva-u-nas-abduluahab-nasar-al-nadzhar-s-orden-madarski-konnik.html", "text": "Президентът Румен Радев ще приеме на „Дондуков“ 2 генералния директор на Европейската организация за ядрени изследвания (ЦЕРН) проф. Фабиола Джианоти. Срещата ще започне в 9.00 часа. Това съобщиха от  прессекретариата на държавния глава . \r\n \r\nОт 13.00 часа в Гербовата зала на „Дондуков“ 2 президентът ще награди посланика на Обединените арабски емирства (ОАЕ) у нас Абдулуахаб Насър Ал Наджар с орден „Мадарски конник“ първа степен. Отличието е за особено големите заслуги на дипломата за развитието на двустранните отношения между България и ОАЕ. \r\n \r\nОт 16.00 часа на „Дондуков“ 2 държавният глава ще бъде домакин на церемонията по връчването на четиринадесетите годишни награди „Най-голям корпоративен дарител”. Конкурсът на Българския дарителски форум отличава компаниите в страната, които устойчиво и прозрачно подкрепят значими за обществото инициативи и каузи. Тази година церемонията поставя акцент върху устойчивостта на дарителството.", "date": "2019.11.21", "title": "Президентът Румен Радев ще награди посланика на Обединените арабски емирства у нас Абдулуахаб Насър Ал Наджар с орден „Мадарски конник“"}
{"url": "http://www.focus-news.net/news/2019/11/21/2721608/premierat-boyko-borisov-e-na-poseshtenie-v-harvatiya.html", "text": "Министър-председателят Бойко Борисов е на работно посещение в Република Хърватия. Това съобщиха от  правителствената информационна служба . Посещението на премиера започна на 20 ноември и ще продължи и днес. Премиерът Бойко Борисов ще се срещне с министър-председателя на Хърватия Андрей Пленкович. Във фокуса на разговора ще бъдат консултациите по приоритетите на предстоящото Хърватско председателство на Съвета на ЕС през първата половина на 2020 г. Вече бе заявен ангажимент то да продължи темата за европейската интеграция на страните от Западните Балкани, поставена от България по време на първото ѝ председателство на Съвета на ЕС, както и към приоритетите, записани в Софийската декларация, приета на Срещата на върха ЕС - Западни Балкани у нас през май 2018 г. \r\n \r\nХърватия също планира провеждането на Среща на върха ЕС-Западни Балкани, посветена на европейския път на шестте държави от региона, която ще се състои на 7 май 2020 г. \r\n \r\nПремиерите Бойко Борисов и Андрей Пленкович ще обсъдят в Загреб също актуални теми от регионалния и европейския дневен ред, важни и за двете страни като преговорите за новия бюджет на ЕС в периода 2021-2027 г., задълбочаването на Единния пазар и цифровизацията, инвестирането в образованието и иновациите, които са в основата на конкурентоспособността в глобализирания свят.", "date": "2019.11.21", "title": "Премиерът Бойко Борисов е на посещение в Хърватия"}
{"url": "http://www.focus-news.net/news/2019/11/21/2721613/zamestnik-ministar-verginiya-krasteva-shte-otkrie-5-oto-izdanie-na-ezhegodniya-forum-seminar-na-proizvoditelite-na-malini-i-yagodoplodni.html", "text": "Заместник-министърът на земеделието, храните и горите Вергиния Кръстева ще открие 5-ото издание на ежегодния форум-семинар на производителите на малини и ягодоплодни култури в България. Това съобщиха от пресцентъра на   Министерството на земеделието, храните и горите . Събитието се организира от Българската асоциация на малинопроизводителите и био-ягодоплодните. Форумът ще се проведе от 10.30 часа в хотел „Балкан“, курорт Чифлика, община Троян.", "date": "2019.11.21", "title": "Заместник-министър Вергиния Кръстева ще открие 5-ото издание на ежегодния форум-семинар на производителите на малини и ягодоплодни"}
{"url": "http://www.focus-news.net/news/2019/11/21/2721612/zamestnik-kmetat-na-sofiya-yoana-hristova-shte-predstavi-proekta-na-plan-smetka-za-deynostite-po-smetoizvozvaneto.html", "text": "В 11.00 часа зам.-кметът Йоана Христова ще представи проектът на план-сметка за дейностите по сметоизвозване и почистване на града през 2020 година. Това съобщиха от пресцентъра на  Столична община . Пресконференцията ще се състои в Първа зала на Столичната община на ул. „Московска“ 33.", "date": "2019.11.21", "title": "Заместник-кметът на София Йоана Христова ще представи проекта на план-сметка за дейностите по сметоизвозването"}
{"url": "http://www.focus-news.net/news/2019/11/21/2721614/rakovodstvoto-na-nap-shte-bade-izslushano-ot-vremennata-komisiya-po-kazusa-s-iztochvane-na-danni.html", "text": "Ръководството на НАП ще бъде изслушано от Временната комисия по казуса с източване на данни. Това предвижда програмата за работа на  Комисията . Тя ще проведе заседание от 16.00 часа в зала 3 на Народното събрание. Дневният ред на комисията предвижда още изслушване на ръководството на Министерство на финансите.", "date": "2019.11.21", "title": "Ръководството на НАП ще бъде изслушано от Временната комисия по казуса с източване на данни"}
{"url": "http://www.focus-news.net/news/2019/11/21/2721602/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nТемпературите са в интервала от +1° до +16°С \r\nВремето над страната е предимно облачно. \r\nСлаб вятър духа в областите: Силистра, Бургас, Търговище, Велико Търново, Русе, Добрич, Смолян, Разград, Хасково, Шумен, Варна и Ловеч. \r\nДъжд вали в районите на Пловдив, Бургас, Велико Търново, Кърджали, Хасково, Шумен и  Варна.  \r\nПътните настилки са сухи, по усойните и планински райони мокри, обработени и проходими при зимни условия. \r\nОграничена видимост поради мъгла: обл. Пазарджик. До 100 м в обл. Перник, и проходите Троянски и Шипка. До 50 м в обл. София, района на Долна Диканя обл. Кюстендил, поречието на река Струма обл. Благоевград. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\nДвижението от км 45+315 до км 47+602 посока София се осъществява с повишено внимание поради изграждане на пътна връзка към търговски крайпътен обект, ограничено е използването на аварийната лента. Участъкът е сигнализиран с пътни знаци. Срок 27.11.2019 г. \r\n \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в района на с. Срацимир при км 31+100 се осъществява в една лента поради оборудването на автоматично устройство записващо пътния трафик. Участъкът е сигнализиран с пътни знаци. Срок до 22.11.2019 г.; \r\nДвижението в района на с. Бела при км 45+600 се осъществява в една лента поради оборудването на автоматично устройство записващо пътния трафик. Участъкът е сигнализиран с пътни знаци. Срок до 23.11.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nСтара Загора: \r\nДвижението в участъка Казанлък – с. Тулово при км 210+200 в района на с.Тулово , се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 22.11.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 20.04.2020 г.;  \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.11.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности:  \r\nПът II-14: Движението по път II-14 Видин – Войница от км 1+685 до км 1+771 в района на с. Новоселци се осъществява в една лента поради оборудването на автоматично устройство записващо пътния трафик. Участъкът е сигнализиран с пътни знаци. Срок 21.11.2019 г \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 22.11.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г.; \r\nПът III-6372: Движението по път III-6372 Стайчовци – Китановци от км 6+000 до км 12+000 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 26.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 08:00 ч. до 17:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок от 08:00 ч. до 17:00 ч до 22.11.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 22.11.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\nПът III-2002: Движението път III-2002 Цар Калоян – Костанденец – Захари Стояново – Садина – Зараево – Попово от км 11+500 до км 38+600 се осъществява с повишено внимание поради ремонтни дейности на асфалтовата настилка. Срок до 29.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.21", "title": "Актуална пътна обстановка"}
{"url": "http://www.focus-news.net/news/2019/11/21/2721618/ria-novosti-sasht-zapochvat-da-dostavyat-vtechnen-gaz-na-ukrayna.html", "text": "Американски танкер с втечнен природен газ (ВПГ) е на път към Украйна. Това обявиха във „Фейсбук“ от посолството на САЩ в Киев, предава  РИА Новости . \r\nКакто стана известно, корабът скоро ще пристигне в терминала за ВПГ в Свиноуйсце (Полша) на Балтийско море. \r\n„Това е още една крачка в предоставянето на помощ за Украйна за постигането на енергийната й независимост“, се казва в заявлението на дипломатическото ведомство. \r\nСАЩ, Полша и Украйна подписаха междуправителствено споразумение за сътрудничество в сферата на доставките на природен газ на 31 август. \r\nВ документа се говори за сътрудничество „в областта на реформата на украинския газов пазар, инфраструктурата за внос на природен газ от Полша, украинската инфраструктура за съгхранение и износ на американски ВПГ, както и развитие на газовите конектори в региона“. \r\n \r\nПревод и редакция:", "date": "2019.11.21", "title": "РИА Новости: САЩ започват да доставят втечнен газ на Украйна"}
{"url": "http://www.focus-news.net/news/2019/11/21/2721619/remont-na-asfaltova-nastilka-se-izvarshva-po-chast-ot-patya-kochmar-tervel-v-oblast-dobrich.html", "text": "Въведена е временна организация на движение на автомобили в Добрич по част от  бул. „Русия“ в района на Автогарата - кръстовището с ул. „Гоце Делчев“ в посока ул. „Христо Ботев“ заради строително-монтажни дейности, предаде кореспондент на  Радио „Фокус” – Варна . Затворено за движение е едното платно на булеварда, движението на автомобили се извършва двупосочно в другото платно. Участъкът е сигнализиран с пътни знаци. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. Ремонт на асфалтова настилка се извършва по част от пътя Кочмар – Тервел. Движението на автомобили по тази отсечка трябва да се осъществява с повишено внимание. Участъкът е сигнализиран с пътни знаци. Предвидено е дейностите да приключат до 30 ноември.  \r\nВ Добрич времето е облачно, духа умерен вятър, пътните настилки са влажни заради превалявания от дъжд в ранните часове на деня, температурата на въздуха е около 12 градуса.   \r\nЖулиета НИКОЛОВА", "date": "2019.11.21", "title": "Ремонт на асфалтова настилка се извършва по част от пътя Кочмар – Тервел в област Добрич"}
{"url": "http://www.focus-news.net/news/2019/11/21/2721615/ombudsmanat-diana-kovacheva-shte-provede-iznesena-priemna-v-grad-stara-zagora.html", "text": "Омбудсманът Диана Ковачева ще проведе изнесена приемна в град Стара Загора. Това съобщиха от пресофиса на  омбудсмана . Приемната ще се проведе от 12.30 часа в офиса на местния обществен посредник Надежда Чакърова – Николова на бул. „Митрополит Методи Кусев“ 34А, ет.1. От 14.15 часа на място е предвиден брифинг. \r\n \r\nПо-рано през деня омбудсманът ще участва и във форума „30 години по-късно: демократични ценности, поколението днес – проблеми, реализация, перспективи”, иницииран от местния обществен посредник на Стара Загора, който ще се проведе от 11.00 часа в зала „П. Р. Славейков” в Общината.   \r\nИдеята на събитието е да насърчи младите хора да останат, да работят и реализират мечтите си в България.  \r\n \r\nПървият Млад омбудсман на Млада Загора Бетина Радева и заместникът ѝ Калоян Максимов ще споделят своя опит, като представят основни моменти от дейността си през годината и официално ще предадат мандата на новоизбрания Млад омбудсман Александър Александров и неговия заместник Мартин Колев. \r\nНа събитието ще присъстват още кметът на Стара Загора Живко Тодоров, областният управител Гергана Микова, Негово Високопреосвещенство митрополит Киприан, представители на Младежкия общински съвет – Стара Загора и др.", "date": "2019.11.21", "title": "Омбудсманът Диана Ковачева ще проведе изнесена приемна в град Стара Загора"}
{"url": "http://www.focus-news.net/news/2019/11/21/2721617/denyat-21-noemvri-v-balgarskata-istoriya.html", "text": "На 21 ноември Църквата отбелязва празника Въведение Богородично, честван и като ден на християнското семейство и християнската младеж.  \r\nВ недотам далечната 1994 година, на 21 ноември за софиянци започва янчулевата криза с водата на столицата. За пръв път е въведен воден режим: 24 часа с вода и 48 часа без вода, за да се възстановят водните запаси на язовир „Искър”.  \r\nПет години по-късно започва първата официална визита на действащ американски президент: Бил Клинтън пристига в България. \r\nНа същата дата, но през 2002 година, на срещата в Прага страната ни получава покана за членство в НАТО.  \r\n \r\n \r\n2017 г.  \r\nСъдийската колегия на Висшия съдебен съвет награждава юриста Георги Колев с личен почетен знак първа степен \"Златен\" за постигнатото от него в сферата на административното правосъдие. \r\n \r\n \r\n2013 г. \r\nВ парламента се създава временна комисия, чийто председател е Йордан Цонев. Тя има за задача да установи всички факти около случая, добил популярност като „Мишо Бирата\". \r\n \r\n \r\n2012 г. \r\nСъветът на Европейския съюз и Европейският парламент. Приемат следните директиви: \r\n1. Директива 1999/32/ЕО на Съвета по отношение на съдържанието на сяра в корабните горива \r\n2. Директива 2012/34/ЕС на Европейския парламент и на Съвета от 21 ноември 2012 година за създаване на единно европейско железопътно пространство (текст от значение за ЕИП). \r\n \r\n \r\n2006 г. \r\nС 97 гласа „ЗА”, 2 - „ПРОТИВ” и 15 – „ВЪЗДЪРЖАЛ СЕ” датският парламент ратифицира Договора за присъединяване на България и Румъния към Европейския съюз. На 5 декември 2006 г. Договорът е внесен в ЕП. \r\n \r\n \r\n2006 г. \r\nИма взрив в полската каменовъглена мина „Халемба” на 1030 м дълбочина и загиват 23 миньори. \r\n \r\n \r\n2005 г. \r\nПрезидентът на Р България присъжда Орден „Стара планина” на: \r\n1. Прокопиос Мандзуранис – извънреден и пълномощен посланик на Република Гърция в Република България - първа степен „ за изключително големия му принос за развитие и задълбочаване на политическото, икономическото и културното сътрудничество между Република България и Република Гърция, както и по повод окончателното му отпътуване от страната“ \r\n2. Хайдар Берк – извънреден и пълномощен посланик на Република Турция в Република България – първа степен „за изключително големите му заслуги за укрепването и задълбочаването на отношенията между Република България и Република Турция, както и по повод окончателното му отпътуване от страната“ \r\n \r\n \r\n2002 г. \r\nНа среща на върха на НАТО в Прага България получава покана за присъединяване към пакта, заедно с още 6 държави: Естония, Латвия, Литва, Словакия, Словения и Румъния. В срещата участват президентът Георги Първанов, министър-председателят Симеон Сакскобургготски, външният министър Соломон Паси и военният министър Николай Свинаров. \r\n \r\n \r\n2002 г. \r\nТридесет и деветото Народно събрание гласува “Бюджет 2003” с гласовете само на НДСВ и ДПС. Той предвижда ръст на БВП от 4,8 %, инфлация - 3,5 %, ръст на доходите на заетите в държавния сектор от 10,4 %, минимална заплата от 110 лв., а средна - 307 лв. \r\n \r\n \r\n2000 г. \r\nНа среща на премиера Иван Костов с председателя на Европейската комисия - Романо Проди се разбира, че очакваното за 30 ноември решение за отмяна на шенгенските визи за България няма да се приеме. Костов получава обещание въпросът да се разгледа отново преди изборите в България. \r\n \r\n \r\n2000 г. \r\nПрезидентът на Р България присъжда Орден „Стара планина” - първа степен на д-р Петер Юхас, унгарски българист. \r\n \r\n \r\n1999 г. \r\nВ периода 21 - 23 ноември президентът на САЩ Бил Клинтън е на официално посещение в България. Това е първата визита у нас на действащ американски президент. Клинтън се среща с президента Петър Стоянов, с премиера Иван Костов и с председателя на парламента Йордан Соколов. Двамата с Петър Стоянов отправят послания към българския народ на митинг пред Храм-паметника \"Св. Александър Невски\". \r\n \r\n \r\n1994 г. \r\nВъведен е режим за ползване на водата в София. По това време кмет на столицата е Янчулев. За две седмици по-голямата част от София е подложена на режим - 24 часа с вода - 48 часа без вода. Мярката се въвежда с цел да бъдат възстановени водните запаси на язовир „Искър”. \r\n \r\n \r\n1944 г. \r\nГлавното командване на Българската Народна Армия (БНА) заповядва да бъде формирана по новите съкратени щатове Първа българска армия. \r\nПърва българска армия е създадена в началото на декември 1944 г., когато започва вторият период от войната на България срещу Германия. На 18 септември 1944 г. българската армия преминава в оперативно подчинение на командващия III–ти Украински фронт - маршал Фьодор Толбухин. Мобилизирането на българската армия (преименувана на Българска народна армия) започва на 18 септември и приключва в края на същия месец. \r\n \r\n \r\n1944 г. \r\nСедми пехотен полк на 4-та пехотна дивизия и част от Бронираната бригада освобождават Вучитрън (Сърбия). \r\n \r\n \r\n1919 г. \r\nВ периода 21 - 25 ноември в София се провежда Велик добруджански събор, който обединява Добруджанската организация и Централния добруджански народен съвет в съюз \"Добруджа\" с председател д-р Петър Вичев. \r\nПетър Вичев (отец Камен Вичев) е български католически свещеник. Роден е на 23 май 1893 г. в с. Срем, Бургаска област. През 1910 г. е послушник в Ордена на успенците (Белгия), приема името Камен. Учи теология в Лувен (1912 г.). Преподава в малката семинария в Кумкапу, Истанбул, където е ръкоположен за свещеник от източния обред. Защитава докторат по теология в университета в Страсбург и става преподавател по философия в колежа \"Св. Августин\" в Пловдив. Сътрудничи на католически вестник \"Истина\" и списание \"Византийски изследвания\". На 4 юли 1952 г. е арестуван от комунистическата милиция; обвинен е като водач на католически заговор срещу държавата, в шпионаж в полза на Ватикана, в организиране на въоръжени групи за борба с \"народната демокрация\". Екзекутиран е заедно с отец Й. Шишков, отец П. Джиджов и епископ Евг. Босилков. При идването си в България папа Йоан Павел II го обявява за блажен (2002 г.). \r\n \r\n \r\n1911 г. \r\nВ Щип ВМРО извършва атентат, при който е убит човек. Последвалите османски репресии (23 убити и 423 ранени) създават антитурски настроения в балканските държави и подтикват преговорите за формирането на Балканския съюз. \r\n \r\n \r\n1897 г. \r\nСъздадено е първото поделение на военноморската база във Варна - работилницата (флотски арсенал). В състава на Военноморска база Варна се включват дивизион подводници и поделения за бойно и материално-техническо осигуряване. \r\n \r\n \r\n1885 г. \r\nПо време на Сръбско-българската война сръбската армия обкръжава Видин и затяга обръча около града (9 ноември по стар стил). \r\nСръбско-българската война (1885 г.) е война между Сърбия и България, предизвикана от завоевателните стремежи на сръбските управляващи среди за териториално разширение на изток за сметка на българските земи. Формален повод за избухването на Сръбско-българската война е недоволството на Сърбия от Съединението на Източна Румелия с Княжество България (1885 г.), с което според нея се нарушава \"равновесието\" на Балканския полуостров, установено от Берлинския конгрес (1878 г.). \r\n \r\n \r\n1882 г. \r\nПровеждат се избори за ІІІ-то Обикновено народно събрание, спечелени от консерваторите. \r\nКонсервативната партия е политическа партия в Княжество България, основана непосредствено след Освобождението. Нейни лидери са Гр. Начович, д-р К. Стоилов, Д. Греков, М. Балабанов и др. Първоначално съществува като течение в Учредителното събрание (1879 г.). Застъпва идеята за силно монархическо управление, за създаването на двукамарен парламент и пр. Макар и да не успява да наложи своите възгледи при изработването на Търновската конституция и да не се ползва със симпатиите на мнозинството от българския народ, след пристигането си в България, в качеството на български княз, Александър I Батенберг възлага на нея формирането на първото българско правителство (юли 187 г.). Въпреки острото противодействие на по-голямата част от българската общественост, князът й поверява отново управлението на страната (ноември 1879 г.). Минавайки в опозиция през март 1880 г., Консервативната партия. започва да губи своята сила като политически фактор. Част от нейните водители като Т. Бурмов, М. Балабанов и др. преминават към умереното крило на Либералната партия, възглавявано от Др. Цанков. След Съединението (1885 г.). Консервативната партия престава да съществува. Членската й маса се включва в нови политически партии. Печатни органи: в. \"Витоша\" (1879-1880 г.), \"Български глас\" (1879-1883 г.) и \"Отечество\" (1884-1885 г.). \r\n \r\n \r\n1880 г. \r\nВ периода 21 - 30 ноември архиерейски събор на митрополитите от княжеството, проведен в София, приема законопроекта за Екзархийски устав, изработен от Драган Цанков. \r\nЦанков e инициатор за създаването на Община за българската книжнина (1856 г.). Заедно с Т. Бурмов, Т. Икономов и др. се обявява чрез вестник “Курие д’Ориан” против проекта на Митхат паша за турцизиране на българските училища. Работи като учител и адвокат в Русе (1872 г.). Вицегубернатор на Търново (1877 г.), депутат в Учредителното НС, окръжен управител във Варна, търговски агент в Цариград. През 1882 г. е арестуван и изпратен във Враца. Създател и водач на Либералната партия. Министър-председател (24 март – 28 ноември 1880 г., 7 септември 1883 г. – 29 април 1884 г.), министър на външните дела и изповеданията, министър на вътрешните работи. След разцеплението на Либералната партия (1884 г.) оглавява дясното й крило, оформило през 1899 г. Прогресивно-либералната партия. След преврата на 9 август 1886 г. емигрира в Цариград и Петербург. Връща се в България (1894 г.) след падането на Ст. Стамболов. Неколкократно избиран за народен представител. Автор на “Българска история” (Виена, 1866 г.), заедно с М. Балабанов издава книгата “България” (1876 г., на английски и френски език), превежда “Тъмниците ми” (1874 г.) от Силвио Пелико, издава на немски език “Граматика на българския език” (1852 г.). Умира на 11 март 1911 г. в София. \r\n \r\n \r\n1877 г. \r\nОсвободен е град Оряхово (9 ноември по стар стил). \r\nОряхово (Рахово ­ до 1888 г., Орехово ­ до 1956 г.) е град в Северна България, Врачанска област. Разположен е на р. Дунав, на 78 км североизточно от Враца. Средновековен български град и крепост. За първи път се споменава в документ от 1226 г. с името Орехов. До града са запазени останки от кулата и част от крепостта, разрушена през 1396 г. Църква “Свети Георги” от 1837 г., стари възрожденски къщи. Паметник на румънските войници, загинали през Освободителната война. \r\n \r\n \r\n1867 г. \r\nХристо Ботев пристига в Букурещ. \r\n \r\n \r\n1861 г. \r\nГеорги Раковски изготвя в Белград първия вариант на Втория си план за освобождение на България. \r\n \r\n \r\n \r\n На тази дата умират :  \r\n2007 г. \r\nУмира българският актьор Сотир Стоянов Майноловски. Роден е на 31 октомври 1930 г. във Варна. През 1958 г. завършва актьорско майсторство във ВИТИЗ (сега НАТФИЗ „Кръстьо Сарафов“). \r\nТворческият му път започва Драматичен театър - Добрич. След преместването си в София играе в Сатиричния театър, Театър „Сълза и смях”, „Театър 199” и Младежкия театър. Последните години преди пенсионирането си Майноловски е директор на Младежкия театър. \r\nЗапомнящи се са ролите му във филмите: \"Цар и генерал\", \"Мъже в командировка\", \"Вик за помощ\", \"Закъсняло пълнолуние\" и др. \r\n \r\n \r\n1942 г. \r\nУмира Иван Георгиев Клинчаров – български литературен историк и писател. Роден е на 1 януари 1877 г. в Пазарджик. Завършва гимназия в Пловдив (1896 г.). Следва в Историко-филологическия факултет на СУ (1902-1906 г.), учи право в Женева, завършва в Лион (1910 г.), защитава докторат в Брюксел (1915 г.). Член на БРСДП от 1898 г. След 1923 г. е изключен от редовете на партията заради “опортюнизъм” (застава начело на т. нар. “леви” ликвидатори). Съсредоточава литературните си интереси върху делото на Ботев, автор е на брошури и статии с правно съдържание и с политически характер. \r\n \r\n \r\n На тази дата са родени :  \r\n1955 г. \r\nРоден е Христо Дамянов Бисеров. Завършва право в Софийския университет \"Климент Охридски\" през 1980 г. От 1980 г. до 1990 г. работи като адвокат. От 1990 г. до 1991 г. е член на Националния съвет на Зелената партия, а след излизането на Зелената партия през 1991 г. от коалицията СДС, е член на Консервативната екологична партия, сформирана от останалите в СДС членове на Зелената партия, чийто председател е от октомври 1993 г. От 1991 г. до 1994 г. е депутат в ХХХVІ-то Народно събрание, избран от квотата на СДС. Член е на парламентарната Комисия по национална сигурност. \r\nВ периода 1994-1997 г. е депутат в ХХХVІІ-мо Народно събрание от квотата на СДС. През 1997 г. е избран за депутат в ХХХVІІІ-то Народно събрание. Председател е на парламентарната Комисия за защита на националната сигурност. \r\nГлавен секретар на е СДС. Сменен е на този пост от Екатерина Михайлова, след като през октомври 2000 г. се обявява срещу стила на управление на СДС и иска оставката на Иван Костов. Това води и до отстраняването му от поста председател на парламентарната комисия по национална сигурност. \r\nПрез месец януари 2001 г. създава \"Екип за изследване на политиката\" /ЕКИП/, в който се включват негови съмишленици, между които и синият депутат Илия Петров. НИС на СДС не може да се противопостави на новата формация, тъй като тя не противоречи на партийния устав – регистрирана е по закона за юридическите лица с нестопанска цел. \r\nПрез 2005 г. участва в преговорите за обединени действия на десните партии, инициирани от СДС, във връзка с предстоящите парламентарни избори. Включен е листите на ДПС (с лидер Ахмед Доган) и е избран за депутат в ХХХХ-то народно събрание от Хасково. \r\n \r\n \r\n1945 г. \r\nРоден е Димитър Калчев – министър на държавната администрация в правителството на Симеон Сакскобургготски. Завършва Висшия институт по машиностроене и електрификация и Висшата икономическа академия в Москва; специализира “Управление на общинските финанси” в университета в Северна Каролина, САЩ, и “Развитие на асоциацията на общините” в ААМР, Вашингтон. Работи в “Машиноекспорт” (София). От 1979 г. е ръководител на български обекти в Източна Африка. Главен инженер е на “Килиманджаро Машин Туулс”, Танзания (1981-1985 г.); заместник-генерален директор е и директор на КТМ - Русе (1986-1990 г.); заместник-директор е и директор на Пощенска банка (1991 г.) и на Кредитна банка (1992 г.). Кмет на Русе е от 1995 г. до 2001 г. До 2000 г. е председател на Националната асоциация на общините в България. Член е на изпълнителното бюро на Конгреса на местните и регионалните власти в Страсбург (от 1996 г.). \r\n \r\n \r\n1899 г. \r\nРоден е Георги Пецов – капитан I-ви ранг, началник щаб на българския флот от 1940 г.; командващ морски войски (14.09.1944 -25.12.1944 г.). \r\nД-р Георги Пецов е роден в гр. Габрово на 23 октомври 1899 г. Завършва Военното училище през 1920 г и като мичман II-ри ранг е изпратен на служба на корабите на ВМС и полицейската служба на р. Дунав. През 1924 г. е назначен за възпитател в Морското училище . След допълнителен тримесечен курс във Военното училище в София и конкурс, той е изпратен през 1927 г. с държавна стипендия в Хумболтовия университет. През 1931 г. защитава докторска дисертация на тема \"Произход и постоянство на наблюдаваните в Черно море циклони от 1889 до 1912 г.\", за което е удостоен с научните степени \"Магистър на свободните изкуства\" и \"Доктор по физика на морето\". С последната Г. Пецов става и доктор на Шведската кралска академия на науките и на Морската академия в Санкт Петербург. Той е първият български морски офицер, защитил докторска дисертация . \r\nВ периода 1931 - 1932 г. д-р Г. Пецов изучава и торпедно дело в торпедно-разузнавателното училище в Германия. След завръщането си в България заема различни командни длъжности - от командир на миноносец до началник - щаб на ВМС. През 1939/40 г., е назначен за началник на Морското училище в Созопол на Негово Величество. \r\nПрез 1946 г. преминава в запаса като капитан 1-ви ранг и е назначен за преподавател във Военноморското училище - Цикъл (катедра) \"Корабоводене и морска практика\", а от 1951 г. - и за началник на цикъла. През 1954 г. излиза от  \r\nпечат неговият учебник по океанография, който е първият в тази област и се ползва и понастоящем \r\nНеговите заслуги са преди всичко в комплексното обучение на морските специалисти - навигатори, утвърждаване на висшето морско образование наравно с другите висши граждански образования, въвеждане на новите методи и средства за наблюдение на атмосферата и морската акватория в българския военноморски флот. \r\n \r\n \r\n1898 г. \r\nРоден е Димитър Асенов Симидов – български писател, внук на Ф. Симидов. Участва в I-вата световна война. Завършва стоматология в Брюксел (1926 г.). След завръщането си в България се занимава със земеделие, след което се отдава на писателска работа. Публикува за първи път през 1915 г. в сп. “Смях”. Стиховете му са повлияни от символизма. Създава разкази и комедии със сюжети от градския бит. Пише приказки, разкази за деца и юноши, превежда над 150 книги от световната класика. Съчинения: “Стихотворения” (1923 г.), “Добромир Хриз” (1930 г.), “Беладин, царският син” (1931 г.), “Нал и Дамаянти” (1938 г.), “Тонко Късметлията” (1938 г.), “Прокурорът има думата” (1939 г.), “В плен на разбойниците” (1941 г.), “Вълшебните крила” (1941 г.), “Гарчо пъдарчето” (1941 г.), “Главчо с двете глави” (1941 г.), “Защо гаргата краде злато?” (1941 г.), “Надлъганият чорбаджия” (1941 г.), “Огнени пътеки” (1941 г.), “Перушан юнак” (1941 г.), “Село Кикендалево” (1941 г.), “Смъртната присъда” (1941 г.), “Трите девойки и д-р Фауст” (1941 г.), “Цар Магар” (1941 г.), “Изневярата на госпожа Лимончева” (1942 г.), “Гости от небето” (1943 г.), “Сокол - юнашка птица” (1944 г.), “Таралежът няма бодли” (1963 г., комедия), “Непобедени” (1968 г., роман), “Страници от един живот” (1978 г., спомени). Умира на 11 декември 1984 г. в София. \r\n \r\n \r\n1883 г. \r\nРоден е Николай Андреев Стоянов – български ботаник, академик (1938 г.), професор. Завършва Агрономическия факултет на Киевския политехнически институт и естествени науки в София и Мюнхен. Основател и диригент (1947-1962 г.) на Института по ботаника с ботаническа градина при БАН. Трудове: “Флора на България”, ч. I (1924 г.) и ч. II (1925 г.) (заедно с Б. Стефанов), “Лекции по земеделска ботаника” (1932 г.) и др. Секретар на Природонаучния клон на БАН (1949-1951 г.). Председател на Българското ботаническо дружество (1950-1965 г.). Директор на Ботаническия институт при БАН (1951-1960 г.) и главен научен секретар на БАН (1956-1965 г.). Съчинения: “Списък на растенията, които се срещат в България” (в съавт.) (1921 г.), “Житните растения на България” (в съавт.) (1921 г.), “Разпространение на средиземноморската растителност в Южна България и връзката й с тютюневата култура.” (1922 г.), “Флора на България”, “Разпространение и форми на диворастящите видове детелина в България” (1930 г.), “Растителността на дунавските ни острови и стопанското й използване” (1948 г.), “Учебник по растителна география. Основи на растителната география. Растителна география на Балканския полуостров и България” (1950 г.) и др. Умира на 9 октомври 1968 г. в София. \r\n \r\n \r\n1871 г. \r\nРоден е Панайот Христов Пипков – български композитор. Баща на Л. Пипков. През 1891 г. постъпва като актьор в драматичното отделение на Столичната драматично-оперна трупа (по-късно \"Сълза и смях)\". Учи музика в Миланската консерватория (1893-1894 г.). Диригент е на хора на Музикално дружество \"Гусла\" във Варна (1899 г.), ръководи Музикално-театрално дружество \"Лира\" в Русе (1899 г.), учител в Ловеч, където създава оркестър (1900 г.). В София ръководи самодейни хорове и оркестри, пише композиции. Участва в Балканската война (1912-1913 г.) като капелмайстор, ръководи музикален отдел при Народен театър в София, диригент е на Свободния театър, на хор \"Г. Кирков\" (1919 г.), хормайстор в Народната опера (1920-1921 г.), артист и музикант в Софийски драматичен театър (1923 г.) и капелмайстор на Градската духова музика към Столичната полиция (1924-1930 г.). Пише клавирни пиеси, хорови песни, детски оперети, пиеси за цигулка, опера, музика към драми. Автор на музиката на химна \"Върви, народе възродени\" (1901 г.), музика и либрето на първата българска оперета за деца \"Деца и птички\". Пише стихове и драми - \"Бойко\" (1892 г.), \"Деян\" (1901 г.), комедии - \"Невероятна случка\", \"Годежният букет\", \"Благотворителност\" и \"Пътуващи артисти\" (изгубени). Умира на 25 август 1942 г.  \r\n \r\n \r\n1864 г. \r\nРоден е Петър Георгиев Лолов – български офицер, генерал-майор. Участва в Сръбско-българската война (1885 г.) като доброволец в I-ви пехотен полк. Завършва Военното училище (1887 г.) и военноинженерна школа в Торино, Италия (1891 г.). Като военен инженер служи в инженерните войски като командир на 2-ра пионерна дружина и командир на жп дружина. През I-вата световна война (1915-1918 г.) е зам.-инспектор на инженерните войски. Уволнен от армията (1918 г.). Загива при атентата в църквата \"Св. Неделя\" в София на 16 април 1925 г. \r\n \r\n \r\n1848 г. \r\nРоден е Никола Сукнаров – български политик и държавник. Завършва право в Белград (1875 г.). До Освобождението (1878 г.) е учител в Разград и Свищов. По време на Временното руско управление в България е съдия в Свищовския окръжен съд, по-късно - в Русенския и Варненския апелативен съд. Привърженик на Либералната партия (до 1885 г.). Кмет на София (1883 г.). Министър на вътрешните работи (31 януари - 21 март 1885 г.). Народен представител (1880-1887 г.); председател на II-рото НС (29 ноември - 18 декември 1880 г.), подпредседател на II-ро (1880 г.) и на IV-то НС (1884 г.). След 1885 г. се оттегля от активна политическа дейност. Член на Върховния касационен съд. Редактор на в-к “Независимост” (1880-1881 г.). Умира на 10 октомври 1894 г. в София. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.11.21", "title": "Денят 21 ноември в българската история"}
{"url": "http://www.focus-news.net/news/2019/11/21/2721620/amnesti-intarneshanal-biznes-modelite-na-google-i-facebook-sa-zaplaha-za-choveshkite-prava.html", "text": "Бизнес моделът за събиране на данни, подхранващ Facebook и Google, представлява заплаха за правата на човека по целия свят, се казва в доклад на Amnesty International, предава  AFP . \r\nОрганизацията твърди, че предлагането на хората на безплатни онлайн услуги и след това използването на информация за тях за насочване на реклами и печелене на пари противоречи на редица права, включително свобода на мнението и изразяване. \r\n„Въпреки реалната стойност на услугите, които предоставят, платформите на Google и Facebook се предлагат на системни разходи“, казва Amnesty в своя доклад „Surveillance Giants“. \r\n„Бизнес моделът, основан на надзора на компаниите, принуждава хората да сключват фаустовски сделки, при което те могат да се ползват от правата си онлайн, само като се подчинят на система, предразположена към злоупотреба с правата на човека“. \r\n \r\nПревод и редакция:", "date": "2019.11.21", "title": "„Амнести интърнешънъл“: Бизнес моделите на Google и Facebook са заплаха за човешките права"}
{"url": "http://www.focus-news.net/news/2019/11/21/2721623/zadrastvane-se-e-obrazuvalo-v-uchastaka-ot-kv-komatevo-kam-tsentralnata-gara-v-plovdiv.html", "text": "Задръстване се е образувало в участъка от кв. „Коматево“ към централната гара в Пловдив, съобщи  слушател на Радио „Фокус“ . Пътните настилки в областта са мокри заради валежи от дъжд.", "date": "2019.11.21", "title": "Задръстване се е образувало в участъка от кв. „Коматево“ към централната гара в Пловдив"}
{"url": "http://www.focus-news.net/news/2019/11/21/2721622/balin-balinov-griynpiys-vse-oshte-golyam-protsent-ot-elektrichestvoto-v-evropa-se-proizvezhda-ot-vaglishtni-tsentrali.html", "text": "Все още голям процент от електричеството в Европа се произвежда от въглищни централи. Това каза в сутрешния блок  „Добро утро, България“  на  Радио „Фокус“  Балин Балинов от „Грийнпийс“. Той припомни, че една от основните причини за климатичните промени е именно голямото количество парникови газове в атмосферата. Добър знак е, че държавите от ЕС започват да слагат краен срок за употребата на въглища за производство на електричество, очакванията са това да се случи и в България, отбеляза той. По думите му нуждата от електричество трябва да бъде задоволена от възобновяеми източници, а като част от ЕС страната ни има задължение да постига определени прагове. Крайната цел е към 2050 година да живеем в свят с нулева въглеродна икономика. Затова е важно как в ЕС ще бъдат разходвани увеличените средства за борба с климатичните промени, каза още Балинов. „Европа е много богат континент, икономиката расте нагоре и това, че европейските лидери са решили да харчат повече пари за борбата с климатичните промени е добър знак, но много зависи в какви проекти ще бъдат вложени те. Можем да бъдем много по-амбициозни, страната ни може да се превърне в пример за ефективно използване целия ЕС. Всъщност, всяка една страна избира сама с каква скорост да се движи, но все по-ясно става, че климатичните промени са навсякъде около. Нашите управници могат да говорят повече по тази тема, надявам се това да се случи в бъдеще, защото има много какво да се каже и какво да се направи и във въглищните региони, и по отношение на възобновяемата енергия, и по отношение на транспорта“, каза експертът.  \r\nБалин Балинов допълни, че България има потенциал за енергийната независимост на отделните граждани и производството на енергия от възобновяеми източници. Използването на повече възобновяеми източници е мярка за намаляване на вредните емисии и справяне с климатичните промени. \r\nВиктория МЕСРОБОВИЧ - КУВЕНДЖИЕВА", "date": "2019.11.21", "title": "Балин Балинов, „Грийнпийс“: Все още голям процент от електричеството в Европа се произвежда от въглищни централи"}
{"url": "http://www.focus-news.net/news/2019/11/21/2721625/v-kardzhali-beshe-predstaven-sbornikat-kardzhali-na-istoricheskata-karta-na-georgi-kulov.html", "text": "В града беше представен сборникът „Кърджали на историческата карта“, предаде кореспондент на  Радио „Фокус“ . В голямата зала на читалище „Обединение 1013“ съставителят - известният археолог и писател Георги Кулов, благодари на всички съавтори, участвали в  безпрецедентното по думите му издание, в което е взел участие и гражданския сектор, за да стане възможно едно такова колективно дело. Много от дарителите, дали средства за да стане възможно отпечатването на книгата като Ротари клуб и Гражданско сдружение „Балкански форум за мир – Кърджали“ присъстваха в залата и връчиха благодарствени грамоти.  \r\n \r\nСпециално приветствие отправи областният управител Никола Чанев, който заяви, че ще осигури на всички църкви в района сборника с исторически студии и трудове на многото известни български учени и изследователи.  \r\nСтана ясно още, че книгата ще бъде предоставена на национални библиотеки на страни от Европейския съюз и Конгресната библиотека на Съединените щати. Един от именитите съавтори проф. д-р Тодор Черкезов, директор на МБАЛ „Д-р Атанас Дафовски“, поднесе презентация по студията си за историята на здравеопазването в Кърджали, Момчилград и Източните Родопи - от езотеричните духовни антични здравни ритуали на траки и елини, билколечението, знахарството и развалянето на магии - виновници за много страдания на местните жители, до съвременните модерни хирургични зали и свръхточни ефективни апаратури на болниците в Кърджали и Момчилград.  \r\nБеше отделено внимание на първата школувана акушерка и първият учен лекар в Кърджали, лекарите от по-новото време Попмаринов, Стоенчев, Ликоманов в Кърджали и Сергей Ростовцев, преборил наследствения сифилис в Момчилградско и района на сегашната област.  \r\n \r\nГости на представянето бяха окръжният прокурор Желязко Стефанов, обудсманът Расим Муса, учители, ученици, политически лидери и общественици от града и района. Тончо Стоянов, редактор и рецензент на книгата, изтъкна заслугите на Георги Кулов, като съставител на уникалния сборник, събрал трудове на научни авторитети на България и местни изследователи и мястото му сред предходните изследвания „Българската дъга на исляма“, „Хора на истината“, „Мостът“ и „По стъпките на патриарх Евтимий“. Консулството на Република Турция в Пловдив ще организира представяне на изданието в сградата на дипломатическото учреждение за цяла Южна България. \r\n \r\nДарина ДЕЕНИЧИНА", "date": "2019.11.21", "title": "В Кърджали беше представен сборникът „Кърджали на историческата карта“ на Георги Кулов"}
{"url": "http://www.focus-news.net/news/2019/11/21/2721626/balgarskata-delegatsiya-ot-gerb-na-kongresa-na-enp-v-zagreb-se-sreshtna-sas-sebastian-kurts.html", "text": "Българската делегация от ПП ГЕРБ на Конгреса на ЕНП в Загреб се срещна със спечелилия последните парламентарни избори в Австрия Себастиан Курц. Това съобщиха от пресцентъра на  ПП ГЕРБ . Представителите на ГЕРБ поздравиха Курц за победата на парламентарния вот в Австрия и му пожелаха успех в преговорите за съставянето на ново правителство в страната. Българската делегация изрази увереност, че именно Курц отново ще стане канцлер на Австрия. \r\n \r\nСебастиан Курц поздрави ГЕРБ за убедителната победа на местните избори в България. Той сподели, че следи с интерес политическата ситуация в България и пожела на кметовете в делегацията успешен 4-годишен мандат. \r\nБългарската и австрийската страна се обединиха около мнението, че сестринските партии в двете държави през годините са доказали, че устойчиво и успешно защитават десните и демократични ценности на ЕНП.", "date": "2019.11.21", "title": "Българската делегация от ГЕРБ на Конгреса на ЕНП в Загреб се срещна със Себастиан Курц"}
{"url": "http://www.focus-news.net/news/2019/11/21/2721628/obshtestveno-obsazhdane-na-proekt-za-podmyana-na-pechkite-na-darva-s-ekologichno-otoplenie-shte-se-provede-v-burgas.html", "text": "Общината продължава работата по проекта за подмяна на печките, употребяващи за гориво дърва и въглища, с екологични уреди за отопление. Целта е да се намали замърсяването на въздуха с фини прахови частици. Подробните критерии за кандидатстване ще бъдат представени пред гражданите по време на обществено обсъждане. То ще се проведе от 17.30 часа днес в зала „Георги Баев\" на Културен център „Морско казино\". Това съобщиха от пресцентъра на  Община Бургас . Като крайна цел, за територията на община Бургас е предвидена безплатна подмяна на старите печки с по-модерни и по-малко замърсяващи форми на отопление в 2000 домакинства. По време на общественото обсъждане ще бъде представена информация как се кандидатства и какви документи трябва да представи всяко семейство, желаещо да се включи в проекта. \r\nВъпроси, мнения и предложения могат да се подават на електронен адрес: okolnasreda@burgas.bg, както и по време на самото обществено обсъждане. \r\n \r\nПроектът за подмяна на отоплителните системи се нарича \"Българските общини работят заедно за подобряване на качеството на атмосферния въздух\" LIFE17 IPE/BG/000012 - LIFE IP CLEAN по Програма LIFE на Европейския съюз. Той е финансиран по Споразумение за безвъзмездна финансова помощ № LIFE17 IPE/BG/000012 - LIFE IP CLEAN AIR с Изпълнителната агенция за малки и средни предприятия към Европейската комисия. Бургас реализира проекта съвместно с пет други общини - Столична, Велико Търново, Русе, Монтана и Стара Загора.", "date": "2019.11.21", "title": "Обществено обсъждане на проект за подмяна на печките на дърва с екологично отопление ще се проведе в Бургас"}
{"url": "http://www.focus-news.net/news/2019/11/21/2721629/denyat-21-noemvri-v-svetovnata-istoriya.html", "text": "Далеч назад в историята, в отговор на организираната от Англия морска блокада на Франция, Наполеон Бонапарт издава Берлинския декрет, с който е обявена континентална блокада на Англия. Годината е 1806.  \r\nПрез 1620 година в Северна Америка стъпват първите колонизатори - автори на първата американска Конституция. Във Филаделфия е открит първият театър в Северна Америка (1766 година). В годината на Френската революция (1789) на тази дата Северна Каролина става 12-ият щат на САЩ.  \r\nПрез 1994 година НАТО извършва военен удар срещу контролирани от босненските сърби зони в Хърватия - това е най-голямата атака от този род в 45-годишната история на Алианса. На същата дата, но през 2002 година, на срещата в Прага България получава покана за членство в Пакта. \r\nМеждународен ден е на болните от муковисцидоза.  \r\n \r\n \r\n2017 г.  \r\nНай-малко 50 души са убити в самоубийствен атентат в Североизточна Нигерия срещу джамия в град Муби при сутрешната молитва. \r\n \r\n \r\n2017 г. \r\nВулканът Агунг в Бали изригва за първи път от 50 години. \r\n \r\n \r\n2017 г. \r\nПрезидентът на Зимбабве Робърт Мугабе подава оставка. Когато председателят на Националното събрание, долната камара на законодателния орган, Джейкъб Муденда обявява новината пред депутатите, в залата избухва бурен възторг. \r\n \r\n \r\n2016 г. \r\nЗагиват 32, а други 80 са ранени при самоубийствен бомбен атентат в джамия в Кабил шиити, Афганистан. \r\n \r\n \r\n2016 г. \r\nКола-бомба в Бенгази убива три деца и ранява 20 други. \r\n \r\n \r\n2016 г. \r\nЯпонйски войници се приземяват в Южен Суда, за да се подпомогнат мироопазващите операции на ООН. Това е първото подобно действие на Япония след Втората световна война. \r\n \r\n \r\n2015 г. \r\nЗа 4 дни руските военновъздушни сили са изстреляли 101 ракети от кораби в Каспийско и Средиземно море и от ракетоносци на стратегическата авиация. Атакувани са над 820 обекта и са хвърлени 1400 бомби. Унищожени са 15 обекта за съхраняване и за преработка на нефт, включително 525 автоцистерни. „Ислямска държава“ губи по 1.5 млн. долара дневно от осуетяване на доставка от 60 хиляди тона нефт ежедневно на черния пазар. \r\n \r\n \r\n2014 г.  \r\nЧума обхваща 16 населени места в седем региона на Мадагаскар. Смъртните случаи са 40, като са регистрирани още 80 заразени. \r\n \r\n \r\n2012 г. \r\nСъветът на Европейския съюз и Европейският парламент. Приемат следните директиви: \r\n1. Директива 1999/32/ЕО на Съвета по отношение на съдържанието на сяра в корабните горива \r\n2. Директива 2012/34/ЕС на Европейския парламент и на Съвета от 21 ноември 2012 година за създаване на единно европейско железопътно пространство (текст от значение за ЕИП). \r\n \r\n \r\n2011 г. \r\nВ Камбоджа започва съдебен процес срещу лидерите на червените кхмери Нуон Че, Кхиеу Сампхан и Йенг Сари. Обвиненията срещу тях включват геноцид и престъпления срещу човечеството. \r\n \r\n \r\n2011 г. \r\nЕгипетското правителство подава оставка след ескалацията на ожесточените сблъсъци в столицата Кайро и на други места в страната. За няколко дни загиват 34 души. \r\n \r\n \r\n2006 г. \r\nИма взрив в полската каменовъглена мина „Халемба” на 1030 м дълбочина и загиват 23 миньори. \r\n \r\n \r\n2004 г. \r\nПри манипулиране на изборите за президент на Украйна Виктор Янукович е обявен за победител, което дава начало на масовите протести, известни като Оранжевата революция.  \r\n \r\n \r\n2004 г. \r\nСтраните от Парижкия клуб опрощават 80% (около $100 милиарда) от външния дълг на Ирак. \r\n \r\n \r\n2000 г. \r\nФренският съд задължава американския интернет портал Yahoo да блокира достъпа за френски потребители on line аукционна си. Причината за това решение са многочислените продажби на предмети с фашистка символика. \r\n \r\n \r\n1999 г. \r\nИзлита първият китайски безпилотен космически кораб, наречен \"Шънчжоу\" (Кораб на Бога). Спускаемият апарат на кораба, изстрелян с ракета-носител „Големият поход“, се приземява в автономния район Вътрешна Монголия. Изстрелването на „Шънчжоу“, който е в орбита в продължение на 21 часа и прави 14 обиколки на Земята. \r\n \r\n \r\n1996 г.  \r\nТози ден е обявен от ООН за Световен ден на телевизията. \r\n \r\n \r\n1995 г. \r\nВъв военновъздушната база Райт-Петърсън край Дейтън, Охайо се подписва Дейтънският мирен договор (Дейтънско споразумение). С него официално се поставя край на четиригодишната гражданска война в Босна и Херцеговина. \r\nДейтънското споразумение е резултат от Дейтънската конференция, състояла се от 1 ноември до 21 ноември 1995 г. В конференцията участват президентът на остатъчна Югославия - Слободан Милошевич, президентът на Хърватия - Франьо Туджман, президентът на Босна и Херцеговина - Алия Изетбегович, главният преговарящ от американска страна - Ричард Холбрук, и генерал Уесли Кларк. Споразумението се подписва в присъствието на държавния секретар на САЩ Уорън Кристофър. \r\nНа 14 декември 1995 г. в Елисейския дворец в Париж тримата президенти подписват официалното споразумение. \r\nС Дейтънското споразумение е договорено политическото деление на Босна и Херцеговина. \r\nСпоразумението се осъществява чрез мандата на ООН, използващ ръководени от НАТО многонационални сили - АйФОР (Силите за прилагане на мирното споразумение), които от 20 декември 1995 г. включват в себе си и Силите за защита на ООН. Година по-късно тези сили се трансформират в Стабилизационните сили ЕСФОР. В края на 2004 г. командването на силите преминава от НАТО към Европейския съюз. \r\nЮгославия потвърждава, че няма териториални претенции към Босна и Херцеговина, когато на 13 ноември 2002 г. Скупщината на Съюзна Република Югославия ратифицира споразумението от Дейтън. \r\nВ края на 2003 г. представители в Европейския парламент и европейски политици повдигат в Страсбург въпроса за ревизия на Дейтънското споразумение. Според върховния представител на ООН в Босна и Херцеговина - Педи Ешдаун Дейтънското споразумение е основа, а не окончателно решение за Босна и Херцеговина, и че евентуални изменения би трябвало да произлязат от самата Босна и Херцеговина. \r\n \r\n \r\n1994 г. \r\nНАТО нанася военен удар срещу контролирани от босненските сърби зони в Хърватия - най-голямата атака от този род в 45-годишната история на пакта. \r\nСамолети на НАТО нанасят удар по летището Удбина в окупираната от сърбите част на Хърватия в отговор на предприети от това летище нападения срещу цели в района на Бихач в Босна и Херцеговина. Използвани са лазерни УАБ за разрушаване на пистата и позиции на ПВО. \r\n \r\n \r\n1990 г. \r\nНа търг, проведен от британската аукционна къща “Кристи”, цигулка на Страдивари е продадена за сумата 1 572 850 долара. До този момент тази цена е рекордна за музикален инструмент. \r\n \r\n \r\n1990 г. \r\nАнтонио Страдивари е италиански майстор на цигулки (лютиер), ученик на Н. Амати. През 1667 г. открива собствена работилница в Кремона. Най-добрите си цигулки създава в периода 1704-1725 г. Изработва също виолончела и алти. \r\n \r\n \r\n1974 г. \r\n19 души са убити, а повече от 180 са ранени в Бирмингам, когато няколко бомби избухват в две обществени заведения. Отговорността за взривовете поема Ирландската републиканска армия (ИРА). \r\nСъздадена през 1969 г. като тайно въоръжено крило на Шин Фейн, целите на ИРА са изтегляне на британските въоръжени сили от Ирландия и обединение на страната. Организацията извършва терористични атаки до прекратяването на огъня през 1997 г. През 1998 г. се съгласява да се разоръжи съгласно белфастките споразумения, които са основополагащи за мира в Северна Ирландия. Поради разногласието в ИРА по въпроса за подкрепата на мирния процес, през 90-те години на XX век от организацията се отделят две нови радикални фракции - Continuity IRA (CIRA) и Real IRA (RIRA). \r\nТрадиционните дейности на ИРА включват бомбени атентати, политически убийства, отвличания, наказателни побои, изнудвания, контрабанда и обири. \r\n \r\n \r\n1973 г. \r\nТози ден е обявен за Световен ден на приветливостта (World Hello Day). Поводът за създаването му е войната между Египет и Сирия от една страна и Израел от друга (Война от Йом Кипур – от 06 до 26 октомври 1973 г.) \r\n \r\n \r\n1944 г. \r\nСедми пехотен полк на 4-та пехотна дивизия и част от Бронираната бригада освобождават Вучитрън (Сърбия). \r\n \r\n \r\n1942 г. \r\nОткрита е магистралата между Аляска и Канада. \r\nСлед бомбардировките на Пърл Харбър през декември 1941 г. американските военни считат, че Аляска и Алеутските острови са първата дефанзивна линия на северноамериканския континент. Няколко летища в Северна Канада и Аляска осигуряват известна сигурност, но правителството смята за необходим достъпът до тях и по суша. Американците отправят молба до канадското правителство да построят магистрала. След няколко месеца на 21 ноември официално е открита магистралата Алкан от Доулсън Крийк, Британска Колумбия до Феърбанкс, Аляска. \r\n \r\n \r\n1937 г. \r\nАдолф Хитлер открива първия аутобан в Германия. \r\n \r\n \r\n1916 г. \r\nВ Егейско море торпедо улучва английския кораб “Британик”, в резултат на което загиват 40 души. \r\n \r\n \r\n1911 г. \r\nВ Щип ВМРО извършва атентат, при който е убит човек. Последвалите османски репресии (23 убити и 423 ранени) създават антитурски настроения в балканските държави и подтикват преговорите за формирането на Балканския съюз. \r\n \r\n \r\n1905 г. \r\nВ Русия от емиграция се завръща Владимир Ленин. \r\nЛенин е руски политик, общественик, публицист, философ, държавник; създател и теоретик на болшевизма. От 1900 г. е емигрант в Германия, а след това в Швейцария, където заедно с Г. В. Плеханов издава в-к \"Искра\". През 1902 г. създава РСДП. След Манифеста от 17 октомври 1905 г. в Русия се създават условия за реформи и либерализация на обществения живот и Ленин се завръща в Русия. От 1905 г. до 1907 г. живее в Санкт Петербург; след което е изгонен отново за противодържавна дейност. След свалянето на Николай II и обявяването на Руската република, с помощта на германското разузнаване Ленин се завръща в Русия (3.04.1917 г.). В началото на октомври 1917 г. пристига в Санкт Петербург и организира въоръжения преврат (25 октомври 1917 г.), с който болшевиките завземат властта в Русия. Ленин възглавява болшевишкото правителство; по негова заповед на 6 януари 1918 г. е разпуснато законно избраното чрез свободни и демократични избори Учредително събрание. След няколко часа ЦИК приема декрет за разтурянето му. \r\n \r\n \r\n1894 г. \r\nВ хода на първата Японско-китайска война, японците превземат Порт Артур. \r\nПорт Артур е руското име на китайския град Люшун (Lusun), разположен в южния край на Ляодунския п-в, на брега на Жълто море. Пристанищен град и военноморска база в Китай. Пристанището се използва само за военни цели, не се допускат търговски съдове от други държави. Акваторията на пристанището се състои от външен рейд, западен и източен пристан. Общата дължина на пристанищната линия е около 2 км. Дълбочината до кейовете е 7-9 м, а на котвените места във външния рейд 15-36 м. Военноморската база може да осигури базиране на всички видове военни кораби и контролиране на морските комуникации в северната част на Жълто море. През 1898 г. Русия получава целия Ляодунски п-в под наем за 25 год. заедно с Порт Артур. След Руско-японската война (1904-1905) правата на Русия са отстъпени на Япония. След 1945 г. по договор СССР получава право да използва Порт Артур като военноморска база за 30 год. и построява много нови съоръжения. През 1955 г. СССР предава цялата база на Китай. \r\n \r\n \r\n1877 г. \r\nАмериканецът Томас Едисон обявява за изобретения от него фонограф, който патентова три месеца по-късно. Изобретението представлява апарат за записване и възпроизвеждане на звуци. \r\nТомас Алва Едисон е американски изобретател в областта на електротехниката и предприемач. Роден е на 11 февруари 1847 г. Основател е на големи електротехнически компании. Без образование е; ходи на училище без да завърши. От 12 годишна възраст работи като вестникар и по-късно като телеграфист. Първото му изобретение е устройство за дуплекс по телеграфиране. След първия успех напуска работата си, заселва се в Нюарк (щ. Ню Джърси) и създава работилници, в които произвежда създадените от него устройства. Създава редица оригинални устройства, които защитава с патенти. Заселва се в Менлоу Парк (щ. Ню Йорк) (1876-1888 г.), където създава голяма лаборатория и работилници. По това време усъвършенствува телефона на Ал. Бел и създава фонограф (грамофон), предлага и внедрява електрическа лампа с нажежаема жичка (1879 г.) и различна електротехническа апаратура (цокъл и фасунка за електрически лампи, предпазител със стопяеми жички, електрически ключ, електромер и много др.); експериментира електрификацията на железниците; разработва електромагнитната сепарация на железни руди; открива термоелектронната емисия (1883 г.). Конструира най-мощните електрически генератори. По проект на Едисон в Ню Йорк е построена първата в света електростанция за постоянен ток за обществено ползуване (1882 г.). До края на живота си (от 1887 г.) живее в Уест Ориндж, където ръководи създадения от него изобретателски център. През този период усъвършенствува фонограма и кинокамерата, създава апарат за записване на телефонни разговори. Изобретява ЖП спирачка, желязно-никелов акумулатор и др. Автор е на повече от 1 000 изобретения. Умира на 18 октомври 1931 г. \r\n \r\n \r\n1818 г. \r\nРуският император Александър I предлага създаването еврейска държава в Палестина. \r\nЕвреите са основното население на Палестина до първите векове сл. Хр., а по-късно след разрушаването на Ерусалим (70 г.) евреите се разселват по цяла Европа. Въпреки гоненията, на които са подложени през средновековието, успяват да запазят народностната си принадлежност. През 1937 г. наброяват около 17 милиона души. През Втората световна война са подложени на геноцид, хитлеристите избиват около 6 милиона евреи. През 1948 г. се образува еврейската държава Израел. \r\n \r\n \r\n1806 г. \r\nНаполеон издава Берлинския декрет, с който обявява континентална блокада на Англия. Тази стъпка е предприета в отговор на организираната от Англия морска блокада на Франция. \r\n \r\n \r\n1789 г. \r\nСеверна Каролина става ХІІ-тия щат на САЩ. \r\nСеверна Каролина е щат в югоизточната част на САЩ на атлантическото крайбрежие. Площта й е 136 420 кв. км. Население - 8,683,242 жители. (2005 г.). Административен център - гр. Роли. Щатът е бил една от тринадесетте оригинални английски колонии. \r\n \r\n \r\n1783 г. \r\nВ небето над Париж се издига първият балон с горещ въздух с хора на борда, конструиран от братята Монголфие. На борда са физикът Жан Дьо Розие и маркиз Франсоа д’Арлан. Те достигат височина 1000 метра, като остават във въздуха 25 минути и прелитат 9 километра. \r\n \r\n \r\n1766 г. \r\nВъв Филаделфия е открит първият театър в Северна Америка. \r\n \r\n \r\n1673 г. \r\nПолската войска на Ян Собески завзема украинската крепост Хотин като разгромява турската армия на Хюсейн паша. \r\nЯн Собески е полски крал от 1674 г. до 1696 г. Проявява се като талантлив военачалник във войната с Швеция (1653-1660 г.), разбива турските войски при Хотин (1673 г.) и при Виена (12 септември 1683 г.). \r\n \r\n \r\n1620 г. \r\nВ Северна Америка пристигат първите колонизатори. Те провъзгласяват първата американска конституция. \r\nПилигримите са първите английски колониалисти, които се заселват в Нова Англия (New England), днешен Масачузетс. На 16 септември 1620 г. корабът “Мейфлауър” отплава от Плимут, Англия на път за Новия свят. На борда пътуват 102 души екипаж, като пътуването трае 66 дни. След като акостират, преди да стъпят на брега, мъжете подписват съглашение, наречено “Мейфлауър Компакт” – правила, които да съблюдават докато основат новата общност. Подписаният договор служи за официална конституция на колонията Плимут за много години. \r\n \r\n \r\n \r\n На тази дата умират :  \r\n1928 г. \r\nУмира Херман Зудерман – германски писател. Роден е на 30 септември 1857 г. в Матцикен, Източна Прусия. Един от най-видните представители на натурализма в немската литература. Автор на драмите \"Чест\" (1889 г.), \"Гибелта на Содом\" (1891 г.), \"Родина\" (1893 г.), които показват моралното разложение на светското общество, разпадането на семейството и съдбата на художника. В по-късните драми на Зудерман - \"Щастие в ъгъла\" (1896 г.), \"Да живее животът\" (1902 г.), обществено-критичните тенденции намаляват. Автор на исторически и символистични пиеси: \"Обречени от смъртта\" (1897 г.), трагедията \"Йоан Кръстител\" (1898 г.), драмата \"Деца на брега\" (1910 г.) и др.; на романи: \"Госпожа Грижа\" (1887 г.), \"Минало\" (1894 г.); на еротичната повест \"Сватбата на Йоланта\" (1892 г.); на разкази. \r\n \r\n \r\n1916 г. \r\nУмира Франц Йосиф І – австрийски император от 2 декември 1848 г., от династията Хабсбурги. Роден е на 18 август 1830 г. Брат е на Максимилиан. През 1849 г. с помощта на Русия потушава унгарската революция и възстановява абсолютизма. Води неуспешни войни с Франция и Сардиния (1859 г.), с Прусия и Италия (1866 г.). Чрез отстъпки на унгарската аристокрация преобразува държавата в двуединна монархия Австро-Унгария; коронясан е за унгарски крал (1867 г.). Сключва съюз с Германия (1879 г.), от 1882 г. - Троен съюз (с присъединяването на Италия). През 1887 г. тайно одобрява кандидатурата на Фердинанд Кобург Гота за българския престол и подкрепя антируския курс на Стамболовия режим (1887-1894 г.). В началото на ХХ в. изпада под влиянието на най-агресивните кръгове на империята и с подкрепата на Германия засилва експанзионистичните действия на Балканите. В курса на тази политика Франц Йосиф I провъзгласява (1908 г.) анексията на Босна и Херцеговина (дотогава владения на Турция). След убийството на престолонаследника Франц Фердинанд в Сараево (28 юни 1914 г.) започва I-вата световна война, сложила край на Австро-унгарската империя и на Хабсбургската династия. \r\n \r\n \r\n1875 г. \r\nУмира Фридрих Алберт Ланге (Lange) – германски философ, професор. Роден е на 28 септември 1828 г. във Валд, близо до Золинген. Близък сподвижник на А. Бебел. Най-важното му съчинение е \"История на материализма\" (1866 г.). Автор е на книгата \"Работническият въпрос\". \r\n \r\n \r\n1870 г. \r\nУмира Карел Яромир Ербен (Erben) – чешки поет, фолклорист и историк. Роден е на 7 ноември 1811 г. в Милетин. Завършва Пражкия университет. От 1848 г. е депутат. От 1851 г. заема длъжността пражки архивариус. В своята поезия използва мотиви от чешкия фолклор (сборник балади \"Букет от народни повести\", 1853 г.), чешки, руски, украински приказки (\"Сто простонародни славянски приказки в оригинален текст\", 1865 г.). Ербен е неуморим събирач и пропагандист на чешкия фолклор. Издава сборник \"Чешки народни песни\" (3 т., 1842-1845 г.), \"Простонародни чешки песни и пословици\" (1864 г.). Публикува редица документи, отнасящи се до историята на Чехия (между които сборник с грамоти по чешка история до средата на ХIII в.) и други славянски народи; паметници на старата чешка литература (\"Сборник дипломатически документи и исторически грамоти от Бохемия и Моравия\", ч. I, 1855 г.; \"Пражката хроника на Бартош\", 1851 г., съчинения на Томаш Щитни, 1852 г., Ян Хус, 3 т., 1865-1868 г., и др.). Върху много от стиховете му пишат музика А. Дворжак, К. Бендл, З. Филих. Превежда на чешки език редица произведения на руската средновековна литература (т. нар. летописи на Нестор, 1867 г., \"Слово о полку Игореве\", 1869 г., \"Задонщина\", 1869 г., и др.), издава произведения от епохата на хуситските войни. Привърженик на панславизма. \r\n \r\n \r\n1811 г. \r\nУмира Хенрих фон Клайст (Kleist) – германски писател. Роден е на 18 октомври 1777 г. във Франкфурт на Одер. В произведенията си се опитва да съчетае моменти от жизнената достоверност с ирационалното и патологичното в постъпките на героите. В някои от комедиите му се срещат елементи на социална сатира. В навечерието на освободителното движение против Наполеон I се обръща към национално-патриотичните проблеми: стихотворения, драмата “Битката на Херман” (1808 г.), възванието “Катехизис на немците” (1809 г.). Прославя героизма на немските рицари (драмата “Принц Фридрих Хомбургски”, 1810 г.). Неговите “Новели” (1810-1811 г.) се характеризират с напрегнат драматизъм и са чужди на романтичната идеализация на героите. В произведенията му има много хуманизъм. \r\n \r\n \r\n496 г. \r\nУмира Свети Геласий І (V в.) – римски папа (1 март 493 г. – 21 ноември 496 г.), първият, титулуван “викарий на Христа” на събора в Рим (395 г.). Автор е на често цитираната през Средновековието доктрина за отношенията между светската и църковната власт, развита в писмо до император Анастасий I (491-519 г.). Според папата светът се управлява от 2 власти - свещената власт на духовенството, чийто център е папата, и светската, която е в ръцете на императора. И двата вида власт са осветени от Бога, независими са, но духовната власт има предимство, защото се грижи за спасението на светската. Геласий защитава римското върховенство и в отношенията с Константинопол, за което му помагат добрите връзки с Теодорих (493-526 г.), владетел на Италия и крал на остготите. Геласий не признава спорното ХХVІІІ-мо правило от събора в Халкидон, което изравнява статута на Константинопол и Рим, и поддържа Акакиевата схизма (484 г.). \r\n \r\n \r\n На тази дата са родени :  \r\n1965 г. \r\nРодена е Бьорк – исландска поп певица и актриса. Учи класическо пиано още като дете, първата й изява е по Исландското радио с песента \"I love to love\". На 11 години записва първия си албум. До 1992 г. (когато се премества да живее в Лондон) Бьорк записва много песни, които обаче са популярни в границите на нейната родина. В Лондон певицата се запознава с Нел Хупър, продуцент, който работи със \"Soul II Soul\" и \"Massive Atack\". През 1993 г. в резултат от това сътрудничество Бьорк записва песента \"Human Behavior\". \"Debut\" е албумът, който извежда певицата на световната сцена и я прави една от най-забележителните изпълнителки на 90-те години на ХХ в. Албумът става златен в САЩ и платинен в Англия. През 1995 г. записва албума \"Post\", който също става златен в САЩ и носи на Бьорк втора Британска награда след \"Debut\". През пролетта на 2000 г. тя печели награда за \"най-добра актриса\" в Кан за ролята й във филма на Ларс фон Трир \"Танцьорка в мрака\". Дискография: \"Bjork\" (1977 г.), \"Gling Glo\" (1990 г.), \"Debut\" (1993 г.), \"Post\" (1995 г.), \"Telegram\" (1996 г.), \"Homogenic\" (199 г.), \"Selmasongs: Music from the Motion Picture…\" (2000 г.), \"London Times\" (2001 г.), \"Vespertine\" (2001 г.). \r\n \r\n \r\n1941 г. \r\nРоден е Франко Неро (Франко Спаранеро) – италиански актьор. В киното е от 1964 г. (\"Челестина\"). Утвърждава се с добре изградени роли, както в политическото, така и в зрелищно-развлекателното кино. Снима се в Италия, САЩ, Франция, Испания, Югославия, Русия, Германия. Филмографията му е пъстра и богата: \"Библията\" (1965 г.), \"Джанго\" (1965 г.), \"Познавах я добре\" (1965 г.), \"Денят на кукумявката\" (1967 г.), \"Тихо място на село\" (1968 г.), \"Битката при Неретва\" (1969 г.), \"С нам и Бог\" (1969 г.), \"Тристана\" (1970 г.), \"Изповедта на полицейския инспектор пред прокурора на републиката\" (1971 г.), \"Следствието приключи - забравете!\" (1972 г.), \"Полицията обвинява, законът оправдава\" (1973 г.), \"Убийството на Матеоти\" (1973 г.), \"Господарите\" (1975 г.), \"Триумфалният марш\" (1976 г.), \"Валентино\" (1976 г.), \"Командосите от Навароне\" (1978 г.), \"Червените камбани\" (1981-1982 г.), \"Страхиня Банович\" (1981 г.), \"Керъл\" (1982 г.), \"Последните дни на Помпей\" (ТВ, 1983), \"Законът на любовта\" (1983 г.), \"Гарибалди\" (ТВ, 1987 г.), \"Годениците\" (ТВ, 1988 г.), \"Умирай трудно-2\" (1990 г.), \"Разказ за прокобата\" (1992 г.), \"Играчът\" (1992 г.), \"Джонатан на мечките\" (1993 г.), \"Италианците идват\" (1996 г.), \"Мафия\" (ТВ, 1997 г.), \"Убийството на Версаче\" (1998 г.), \"Бандити\" (1999 г.), \"Гласът на кръвта\" (1999 г.), \"Ветровете на страстта\" (2000 г.), \"Спяща съпруга\" (2001 г.), \"Кодът “Омега”-2\" (2001 г.), \"Бял дим\" (2002 г.). \r\n \r\n \r\n1937 г. \r\nРоден е Ференц Коша - унгарски режисьор. Завършва Будапещенската висша театрална и филмова школа през 1963 г. В късометражните си филми проявява интерес към образните ефекти, като цели лирична метафоричност в интерпретацията на темата: “Светлина” (1962 г.), “Бележки върху историята на едно езеро” (1962 г.). В игралното кино се налага със смелата си гражданска позиция и с ярко професионално майсторство, като акцентира на отговорността на отделната личност пред обществото и историята - “10 000 слънца” (1967 г.), “Присъда” (1970 г.), “Извън времето” (1973 г.), “Снегопад” (1974 г.), “Призвание” (1977 г.), “Мач” (1981 г.), “Герника” (1983 г.), “Трънчета под ноктите” (1987 г.). \r\n \r\n \r\n1922 г. \r\nРодена е Мария Казарес – френска актриса с испански произход. През 1936 г., в началото на Гражданската война в Испания, емигрира във Франция. През 1942 г. завършва Парижката консерватория за драматично изкуство. В киното дебютира като студентка, играе в театрите “Ателие”, “Комеди Франсез” и “Театър насионал популер”, където партнира на Жерар Филип. Участва в 13 филма. След 1950 г. играе само в театъра. Има потенциал за трагична актриса - “Децата на рая” (1945 г.), “Дамите от Булонския лес” (1945 г.), “Пармският манастир” (1948 г.), “Схватки” (1948 г.), “Орфей” (1950 г.), “Сянка и светлина” (1956 г.), “Завещанието на Орфей” (1960 г.), “Монахинята мюсюлманка” (1974 г.), “Кръв и пясък” (1987 г.), “Нечия друга Америка” (1995 г.). Умира на 22 ноември 1996 г. \r\n \r\n \r\n1920 г. \r\nРоден е Ян Френкел – украински композитор, певец и пианист. Завършва Киевската консерватория - специалност цигулка (1938-1941 г.), свири в различни оркестри. Първата си песен - “Години”, композира едва през 1960 г. Песните му са едни от най-популярните в съветската естрада: “Калина алена” (1963 г.), “Руско поле” (1967 г.), “Жерави” (1969 г., първи изпълнител М. Бернес), “Студентска попътна”, “Уча се да свиря на китара” (1978 г.), “Мои български приятели” (1979 г.). За първи път Френкел посещава България през 1966 г. Особено близки са творческите му контакти с България след 1976 г. (между 1979 и 1987 г. “Балкантон” издава 6 авторски албума на композитора). Гостува на фестивала “Ален мак”. Пише музиката към 60 филма, между които и българо-съветските филми “Бягаща по вълните” и “Войникът от обоза”. \r\n \r\n \r\n1854 г. \r\nРоден е Бенедикт XI (маркиз Джакомо де ла Киеза) – папа (3.09.1914 г.-22.01.1922 г.), известен с прякори \"момченцето\", \"клирика - двете пезети\", \"папата-бош\". Става кардинал през 1913 г. По време на Първата световна война заема пацифистки позиции, но симпатиите му са на страната на Централните сили. След войната се опитва да осигури мир, разбирателство и хармония в Полша и Русия. Съдейства за осигуряване независимостта на прибалтийските държави. \r\n \r\n \r\n1848 г. \r\nРоден е Никола Сукнаров – български политик и държавник. Завършва право в Белград (1875 г.). До Освобождението (1878 г.) е учител в Разград и Свищов. По време на Временното руско управление в България е съдия в Свищовския окръжен съд, по-късно - в Русенския и Варненския апелативен съд. Привърженик на Либералната партия (до 1885 г.). Кмет на София (1883 г.). Министър на вътрешните работи (31 януари - 21 март 1885 г.). Народен представител (1880-1887 г.); председател на II-рото НС (29 ноември - 18 декември 1880 г.), подпредседател на II-ро (1880 г.) и на IV-то НС (1884 г.). След 1885 г. се оттегля от активна политическа дейност. Член на Върховния касационен съд. Редактор на в-к “Независимост” (1880-1881 г.). Умира на 10 октомври 1894 г. в София. \r\n \r\n \r\n1798 г. \r\nРоден е Жером Адолф Бланки – френски публицист и икономист, професор по политическа икономия, член на Академията за обществени и политически науки (1838 г.). Брат на Л. О. Бланки. Депутат. Автор на стопански и социалнополитически студии за Великобритания, Франция, Испания и др. След зверствата, извършени от турските башибозуци в Пиротско, Нишко и Лясковско при потушаване на въстанието през 1841 г., Бланки е изпратен от френското правителство да направи анкета. Изследванията си Бланки излага в книгата \"Пътувания до България\" (1843 г.), в която дава ценни сведения за икономическото и социалното положение на българския народ; запознава Европа с неговите проблеми. Умира на 28 януари 1854 г. \r\n \r\n \r\n1768 г. \r\nРоден е Фридрих Шлайермахер – германски протестантски теолог и философ. Учи в университета в Хале. Проповедник (от 1794 г.), живее в Берлин (1796-1802 г.). Професор в Хале (1804-1806 г.), в Берлин (от 1810 г.), секретар на философското отделение на АН (от 1814 г.). Споделя възгледите на йенските романтици. Защитава романа на Шлегел “Люцинда” в “Доверителните писма за “Люцинда” (1800 г.). В “Речи за религията” (1799 г.) и “Монолози” (1800 г.) създава цялостна представа за религиозно-естетическото световъзприемане в духа на ранния романтизъм. Според него личното вътрешно преживяване е основа на религията, която той определя като “съзерцание на универсума”, а по-късно - като чувство на зависимост от безкрайността. Автор на трудове по философия (“Диалектика”, 1804 г.), етика, протестантска догматика. Прави класически превод на Платон на немски език Шлайермахер оказва значително влияние върху либералния протестантизъм на ХIХ в., върху развитието на историята на философията в Германия. Умира на 12 февруари 1834 г. в Берлин. \r\n \r\n \r\n1694 г. \r\nРоден е Франсоа-Мари Аруе, известен като Волтер – френски поет, писател, историк и философ. Посещава Англия, Прусия, където е гост на крал Фридрих II. Прекарва по-голямата част от живота си във Ферне, близо до Женевското езеро. Борави с всички литературни видове и създава разнообразно литературно творчество. Автор е на трагедии (\"Заира\", \"Меропа\", \"Мохамед\"), исторически трудове (\"История на Карл ХII\", \"Векът на Людовик ХIV\" и др.), повести (\"Кандид\", \"Задиг\", \"Микромегас\" и др.), на критически съчинения (\"Храмът на вкуса\", \"Забележки върху Мислите на Паскал\"), епопеи (\"Хенриада\", \"Поема на Фонтеноа\"), философски трудове (\"Философски писма\", \"Философски речник\", \"Опит върху нравите\" и др.). Волтер упражнява голямо литературно и социално влияние. Стилът му се отличава с яснота, елегантност, чистота и точност. Умира на 30 май 1778 г. \r\n \r\n \r\n \r\n За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.11.21", "title": "Денят 21 ноември в световната история"}
{"url": "http://www.focus-news.net/news/2019/11/21/2721627/tass-milorad-dodik-obyavi-rusiya-za-edinstven-garant-na-mezhdunarodnoto-pravo-na-balkanite.html", "text": "Русия е последната държава, която спазва и защитава международното право на Балканите, уверен е лидерът на босненските сърби и член на Президиума на Босна и Херцеговина Милорад Додик, който даде интервю пред  ТАСС . \r\n„Русия е единственият международен играч в нашия регион, който се придържа към международното право и поддържа обективността,“ подчертава той. „Смята се, че Русия симпатизира на сърбите, но Русия предлага проекти и на хървати, и на босненци, но те не искат, защото не посмяха да се съгласят на такова сътрудничество заради Запада. Русия днес е единственият пазител на международното право на Балканите, тя ни дава чувство на увереност, защото не всичко става зависимо от волунтаризма на западните центрове на сила, които искат да тълкуват всички норми на закона, както им е необходимо. Видяхме как те взеха решение за бомбардировките над Сърбия и Република Сръбска без резолюция на Съвета за сигурност на ООН - всичко това е много опасно. Затова и възлагат надежди на Русия да защитава международното право“. \r\nВ същото време, споменавайки трагичните събития от миналото, Додик изрази съжаление, че „Русия не беше толкова силна, колкото сега, по времето на разпадането на Югославия, иначе този конфликт щеше да бъде много по-малък“. \r\n \r\n „Турски поток“ \r\nЗасягайки сътрудничеството с Русия в енергийния сектор, политикът отбеляза, че изграждането на разклонение от газопровода \"Турски поток“ „дава енергийна увереност“ на Република Сръбска. \r\n„Много важно е въпросът с България да бъде решен, строителството през България до Сърбия отваря възможности тук. Имаме определени подписани актове с „Газпром“ и едва чакахме подписването с България. За съжаление България веднъж изостави „Южен поток“ и спря този процес за 10-15 години. Но е невъзможно да се спре изграждането на тръбопровод за транспортиране на руски газ, който днес е по-евтин и ни гарантира енергийна увереност“, обясни лидерът на босненските сърби. \r\n„Освен това гарантира, че газовата карта няма да бъде изиграна за политически цели, както би станало, ако газът дойде от север от западните страни, които биха блокирали руския газ на Балканите, ако нещо не им харесва“, каза събеседникът на агенцията, като изрази благодарност на ръководството на Руската Федерация, както и на ръководителя на „Газпром“ Алексей Милер за ангажираността им към проекта. \r\nПо-рано властите на Република Сръбска се договориха с Газпром за газификация. На среща на тогавашния председател на Президиума на БиХ Додик, президента на Република Сръбска Желка Цвиянович и Милер беше постигнато споразумение за доставките на газ за този държавно образуващ субект в БиХ. Предполагаше се, че проектът ще започне тази есен и ще бъде реализиран чрез изграждането на газопровода „Турски поток“ към Република Сръбска. \r\nВ отговор на въпрос за предстоящото честване на 75-годишнината от Победата над фашизма, политикът заяви, че ще отбележи това събитие на Червения площад в Москва. \r\nПо-рано стана известно, че почетната рота на сръбската президентска гвардия ще участва в парада на победата на Червения площад на 9 май. Сръбският министър на отбраната Александър Вулин на среща в Москва с руския си колега Сергей Шойгу заяви, че участието на сръбските военни в парада би било голяма чест за страната му. Сръбският президент Александър Вучич, който вече потвърди пристигането си в Москва на 9 май 2020 г., лично ще наблюдава преминаването на сръбската колона. \r\n \r\nПревод и редакция:", "date": "2019.11.21", "title": "ТАСС: Милорад Додик обяви Русия за единствен гарант на международното право на Балканите"}
{"url": "http://www.focus-news.net/news/2019/11/21/2721616/vlizam-v-borba-s-populistite-donald-tusk-oglavi-enp.html", "text": "Делегатите на 24-ия конгрес на Европейската народна партия (ЕНП) избраха в Загреб с огромно мнозинство за нов председател на политическия блок единствения кандидат Доналд Туск, който скоро ще завърши своя мандат като председател на Европейския съвет, отбелязва  ТАСС . \r\nИзбраният лидер на ЕНП има намерение на новата длъжност да се бори активно с популизма. По неговите думи, „вече достатъчно бях първия европейски бюрократ“. \r\n„Влизам в борба с популистите“, посочи той. „От една страна са партиите на безотговорния популизъм, а от другата е нашата партия“. \r\n \r\n ЕС съжалява за политиката на разширяване \r\nПрез първия ден от Конгреса на ЕНП повечето делегати се съсредоточиха върху обсъждането на перспективите за разширяване на Европейския съюз, по-специално предвид отказа на Съвета на ЕС да започне преговори със Северна Македония и Албания във връзка с френския подход относно необходимостта от въвеждане на допълнителни правила за европейска интеграция. „Вече съществуващата структура [методология на процеса на разширяване на ЕС] има редица механизми със специфични филтри, чрез които се контролира всяка, дори и най-малката стъпка от всяка глава [фаза на влизане]“, заяви хърватският премиер Андрей Пленкович, изказвайки се в сряда в Загреб откриването на Конгреса на Европейската народна партия (ЕНП). \r\nСпоред ръководителя на хърватския кабинет „трябва да има ясно разграничение между началото на преговорите и процеса на преговори, който вече е стартиран“. \r\n \r\n Двустранни контакти \r\n \r\nВ качеството си на домакин, хърватският премиер проведе редица двустранни срещи в Загреб. Той имаше кратки разговори с председателя на Бундестага Волфганг Шойбле, премиера на Норвегия Ерной Сулберг, новоизбрания председател на Европейската комисия Урсула фон дер Лайен. Основно внимание в дневния ред на Пленкович бе отделено на германския канцлер Ангела Меркел. \r\nКакто заяви тя след преговорите с хърватския си колега, по време на председателството на ФРГ в Съвета на ЕС през втората половина на 2020 година тя ще обърне внимание на напредъка на Хърватия в сближаването с Шенген. „Отдаваме уважението си на Хърватия за всичко, което тя направи, за да изпълни критериите за влизане в Шенген“, заяви Меркел. \r\nПленкович отбеляза, че Хърватия е готова да се присъедини към Шенген. В същото време той изрази увереност, че този въпрос няма да бъде разгледан по време на председателството на Съвета на ЕС на Словения през втората половина на 2021 г., тъй като Любляна се противопоставя на включването на Хърватия в Шенгенското пространство. „Но е възможно този въпрос да бъде обсъден на оперативно ниво“, каза премиерът. \r\n \r\n Партийният конгрес \r\n \r\nКонгресът на ЕНП ще продължи до 21 ноември включително. Централните мероприятия се провеждат в загребския комплекс „Арена“. Длегатите обсъждат перспективите за разширяване на ЕС за сметка на държавите от Западните Балкани. Също така се говори за климатичните промени и младежката политика на ЕС. \r\n \r\nПревод и редакция:", "date": "2019.11.21", "title": "„Влизам в борба с популистите“. Доналд Туск оглави ЕНП"}
{"url": "http://www.focus-news.net/news/2019/11/21/2721610/deputatite-shte-prodalzhat-rabota-po-vtoroto-chetene-na-zakona-za-korporativnoto-podohodno-oblagane.html", "text": "Депутатите ще продължат работа по второто четене на Закона за корпоративното подоходно облагане. Това предвижда програмата за работа на  Народното събрание . Депутатите започнаха работа по промените в Закона за корпоративното подоходно облагане в сряда. С проекта се предлагат изменения и в много данъчни закони, сред които Законът за местни данъци и такси, Законът за ДДС, Данъчно-осигурителния процесуален кодекс, Законът за публичните финанси, Законът за счетоводството и други. \r\nЗаконът за корпоративното подоходно облагане е изготвен във връзка с необходимостта от пълно въвеждане в националното данъчно законодателство на европейски директиви. Народните представители ще направят и промени в постоянните комисии. На вниманието не депутатите се поставят и промени в Закона за обществените поръчки на първо четене.", "date": "2019.11.21", "title": "Депутатите ще продължат работа по второто четене на Закона за корпоративното подоходно облагане"}
{"url": "http://www.focus-news.net/news/2019/11/21/2721632/mokri-i-hlazgavi-sa-patishtata-v-oblast-shumen.html", "text": "Мокри и хлъзгави са пътищата в областта, предаде репортер на  Радио „Фокус“ - Шумен . Времето е облачно с краткотрайни превалявания от дъжд. Температурата на въздуха е около 12 градуса. Натоварен е трафикът в централната градска зона на Шумен. Светофарните уредби в града функционират без промяна. До 28 ноември ще има пълно затваряне на пътното платно по ул. „Христо Смирненски“ от ул. „Цар Иван Александър“ до бул. „Славянски“ заради планирани ремонтни дейности във връзка с разширяването на синята зона в града, както и по ул. „Петър Парчевич“ по участъци от ул. „Кирил Методий“ до ул. „Васил Априлов“ заради подготвителни строително-монтажни дейности. Няма нови промени в организацията на движение по републиканската пътна мрежа в областта. Храсти и надвиснали над пътното платно клони ще се почистват от двете страни на  пътищата Никола Козлево - Цани Гинчево, Никола Козлево - Хърсово, Сини вир - Становец, Борци - Ясенково, Ясенково - Капитан Петко. Върбишки проход остава затворен за всички пътни превозни средства. Движението през Ришки проход е без ограничения. В сила е забраната за товрани автомобили над 10 тона по пътя Радко Димитриево - Друмево, поради свлачища. Обходът е Шумен - Овчарово - Друмево. \r\n \r\nИвелина ИВАНОВА", "date": "2019.11.21", "title": "Мокри и хлъзгави са пътищата в област Шумен"}
{"url": "http://www.focus-news.net/news/2019/11/21/2721611/ministar-desislava-taneva-shte-vrachi-priza-agrobiznesmen-na-balgariya-za-2019-g.html", "text": "Министърът на земеделието, храните и горите Десислава Танева ще връчи приза „Агробизнесмен на България“ за 2019 г. Тя ще вземе участие и в среща на агробизнеса, която ще се проведе от 15.00 в зала 6 на НДК. Това съобщиха от пресцентъра на  Министерството на земеделието, храните и горите .", "date": "2019.11.21", "title": "Министър Десислава Танева ще връчи приза „Агробизнесмен на България“ за 2019 г."}
{"url": "http://www.focus-news.net/news/2019/11/21/2721636/dvizhenieto-po-pat-ii-73-prilep-lozarevo-v-oblast-burgas-ot-km-60-do-km-65-tryabva-da-se-osashtestvyava-s-povisheno-vnimanie-poradi-remont.html", "text": "Сухи и проходими са пътните настилки в областта. Това съобщиха за  Радио „Фокус“ - Бургас  от Областно пътно управление. Времето е облачно, очакват се превалявания от дъжд, но към момента условията за пътуване са добри. Няма въведени ограничения поради мъгла, няма и затворени пътни участъци. Движението на моторни превозни средства по пътищата в областта се осъществява безпроблемно. До 29 ноември т.г. е въведено ограничение по път II-73 Прилеп – Лозарево от км 60 до км 65, където преминаването трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. \r\n \r\nИнтензивен е трафикът на територията на град Бургас. Струпване на автомобили се наблюдава по входно-изходните пътни артерии на града - в района на пътен възел \"Юг\" и пътен възел \"Запад\". Засилен е автомобилният поток и по отсечката кв. \"Банево\" - Бургас. В централната градска част движението е натоварено в района на кръстовището с кръгово движение \"Трапезица\", около кръстовището между булевардите \"Сан Стефано\" и \"Демокрация\", както и в района на кръстовището между улиците \"Гладстон\" и \"Фердинандова\".  \r\n \r\nМария ПОПЧЕВА", "date": "2019.11.21", "title": "Движението по път II-73 Прилеп – Лозарево в област Бургас от км 60 до км 65 трябва да се осъществява с повишено внимание поради ремонт"}
{"url": "http://www.focus-news.net/news/2019/11/21/2721634/hungary-today-ungariya-e-nalozhila-veto-na-rezolyutsiya-na-es-za-godishni-dokladi-za-varhovenstvoto-na-zakona.html", "text": "Унгария е наложила вето на резолюция, според която сегашния формат на диалога за върховенството на закона е трябвало да бъде заменен с нов, според който Европейската комисия ще прави ежегодни доклади за състоянието на върховенството на закона във всяка страна-членка. Според правителството в Будапеща новият механизъм е безсмислен, защото Европейският съвет вече има нужните инструменти, за да налага спазването на договорите на ЕС, пише електронното издание  Hungary Today . \r\nСлед като Финландия пое ротационното председателство на Съвета на ЕС, политиците на северната страна дадоха да се разбере, че засилването на правовата държава в ЕС ще бъде основен приоритет за тях през следващите месеци. Като част от това финландското председателство имаше за цел да замени сегашния формат на диалога за върховенство на закона с по-общ годишен дебат за състоянието му. Следователно на вторник на заседанието на Съвета по общи въпроси (между министрите по въпросите на ЕС) председателството искаше да създаде годишен доклад за диалога за върховенство на закона. \r\nВъпреки това не е постигнат компромис, независимо че текстът е бил подкрепен от 26 от 28-те страни-членки. Вследствие на това председателството издаде само известие, съобщава новинарският сайт Eurologus. \r\nДържавите, които са се противопоставили, са Унгария и Полша, които често получават критики за правосъдните си реформи и други законово инициативи, които „отслабват демократичния контрол на правителството“. \r\nСлед срещата министърът на правосъдието на Унгария Джудит Варга заяви пред журналисти, че правителството принципно не е съгласно с Европейската комисия за извършване на оценки на върховенството на закона. Унгария подкрепя запазването на „изпитаните” механизми, изградени върху междуправителствения диалог, когато става въпрос за проучване на състоянието на върховенството на закона в държава-членка, добави Варга. \r\nТя също изрази възражението на Унгария срещу плановете на Европейския съвет да се основава на с доклада за върховенство на закона на Комисията. Министърът заяви, че Унгария и Полша са се обосновали на срещата, че държавите-членки трябва да формират своите становища по всякакви притеснения относно състоянието на върховенството на закона в друга държава от ЕС единствено въз основа на двустранните разговори. \r\nСпоред унгарското правителство държавите-членки трябва да обсъждат разногласията помежду си и вече съществува рамка на ЕС за това, наречена „междуправителствен диалог“. \r\nПредложението, представено от Финландия, ще сложи край на междуправителствения аспект на този процес и ще го замени с нов механизъм, добави тя. \r\nДжудит Варга подчерта, че Унгария, която възпрепятства приемането на съвместна резолюция, не трябва да се счита за блокираща, тъй като двете държави също са изпратили свои проекти, но нито една от тях не е присъствала при изготвянето на предварителния текст. \r\n„Унгария не може да приеме създаването на такъв механизъм“, посочи министърът. „Въпреки че е в малцинството, мнението, което е пренебрегвано от мнозинството от държавите-членки, е легитимно.“ \r\nВарга каза също, че всеки мониторинг трябва да избягва дискриминация и ненужно дублиране, което в момента не е гарантирано. \r\nРеакцията на правосъдния министър изобщо не е изненадваща. Съвсем наскоро Варга публикува мнение на Euronews, в което отхвърли не само механизма за върховенство на закона, но и предложението за обвързване на финансирането от ЕС с върховенството на закона. \r\n \r\nПревод и редакция:", "date": "2019.11.21", "title": "Hungary Today: Унгария е наложила вето на резолюция на ЕС за годишни доклади за върховенството на закона"}
{"url": "http://www.focus-news.net/news/2019/11/21/2721635/sofiyska-voda-vremenno-shte-prekasne-vodosnabdyavaneto-v-chast-ot-zhk-lozenets.html", "text": "„Софийска вода” временно ще прекъсне водоснабдяването в част от жк. „Лозенец“. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Лозенска планина“ в жк. „Лозенец“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: бул. „Черни връх“, ул. „Плана планина“, ул. „Св. Теодосий Търновски“, ул. „Йоан Екзарх“ и ул. „Гребен планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Теодосий Търновски“ ъгъла с ул. „Йоан Екзарх“. \r\n \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.21", "title": "„Софийска вода” временно ще прекъсне водоснабдяването в част от жк. „Лозенец“"}
{"url": "http://www.focus-news.net/news/2019/11/21/2721621/pravoslavnata-tsarkva-otbelyazva-vavedenie-bogorodichno.html", "text": "На 21 ноември всяка година във всички епархии на Българската православна църква се чества големия християнски празник Въведение Богородично – празник на Божията майка и Ден на православната християнска младеж и семейство.   \r\nТова е един от големите богородични празници в годишния календарен цикъл на църквата. Той е един от главните празници заедно с Успение, Благовещение и Рождество Богородично – по-големите празници, свързани с паметта на света Богородица. Този празник е свързан с довеждането на света Богородица в храма. Това става, когато тя е на 3-годишна възраст и живее там в рамките на около 12 години, където се подготвя за великото служение, за което е избрана, а именно да стане майка на Спасителя, на богочовека Господ Иисус Христос.  \r\n \r\nВ народната традиция на Западна България този празник се нарича и Пречиста. Малката света Богородица, която е чиста по детски, влиза в Йерусалимския храм, за великото служение, което ѝ предстои. В този смисъл Българската църква, през 1929 г., ѝ е определила този празник като ден на децата, на християнската младеж, на православното семейство. Затова днес ги честваме заедно.  \r\n \r\nЗа да се свържат тези две неща – от едната страна е малката света Богородица – чиста и пречиста, и образът на децата и на християнското семейство, което ражда и възпитава такива чисти дечица. Такива, които да влизат в храма и да участват в цялото домостроителство за спасението така както света Богородица е главно действащо лице в този план за спасението чрез раждането на Спасителя. \r\n \r\nЧестванията на този ден се свързват с това, че децата отиват и се причестяват в храма. Този ден е специален за въвеждането на децата в храма, както света Богородица го е направила. Преди години кръстените децата и всички други са се подготвяли в рамките на тази първа седмица от Рождественския пост – постили са, съобразили са се с всички духовни и канонични повели на църквата. След това са получавали благословението на свещеника да пристъпят към свето причастие. \r\n \r\nНа този ден цялото семейство се събира заедно. Това е особен, специален ден. Макар и да е Рождественски пост, той е свързан с определен режим на трапезата – разрешава се риба.", "date": "2019.11.21", "title": "Православната църква отбелязва Въведение Богородично"}
{"url": "http://www.focus-news.net/news/2019/11/21/2721638/16-solisti-shte-sviryat-na-8-royala-vav-veliko-tarnovo.html", "text": "Класики на творци от Вагнер до Гершуин ще звучат в изпълнение на 16 солисти от 9 държави, които ще свирят на 8 рояла във Велико Търново. Концертът е от 19.00 часа в Двореца на културата и спорта „Васил Левски“. Това съобщиха от  Общината . Уникалното музикалното събитие е част от културния календар на Община Велико Търново и е под патронажа на кмета Даниел Панов. То е част от турнето на музикантите в четирите града финалисти в надпреварата за Европейска столица на културата – Пловдив, Варна, Велико Търново и София.  \r\n \r\nКонцертът е едно от заключителните събития на Фондация „Пловдив 2019“. „Концерт на 8 рояла“ е музикален проект на живеещия от дълги години в Германия български пианист и педагог проф. Томислав Байнов. Той обединява 16 инструменталисти от девет държави - Германия, Италия, Русия, Канада, Корея, Япония, Словакия, Филипините и България. Във Велико Търново на 32 ръце те ще изпълнят произведения на композиторите Карл Орф, Джоакино Росини, Карл Черни, Рихард Вагнер, Дариус Мийо, Джордж Гершуин и др. Роялите ще бъдат специално озвучени, за да може всеки един зрител ще  се наслади на концерта по най-добрия начин.  \r\n \r\nДиригент на уникалното събитие ще е Григор Паликаров - познат от сцената на Софийската опера и ръководител на Classic FM Shiny Oreshura, композитор, пианист, преподавател и носител на множество международни награди. \r\n \r\nПо инициатива на Община Велико Търново броени часове преди концерта проф. Томислав Байнов и неговата звездна формация ще проведат майсторски клас с талантливи деца пианисти от града. В урока ще се включат дванадесет възпитаници на Музикална школа към Младежки дом Велико Търново на възраст от 10 до 18 години и четирима ученици пианисти от Средно училище „Емилиян Станев“.  \r\n \r\nБилети за концерта се предлагат в мрежата на eventim.bg, туристическите информационни центрове на ул. Христо Ботев“ 5 и на пл. „Цар Асен I“, както и на касата на Двореца на културата и спорта „Васил Левски“. За учащи и пенсионери има преференциални цени.", "date": "2019.11.21", "title": "16 солисти ще свирят на 8 рояла във Велико Търново"}
{"url": "http://www.focus-news.net/news/2019/11/21/2721639/kiriakos-mitsotakis-gartsiya-dostigna-limita-si-za-migratsiya.html", "text": "Първият приоритет на новата Европейска комисия трябва да бъде справянето с миграцията. Това заяви гръцкият премиер Кириакос Мицотакис, чиито думи предава електронното издание на вестник  Kathimerini . \r\n„Гърция достигна своя лимит. Нуждаем се от обща система за предоставяне на убежище, която да замени Дъблинската“, подчерта той, като добави, че споделянето на тежестта не трябва да е просто празна фраза без никакво съдържание. \r\nМицотакис посочи, че Гърция приема средно по 500 лица, търсещи убежище на ден, а ситуацията на гръцките острови вече е „неуправляема“. В същото време преместването на бежанци на континента предизвиква реакции на местното население. \r\n„Не виждаме как тази тенденция ще спре в близко бъдеще“, обясни той, подчертавайки, че миграцията е проблем, който засяга целия ЕС. \r\nПремиерът беше специален гост на събитието, което е част от Уставния конгрес на Европейската народна партия (ЕНП) за избирането на новото й ръководство и на срещата на върха на ЕНП. \r\nТой каза, че по-младите поколения ще трябва да се справят с предизвикателствата на опазването на околната среда, икономическите неравенства и пропастта в цифровите умения. \r\n„Развитието ще дойде чрез хора с умения, които сега са в чужбина и ще се върнат в Гърция, ако се създадат правилните условия“, заяви министър-председателят и изтъкна като най-важно създаването на нови работни места, намаляването на данъците и обучението по дигитални умения. \r\n„Ако ние като десни центристки партии не предоставим решения на тези предизвикателства, ние създаваме пространство за популисти“, подчерта той. \r\nМицотакис също говори за „решимостта на Гърция да стане пионерска страна в управлението на изменението на климата“ и добави, че младите хора също се интересуват от въпроса за неравенствата, създадени от глобализацията. \r\n \r\nПревод и редакция:", "date": "2019.11.21", "title": "Кириакос Мицотакис: Гърция достигна лимита си за миграция"}
{"url": "http://www.focus-news.net/news/2019/11/21/2721624/v-katedralen-hram-sv-nedelya-v-sofiya-shte-se-sastoi-golyam-duhoven-kontsert-posveten-na-denya-na-pravoslavnata-hristiyanska-mladezh-i-hristiyanskoto-semeystvo.html", "text": "В катедрален храм „Св. Неделя“ ще се състои голям духовен концерт, посветен на Деня на православната християнска младеж и християнското семейство, предаде репортер на  Агенция „Фокус“ . Събитието ще се проведе от 18.00 часа, а поводът е, че днес отбелязваме Въведение Богородично - Ден на православната християнска младеж и християнското семейство. Организатор е Софийската света митрополия, а концертът се осъществява с благословението и в присъствието на Негово Светейшество Патриарх Неофит. Входът е свободен. Встъпително слово ще произнисе Негово Преосвещенство Белоградчишки епископ Поликарп – викарий на Софийския митрополит.      \r\n \r\nКонцертната програма ще бъде изпълнена от Мъжкия хор при катедралния храм „Св. Неделя“ по повод на 140-годишнината от неговото основаване. Главен диригент е проф. протопсалт Мирослав Попсавов. Диригенти са протопсалт Георги Миков и д-р Стоян Малинов. Водещ ще бъде иконом Кирил Попов, свещеник в митрополитската катедрала „Св. Неделя\" и един от най-изтъкнатите наши специалисти в областта на църковната музика. \r\n \r\nНикола ПЕТКОВ", "date": "2019.11.21", "title": "В катедрален храм „Св. Неделя“ в София ще се състои голям духовен концерт, посветен на Деня на православната християнска младеж и християнското семейство"}
{"url": "http://www.focus-news.net/news/2019/11/21/2721630/nevrokopskiyat-mitropolit-serafim-shte-oglavi-bogosluzheniyata-za-hramoviya-praznik-na-tsarkvata-vavedenie-bogorodichno-v-blagoevgrad.html", "text": "Негово високопреосвещенство Неврокопският митрополит Серафим ще оглави богослуженията за храмовия празник на църквата „Въведение Богородично“, предаде репортер на  Агенция „Фокус“ . Един от най-известните храмове в Неврокопска епархия и страната „Въведение на Пресвета Богородица“ отбелязва своя празник днес, когато честваме Деня на православната християнска младеж и християнското семейство. По този повод Негово високопреосвещенство Неврокопският митрополит Серафим ще оглави Архиерейска света Литургия на празника. Началото ще бъде в 9.00 часа.  \r\n \r\nНикола ПЕТКОВ", "date": "2019.11.21", "title": "Неврокопският митрополит Серафим ще оглави богослуженията за храмовия празник на църквата „Въведение Богородично“ в Благоевград"}
{"url": "http://www.focus-news.net/news/2019/11/21/2721643/lektsiyata-edinna-harmoniya-tsvyat-i-muzika-shte-se-sastoi-v-hudozhestvenata-galeriya-v-dobrich.html", "text": "Лекцията „Единна хармония. Цвят и музика“ ще се състои в Художествената галерия в Добрич, предаде кореспондент на  Радио „Фокус” – Варна . Присъстващите ще получат отговор на въпроса: Възможно ли е да изсвириш фотография, картина или друго изображение? Лектор е Димитър Христов - 54ka. Той е носител на редица награди и отличия в областта на графичния и уеб дизайн и дигиталната графика. Негови фотоси са публикувани в редица престижни световни издания, а сред множеството корици на книги, дело на Димитър Христов, са и бестселър „The One Dollar Horse“ на Лоурен Ст. Джоан, също емблематичната поредица „Черният жребец“ на Уолтър Фарли. Като автор на завладяващи фотографии, свързани с конете и конния спорт, той е част от световния елит фотографи на конна тематика.  \r\n \r\nЛекцията „Единна хармония – цвят и музика“, която Димитър Христов ще изнесе тази вечер от 18.00 часа,  ще поведе аудиторията в едно изключително изследване на паралелите между изображенията и музиката. В резултат на дълго изучаване на двете форми на артистично изразяване, Димитър Христов открива пряката връзка между цветовете и музикалните тонове. Той успява да създаде мобилно приложение - Vivid Harmony, което да превръща всяко изображение в музикални акорди, които да могат да бъдат изсвирени. Любопитните гости ги очаква една вечер, в която ще могат да чуят как звучат картините. Входът за ученици е свободен.  \r\n \r\nЖулиета НИКОЛОВА", "date": "2019.11.21", "title": "Лекцията „Единна хармония. Цвят и музика“ ще се състои в Художествената галерия в Добрич"}
{"url": "http://www.focus-news.net/news/2019/11/21/2721644/mokri-i-hlazgavi-sa-patishtata-v-oblast-plovdiv-namalena-e-vidimostta-do-100-metra-v-prohoda-troyan-karnare-poradi-magla.html", "text": "Мокри и хлъзгави са пътищата на територията на областта. Това съобщиха за  Радио „Фокус“ – Пловдив  от Областното пътно управление. Водачите трябва да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. Намалена до 100 метра е видимостта в района на прохода Троян - Кърнаре поради мъгла.  \r\n \r\nПродължава да вали дъжд на територията на областта. Трафикът е интензивен. Засилено е автомобилното движение по пловдивския участък на АМ „Тракия“, също по направленията Пловдив - Карлово, Пловдив - Съединение, Пловдив - Пазарджик и Пловдив - Асеновград - Смолян. До 29 ноември движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Движението по пътя Девин - Кричим е ограничено за всички моторни превозни средства поради ремонтни дейности на асфалтовата настилка в часовете от 08.00 часа до 17.00 часа. Участъкът е сигнализиран с пътни знаци. Обходният маршрут за водачите е по пътя Девин - Смолян - Асеновград - Пловдив и обратно. Срокът за извършването на дейностите е до 29 ноември. Преминаването по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 30 ноември. Водачите трябва да бъдат особено внимателни, тъй като по трасето се извършват и строително-ремонти дейности. До 1 декември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Забранено е и преминаването на моторни превозни средства над 12 тона по пътя Поповица - Болярци, поради намален габарит на пътното платно на мост. Обходният маршрут за водачите е по път Поповица - Садово - Кочево - Болярци. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. \r\n \r\nНатоварено е движението и на територията на град Пловдив. Колони от автомобили се образуват по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела и при кръговите кръстовища в района на Международния панаир. Задръствания има също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. Пътищата на територията на града са мокри и хлъзгави. \r\nТони МИХАЙЛОВ", "date": "2019.11.21", "title": "Мокри и хлъзгави са пътищата в област Пловдив, намалена е видимостта до 100 метра в прохода Троян - Кърнаре поради мъгла"}
{"url": "http://www.focus-news.net/news/2019/11/21/2721640/tsarkvata-vavedenie-bogorodichno-v-selo-polkovnik-serafimovo-v-obshtina-smolyan-shte-otbelezhi-hramoviya-si-praznik.html", "text": "От 09.00 часа в село Полковник Серафимово архиерейският наместник на Смолянска духовна околия Негово Високопреподобие архимандрит Висарион ще отслужи светата божествена Литургия по повод храмовия празник на църквата „Въведение Богородично“.  Това съобщиха от  Архиерейско наместничество – Смолян . Заедно с архимандрит Висарион ще служи и предсстоятелят на храма свещеник Димитър Одаджиев. На клира ще пеят хористите от устовската църква „Успение Богородично“. \r\n \r\nТози храм официално е осветен през 1836 г. за прослава на малката Дева Мария, въведена от праведните ѝ родители Йоаким и Анна в Йерусалимския храм. Посветена завинаги на Бога, тя станала Майка на Божия Син. \r\n \r\nСлед Литургията и празничния водосвет всички ще бъдат поканени на благословена трапеза. За желаещите от Смолян е осигурен транспорт.", "date": "2019.11.21", "title": "Църквата „Въведение Богородично“ в село Полковник Серафимово в община Смолян ще отбележи храмовия си празник"}
{"url": "http://www.focus-news.net/news/2019/11/21/2721645/zhalt-kod-za-obilni-valezhi-e-v-sila-v-tri-oblasti-v-stranata.html", "text": "Жълт код за обилни валежи е в сила в три области в страната. Това сочи справка на сайта на  Националния институт по метеорология и хидрология (НИМХ) . Предупреждението е в сила за областите Хасково, Смолян и Кърджали. На места в областите количествата на валежа за денонощието ще надхвърлят 20 л/кв. м, в отделни планински местности до 40 - 50 л/кв. м. \r\nПо морския бряг ще духа силен вятър от изток с пориви 14 - 19 м/с (7 - 8 по Бофорт). Усилване на вълнението до 4 бала.", "date": "2019.11.21", "title": "Жълт код за обилни валежи е в сила в три области в страната"}
{"url": "http://www.focus-news.net/news/2019/11/21/2721631/plovdivskiyat-mitropolit-nikolay-shte-oglavi-arhiereyska-sveta-liturgiya-v-devicheskiya-manastir-vavedenie-bogorodichno-v-grad-kalofer.html", "text": "Негово Високопреосвещенство Пловдивският митрополит Николай ще оглави Архиерейска света Литургия в девическия манастир „Въведение Богородично” в град Калофер, предаде репортер на  Агенция „Фокус“ . Поводът е, че днес отбелязваме Въведение Богородично - Ден на православната християнска младеж и семейство. Литургията ще започне от 9.00 часа в девическия манастир „Въведение Богородично”.  \r\n \r\nНикола ПЕТКОВ", "date": "2019.11.21", "title": "Пловдивският митрополит Николай ще оглави Архиерейска света Литургия в девическия манастир „Въведение Богородично” в град Калофер"}
{"url": "http://www.focus-news.net/news/2019/11/21/2721641/praznichen-kontsert-shte-se-sastoi-v-eparhiyskiya-salon-pri-hram-sv-prep-petka-v-plovdiv.html", "text": "На Въведение Богородично Пловдивска света митрополия организира празничен концерт в епархийския салон при храм „Св. преп. Петка” в Пловдив, предаде репортер на  Агенция „Фокус“ . Концертът ще започне от 18.00 часа с благословението на Негово Високопреосвещенство Пловдивския митрополит Николай. Входът е свободен.  \r\n \r\nНикола ПЕТКОВ", "date": "2019.11.21", "title": "Празничен концерт ще се състои в епархийския салон при храм „Св. преп. Петка” в Пловдив"}
{"url": "http://www.focus-news.net/news/2019/11/21/2721647/ostava-zatvoren-ychastak-ot-pat-tsarski-izvor-draganovo-poradi-svlachishte-obhodniyat-marshrut-e-prez-selo-sushitsa.html", "text": "Интензивно е движението във Велико Търново. Пътните настилки в града са предимно мокри и нормално проходими, предаде репортер на  Радио „Фокус” – Велико Търново.  Времето е облачно, но без валежи. Натоварен е трафикът по бул. „България“, ул. „Никола Габровски“ и ул. „Васил Левски“. Има образували се колони пред сградата на пощата и край Съда. Всички светофарни уредби към момента работят нормално. Патрули на „Пътна полиция” са разположени на входовете и изходите на града.  \r\n \r\nУсловията за пътуване в областта също са нормални. Отворен за движение е Прохода на Републиката. Въпреки това там остава в сила предупреждението за опасност от падащи камъни. Не се допуска преминаване на товарни автомобили над 10 тона през прохода Твърдица – Елена. Остава затворен yчастък от път Царски извор – Драганово поради свлачище, обходният маршрут е през село Сушица. Полицейски служители следят за правилното протичане на движението.  \r\nРени АТАНАСОВА", "date": "2019.11.21", "title": "Остава затворен yчастък от път Царски извор – Драганово поради свлачище, обходният маршрут е през село Сушица"}
{"url": "http://www.focus-news.net/news/2019/11/21/2721646/navarshvat-se-107-godini-ot-osvobozhdenieto-na-zlatograd.html", "text": "Навършват се 107 години от освобождението на Златоградския край от османско робство и освещаване на първото българско знаме там. Това съобщиха от  Община Златоград . По този повод ще се проведат редица чествания. От 15.00 часа ще се проведе тържествено заседание на Общински съвет - Златоград, посветено на освобождението на града. От 16.00 часа ще бъдат поднесени венци и цветя пред паметниците и паметните плочи в града. От 17.00 часа на централния площад в Златоград ще има тържествен ритуал и проверка-заря с участие на 101-ви Алпийски полк и представителния духов оркестър на Военновъздушните сили - Пловдив. От 19.00 часа ще бъде представен и концерт-спектакълът „Грамофонът” на Виктор Калев.   \r\n \r\nПо случай празника на Златоград на 16 ноември в зала „Станислав Сивриев“ в Етнографски комплекс - Златоград бе открита фото изложба „Познатият непознат Златоград“. Изложбата е дело на златоградчаните Галатея Хаджиева и Емануил Пунев, които чрез снимки и слово разкриват не само познатото и непознатото, но и стойностното и забравеното, красивото и ценното в златния град на Родопите.", "date": "2019.11.21", "title": "Навършват се 107 години от освобождението на Златоград"}
{"url": "http://www.focus-news.net/news/2019/11/21/2721637/negovo-preosveshtenstvo-melnishkiyat-episkop-gerasim-shte-oglavi-arhiereyska-sveta-liturgiya-v-patriarsheskata-katedrala-sv-aleksandar-nevski-za-vavedenie-bogorodichno.html", "text": "Негово преосвещенство Мелнишкият епископ Герасим ще оглави Архиерейска света Литургия в патриаршеската катедрала „Св. Александър Невски“ за Въведение Богородично, предаде репортер на  Агенция „Фокус“ . Поводът е, че днес Българската православна църква отбелязва празника Въведение Богородично. Богослужението е с благословението на Негово светейшество Българския патриарх и Софийски митрополит Неофит. Литургията ще започне в 9.30 часа.  \r\nОт 9.00 часа ще започне Архиерейска св. Литургия в столичния храм „Св. св. Кирил и Методий“ на Женския пазар. Тя ще бъде оглавена от Негово преосвещенство Белоградчишки епископ Поликарп - викарий на Софийския митрополит.  \r\n \r\nНикола ПЕТКОВ", "date": "2019.11.21", "title": "Негово преосвещенство Мелнишкият епископ Герасим ще оглави Архиерейска света Литургия в патриаршеската катедрала „Св. Александър Невски“ за Въведение Богородично"}
{"url": "http://www.focus-news.net/news/2019/11/21/2721642/s-utrenya-i-sveta-liturgiya-shte-bade-otbelyazan-hramoviyat-praznik-na-manastira-vavedenie-bogorodichno-v-selo-razboishte-v-sofiyska-oblast.html", "text": "С утреня и света Литургия ще бъде отбелязан храмовият празник на манастира „Въведение Богородично” в село Разбоище край Годеч, предаде репортер на  Агенция „Фокус“ . Празникът на манастира ще започне в 09.00 часа. Утренята ще бъде оглавена от йеромонах Йероним, и. д. игумен на светата обител. След светата Литургия ще бъде извършен тържествен водосвет и раздадено благословено ястие на присъстващите.  \r\n \r\nНикола ПЕТКОВ", "date": "2019.11.21", "title": "С утреня и света Литургия ще бъде отбелязан храмовият празник на манастира „Въведение Богородично” в село Разбоище в Софийска област"}
{"url": "http://www.focus-news.net/news/2019/11/21/2721649/remontni-deynosti-se-izvarshvat-po-tretoklasniya-pat-mezhdu-gabrovo-i-uzana.html", "text": "Ремонтни дейности се извършват по третокласния път между областния център и Узана, в рамките на града. Реконструира се 1,3-километровата отсечка от Хаджицоневия мост до кръстовището за кв. „Радецки“, съобщават за  Радио „Фокус“ – Велико Търново  от Областно пътно управление – Габрово. През последните две години през участъка преминаваше строителната техника, ангажирана с изграждането на обходния път на града. Ремонтът се извършва без спиране на трафика като автомобилите преминават в платното, в което не се работи. Дейностите ще продължат до края на ноември.  \r\nУсловията за пътуване в областта са нормални. Времето е предимно слънчево, настилките – сухи. Трафикът е спокоен. За изминалото денонощие няма нови въведени ограничения. Пропаднал участък затруднява движението в отсечка по пътя между Габрово и село Стоманеците. От Областно пътно управление съветват шофьорите да са внимателни в участъка при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Отворен за движение е проходът Шипка, но остава в сила забраната за ТИР-ове над 12 тона. Пропаднал участък затруднява движението по пътя между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца. \r\n  \r\nРени АТАНАСОВА", "date": "2019.11.21", "title": "Ремонтни дейности се извършват по третокласния път между Габрово и Узана"}
{"url": "http://www.focus-news.net/news/2019/11/21/2721648/api-vremenno-dvizhenieto-po-pat-i-3-lukovit-petrevene-se-izvarshva-v-edna-lenta.html", "text": "Временно движението по път I-3 Луковит - Петревене се извършва в една лента. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“.", "date": "2019.11.21", "title": "АПИ: Временно движението по път I-3 Луковит - Петревене се извършва в една лента"}
{"url": "http://www.focus-news.net/news/2019/11/21/2721650/s-podnasyane-na-tsvetya-pred-pametnika-na-yordan-yovkov-v-dobrich-shte-badat-otbelyazani-139-godini-ot-rozhdenieto-na-pisatelya.html", "text": "С празнична програма и поднасяне на цветя в Добрич ще бъдат отбелязани 139 години от рождението на писателя Йордан Йовков, съобщават от  Регионалния исторически музей  в градa. Събитието ще започне в 13.15 часа във фоайето на Дом-паметник „Йордан Йовков“. Малко по-късно ще бъдат поднесени цветя пред паметника на Певеца на Добруджа в градинката пред литературния музей.", "date": "2019.11.21", "title": "С поднасяне на цветя пред паметника на Йордан Йовков в Добрич ще бъдат отбелязани 139 години от рождението на писателя"}
{"url": "http://www.focus-news.net/news/2019/11/21/2721651/mokri-i-prohodimi-sa-patishtata-v-oblast-smolyan.html", "text": "Мокри и нормално проходими са пътищата в област. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно и с валежи от дъжд, като по-интензивни са те в района на Златоград. През нощта не са получавани сигнали за инциденти по пътищата в областта.   \r\n \r\nОт 8.00 часа до 19.00 часа е ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Спирането на трафика в делничните дни е за полагането на нова асфалтобетонова настилка. Обходният маршрут е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\n \r\nВ Смолян вали слаб дъжд, пътните настилки са мокри. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.11.21", "title": "Мокри и проходими са пътищата в област Смолян"}
{"url": "http://www.focus-news.net/news/2019/11/21/2721654/sport-ibrahimovich-zapochva-pregovori-za-zavrashtane-v-milan.html", "text": "Италианският гранд Милан иска да предложи договор на Златан Ибрахимович и да върне шведския голмайстор на „Сан Сиро”. \r\nСпоред Sky Sport Italia агентът на 38-годишния нападател Мино Райола мисли сериозно за бъдещи преговори с ръководството на „росонерите“. \r\nИбрахимович напуска Лос Анджелис Галакси, след като договорът му с американския тим изтича следващия месец, а от Милан искат да подсилят атаката си след слабия старт на сезона и ще му предложат контракт за година и половина. Болоня също проявява интерес към нападателя.", "date": "2019.11.21", "title": "Спорт: Ибрахимович започва преговoри за завръщане в Милан"}
{"url": "http://www.focus-news.net/news/2019/11/21/2721653/izlozhba-na-spetsializiraniya-muzey-za-zografsko-izkustvo-v-tryavna-shte-bade-otkrita-v-kazanlak.html", "text": "Гостуващата изложба „От ръката тревненска“ ще бъде открита в залата за временни експозиции в Музея на Розата. Това каза за  Радио „Фокус“  Радослав Петков, заместник-директор на музея. Петков посочи, че експозицията е дело на Специализирания музей за зографско изкуство в Трявна и е направена съвместно по проект с Министерството на културата. Тя представя художествените занаяти дърворезба, иконопис и строителство на най-старата художествена школа у нас от втората половина на ХVII век, чиито традиции продължава Националната гимназия по приложни изкуства „Тревненска школа“.  \r\nПредставени са и занаяти, в които тревненци имат принос. Това са: розопроизводство - Трявна е едно от малкото места в Северна България, където се отглеждат рози и се произвежда розово масло; казаслък - декоративен текстилен занаят, работен изключително в Трявна и Одрин, практикуван в града от ХVII век; куюмджийство – наред с трациционните накити и църковна утвар, тревнеският майстор Пенчо Генев сече монети, които били в обръщение в средата на XIX век; мутафчийство – занаят, при който в Трявна се прави опит да бъде механизирано производството, практикуван до 60-те години на ХХ век. \r\n \r\nВ експозицията са изложени оригинални предмети, майсторски свидетелства, снимки, инструментариум, копирки за икони, проекти за дърворезба и готови изделия. Представена е възстановка на зографско ателие. \r\nАвтори на изложбата са Юлия Нинова, директор на Специализирания музей и уредниците Любка Цанева, Константин Малчев, Лидия Горанова, Ирина Димитрова, Даниела Дабкова. \r\nЕкспозицията ще гостува в Казанлък до месец февруари 2020 г. \r\n \r\nСлавяна ГАЙДАРОВА", "date": "2019.11.21", "title": "Изложба на Специализирания музей за зографско изкуство в Трявна ще бъде открита в Казанлък"}
{"url": "http://www.focus-news.net/news/2019/11/21/2721658/pregled-na-osnovnite-temi-vav-velikotarnovskiya-pechat.html", "text": "„Хотелите пълни за Нова година, пакетите са от 300 лв. до 1200 лв.“ е заглавие от първа страница на областния всекидневник  „Янтра ДНЕС”.  Голяма част от хотелите във Велико Търново и региона вече са пълни за Коледните и Новогодишните празници. Резервациите са започнали още през есента, а местата за настаняване се съревновават помежду си в предлагането на богата програма, допълнителни екстри и атрактивни менюта. По традиция градът е едно от най-предпочитаните места за почивка не само сред българските, но и сред чуждестранните туристи. \r\n \r\n„Община Велико Търново с 30 социални услуги към различни целеви групи“ е друга тема в ежедневника. След Реформата в сектора на социалните услуги, реализирана вследствие на промените в Закона за социално подпомагане от 2003 г., до момента община Велико Търново предоставя 30 социални услуги към различни целеви групи. Това съобщи директорът на Дирекция „Социални дейности и здравеопазване“ Росица Димитрова по време на откриването на Националната среща на общинските експерти по социални дейности и здравеопазване, която се провежда във Велико Търново. Тя обясни, че 14 от услугите са за деца и младежи с или без увреждания, държавно делегирана дейност с общ капацитет от 300 места и персонал от 125 служители. Национална среща на общинските експерти по социални дейности и здравеопазване бе открита във В. Търново. Тя ще се проведе от 20 до 22 ноември, като в нея ще се включат над 150 участници от цялата страна.  \r\n„Приемат номинациите за „Спортист на годината-2019“ до 29 ноември“, четем на спортната страница на вестника.  \r\n \r\n„Данислав Добрев от Ресен измайстори близо 4-метров мотокар от скрап“ е водещо заглавие в другия областен ежедневник  „Борба“.  31-годишният Данислав Добрев от Ресен си направи мотокар от скрап. За целта използвал стари части от автомобили, влакови релси и други овехтели приспособления. Машината му може да пренася товари дори с тегло 2 тона и има възможност да работи с прикачен инвентар. Младият майстор я ползва за лични нужди и почти всеки ден й намира приложение, свързано с хобито му. Той работи в семейния бизнес – фурна за хляб, а в свободното си време създава дървени пластики. Често пъти творбите му са много тежки и когато се налага да бъдат пренесени, търси специализиран транспорт от приятели. За да бъде независим в това отношение, предприел сам да си направи мотокар. \r\n \r\n„С вода, захранвала древен римски град, правят ново пъстървово стопанство край Мусинската пещера“ е друга тема в ежедневника. Голямото пъстървово стопанство край Мусинската пещера се обновява изцяло. Процедура за пълната му реконструкция и създаването на ферма за риба с капацитет от 80 тона годишно е внесен в Община Павликени и регионалната екоинспекция. От изключително чистия район са карали прясна вода чак до римския град крепост Никополис ад Иструм. Тук се намира и единственият социализиран каптаж от римско време у нас. В недалечното минало тук съществуваше и прекрасно пъстървово стопанство, което бе съсипано в първите години на демокрацията. Древните хидроинженери са установили, че реката около града е на по-ниско ниво, затова решили да вземат водата от извор, който е на по-високо ниво и има постоянен дебит, посочват археолози, които са удивени от древните водопреносни съоръжения. Изворът, който са избрали, се намира пред входа на Мусинската пещера и дава началото на река Пещерска, която извира от пещерата. Римляните са го уловили и са направили резервоар с осмоъгълна форма, изграден от големи каменни блокове, а обемът му е около десет кубични метра. \r\n„Гимнастичките от „Етър-стил“ обраха отличията на международно състезание в Благоевград“ четем на спортната страница на вестника.", "date": "2019.11.21", "title": "Преглед на основните теми във великотърновския печат"}
{"url": "http://www.focus-news.net/news/2019/11/21/2721633/vrachanskiyat-mitropolit-grigoriy-shte-oglavi-arhiereyska-sveta-liturgiya-vav-vaznesenskiya-hram-v-grad-vratsa.html", "text": "Негово Високопреосвещенство Врачанският митрополит Григорий ще оглави Архиерейска света Литургия във Възнесенския храм в град Враца, предаде репортер на  Агенция „Фокус“ . Поводът е Въведение Богородично - Ден на православната християнска младеж и семейство. Литургията ще започне от 9.00 часа във Възнеснския храм.  \r\n \r\nНикола ПЕТКОВ", "date": "2019.11.21", "title": "Врачанският митрополит Григорий ще оглави Архиерейска света Литургия във Възнесенския храм в град Враца"}
{"url": "http://www.focus-news.net/news/2019/11/21/2721657/trima-dushi-sa-zadarzhani-pri-spetsializirana-politseyska-aktsiya-sreshtu-narkorazprostranenieto-v-plovdiv.html", "text": "Трима души са задържани при специализирана полицейска акция срещу наркоразпространението в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Акцията е проведена на 20 ноември от служители на отдел „Криминална полиция“ и сектор „Специализирани полицейски сили“ от пловдивската дирекция на МВР. При процесуално-следствените действия под наблюдение на прокуратурата са задържани трима, иззети са около 500 грама марихуана, 5 грама кокаин, 2 електронни везни, пари и два пневматични пистолета. Работата по документиране на случая продължава. \r\n \r\nТони МИХАЙЛОВ", "date": "2019.11.21", "title": "Трима души са задържани при специализирана полицейска акция срещу наркоразпространението в Пловдив"}
{"url": "http://www.focus-news.net/news/2019/11/21/2721656/pregled-na-osnovnite-temi-v-burgaskiya-pechat.html", "text": "\"Идея за уикенда: Пенсионерите над 75 години в Бургас да пътуват гратис\" е водещото заглавие в днешния брой на бургаския ежедневник  \"Черноморски фар\" . Това предлага заместник-кметът по финанси на Община Бургас Красимир Стойчев в докладна записка. В нея той посочва, че Общината развива широка социална програма, част от която е и осигуряване възможности за ползване на масовия градски транспорт в Бургас на преференциални цени. Той отправя предложение на Общински съвет - Бургас правоимащите граждани над 75 години, които ползват преференциални карти за пътувания в градския транспорт, да пътуват безплатно в почивните дни и уикендите по утвърдените линии на градския транспорт, допълва материалът.  \r\n \r\nВ рубриката \"Общество\" е поместена статията \"Хора с увреждания се жалват от забавени инвалидни пенсии\". Хора с увреждания от Бургас изразиха недоволство, че трябва да чакат с месеци отпускането на инвалидните им пенсии. В редакцията на изданието са постъпили оплаквания, че след получено експертно решение на ТЕЛК се получава огромно забавяне преди НОИ да разпореди отпускането на парите. Потърпевшите са категорични, че схемата е порочна, алармират и настояват за кардинално решение на проблема, защото касае съдбите на много хора, пише още в статията. \"Не само работници, а и фирми точат болнични\" е друго заглавие от страниците на ежедневника. \"И синдикати, и работодатели признават, че има проблем с болничните\", твърди Иван Костадинов, председател на СРС \"Подкрепа\" в Бургас. По думите му шашми с болничните се правят не само у нас, но и по цял свят. Това обаче не отменя и  настояването да се търси решение за ограничаване на злоупотребите. \"Готова рецепта или методика на този етап не знам да има, но се надявам, че с общи усилия могат да се измислят адекватни мерки\", категоричен е Костадинов, допълва \"Черноморски фар\".  \r\n \r\n\"Тема на деня\" в днешния брой е \"С концерти и постановка отбелязват Деня на християнското семейство\". Спектаклите на танцова формация \"Петлите\" са се превърнали в традиция и те за 13-та поредна година ще поднесат, заедно със своя ръководител - Георги Димитров, своя подарък за всички жители на града, като тази година ще представят спектакъла \"Да докоснеш мечтата\". Освен това, в Дома на писателя ще се проведе поетична вечер на гръцката песен с участието на Константинас Марицас. В културния календар на Бургас винаги има концерти, посветени на празника, допълва материалът.", "date": "2019.11.21", "title": "Преглед на основните теми в бургаския печат"}
{"url": "http://www.focus-news.net/news/2019/11/21/2721660/obshtina-sliven-organizira-blagotvoritelen-kontsert-nadezhda-za-dimitar-v-pomosht-na-mlad-mazh-s-tezhko-zabolyavane.html", "text": "Общината организира благотворителен концерт „Надежда за Димитър“. Това съобщиха от пресцентъра на  Община Сливен .  \r\n \r\nДимитър е на 20 години. Диагностициран е със Сарком на Юинг – вид рак на костите. Сумата за лечението му обаче е непосилна за семейството му. Митко се нуждае от вашата помощ, за да продължи да се радва на живота. \r\n \r\nБлаготворителното събитие в подкрепа на младото момче ще се проведе от 18.00 часа в зала „Васил Левски“. В него участие ще вземат детски и младежки колективи и спортни клубове. Входът е с покани, които се продават на касата на зала „Сливен“. Стойност на дарението за 1 покана е 5 лв.", "date": "2019.11.21", "title": "Община Сливен организира благотворителен концерт „Надежда за Димитър“ в помощ на млад мъж с тежко заболяване"}
{"url": "http://www.focus-news.net/news/2019/11/21/2721662/obshtina-stara-zagora-organizira-obsazhdane-na-shemata-za-prehod-kam-alternativni-formi-na-otoplenie-na-domakinstvata.html", "text": "На 27 ноември от 17.00 часа в Зала 1 на Община Стара Загора ще се проведе кръгла маса за обсъждане на Схема за преход към алтернативни форми за отопление на домакинствата по Интегрирания проект „Българските общини работят заедно за подобряване на качеството на атмосферния въздух” LIFE17 IPE/BG/000012 - LIFE IP CLEAN AIR. Това съобщиха от пресцентъра на  Общината .  \r\n \r\nОбщина Стара Загора в сътрудничество с още пет общини (Столична община, Община Бургас, Община Русе, Община Монтана и Община Велико Търново) разработи проект за поетапно преминаване на домакинствата от отопление на дърва и/или въглища към алтернативно екологично отопление. Това е първият одобрен от Европейската комисия по Програма LIFE интегриран проект за България. Главната му цел е подобряване качеството на въздуха в тези общини.   \r\n \r\nПроектът, както и всички документи към него, са достъпни на сайта на Общината -  . \r\n \r\nОбществените консултации по публикуваната информация продължават до 25 ноември. Гражданите, институциите и други заинтересовани страни могат да предоставят мнения и предложения по публикувания проект на е-мейл: m.g.georgieva@starazagora.bg или в деловодството на Общината на адрес: гр. Стара Загора, бул. „Цар Симеон Велики“ 107.", "date": "2019.11.21", "title": "Община Стара Загора организира обсъждане на схемата за преход към алтернативни форми на отопление на домакинствата"}
{"url": "http://www.focus-news.net/news/2019/11/21/2721664/gazeta-express-kosovo-navarshva-se-edna-godina-ot-vavezhdaneto-na-100-protsentovite-mita-za-vnos-na-srabski-stoki-v-kosovo.html", "text": "На 21 ноември миналата година правителството на Косово реши да обложи със 100-процентови мита върху вноса на продукти от Сърбия и Босна и Херцеговина, отбелязва електронното издание на прищинския ежедневник  Gazeta Express . \r\nПредложението бе отправено от министъра на търговията и индустрията Ендрит Шала, който на същата среща поиска премахването на всички продукти от страната, на които има надпис „Косово и Метохия\". \r\nРешението на косовското правителство бе взето само ден, след като страната не успя да се присъедини към Интерпол поради ожесточената сръбска кампания. Премиерът Рамуш Харадинай подкрепи мярката, като заяви, че ще остане в сила, докато официален Белград не размисли и не признае държавата Косово.  \r\nГодина по-късно Косово все още не е получило желаното признание, но се случиха редица промени, включително провеждането на предсрочни парламентарни избори в най-младата държава на Балканите.  \r\nСветовните лидери призоваха митата да бъдат премахнати или в най-лошия случай, както предложиха САЩ, да бъдат временно преустановени.  \r\nВъпросът разтърси местната политическа сцена, като първоначално президентът Хашим Тачи заяви, че митата не бива да бъдат налагани, но по-късно промени позицията си поради кампанията на Сърбия срещу независимостта на Косово и блокирането на диалога от страна на Белград. \r\nСлед това общините в северните сръбски се опитаха да се справят с хуманитарна криза, като затвориха магазините и заявиха, че им липсват основни продукти. Председателят на парламента на Кадри Весели по-късно призна, че митата следва да бъдат отменени, аргументирайки се със запазването на добрите отношения със САЩ и Европейския съюз. \r\nКосово сега е в нова политическа реалност. След изборите по всяка вероятност премиерският пост ще бъде поет от лидера на движение „Самоопределение“ Албин Курти. Той обеща, че спрямо Сърбия новото косовско правителство ще подхожда с политическа и икономическа реципрочност. \r\n \r\n Тереза Герова", "date": "2019.11.21", "title": "Gazeta Express (Косово): Навършва се една година от въвеждането на 100-процентовите мита за внос на сръбски стоки в Косово"}
{"url": "http://www.focus-news.net/news/2019/11/21/2721661/natsionalno-bienale-na-risunkata-shte-se-provede-vav-veliko-tarnovo.html", "text": "Национално биенале на рисунката ще се проведе за четвърти пореден път във Велико Търново. Във форума ще участват 51 творци, които ще представят произведенията си в Изложбени зали „Рафаел Михайлов“. Това съобщиха за  Радио „Фокус“ – Велико Търново  от Община Велико Търново - съорганизатор на събитието, заедно със Сдружението на Националното биенале на рисунката, Представителството на Съюза на българските художници в града и Международен графичен център – Варна. Официалното откриване ще се проведе от 17.00 часа в Изложбени зали „Рафаел Михайлов“.  \r\n \r\nВ изложбата ще бъдат показани 90 картини, като те са с 10 повече от тези в предходното издание. В биеналето по традиция има творци от цялата страна, но най-изявени са авторите от Велико Търново. И тази година произведенията ще се състезават за една от 8-те награди, осигурени от организаторите и спонсорите на проявата. Произведенията ще останат в града до 10 декември. \r\n \r\nЛуиза ТРАНЧЕВА", "date": "2019.11.21", "title": "Национално биенале на рисунката ще се проведе във Велико Търново"}
{"url": "http://www.focus-news.net/news/2019/11/21/2721652/jutarnji-list-harvatiya-skandal-v-harvatskata-armiya-razsledvat-piloti-za-kontrabanda-na-orazhiya.html", "text": "Трима пилоти от ВВС на Хърватия са разследвани за контрабанда на оръжие, съобщава електронното издание на загребския ежедневник  Jutarnji List . \r\nСъгласно разпространената информация преди около два месеца пилотите на хеликоптер, които са били разположени във военна база край град Задар, са превозили цивилно лице, свързано с незаконна продажба на оръжие. Към настоящия момент е известно, че и четиримата са на възраст 40, 41 и 42 г.  Цивилното лице е на 36 г. Командирът на хърватските ВВС бригаден генерал Мато Микич потвърди за случая. \r\nУточнява се, че цивилният е допуснат във военната база, облечен в униформа на военен пилот. Тя му е била предоставена от тримата пилоти. След това четиримата са се качили на военен хеликоптер и са потеглили на планиран учебен полет. Засега не е известно дали са кацнали някъде. След като е установено нарушението, разследването е поето от криминалната и военната полиция на страната.Претърсени са жилищата, автомобилите и кабинетите на заподозрените. При обиските в района на Задар и околностите, членове на гражданската полиция и Отдел „Организирана престъпност“ на полицейското управление в Задар са открили 7948 единици военни боеприпаси. Предполага се, че са продавани на черния пазар. \r\nСпоред изявление на полицията в Задар са намерени 6593 куршума с размери 5,56х45 мм, 908 куршума „Калашников\", 31 боеприпаси с калибър 7,7-мм, както и боеприпаси, използвани за превозните средства на хърватската армия MRAP и Humvee. Установени са и други нарушения. \r\n \r\n \r\n . \r\n \r\n Тереза Герова", "date": "2019.11.21", "title": "Jutarnji List (Хърватия): Скандал в хърватската армия – разследват пилоти за контрабанда на оръжия"}
{"url": "http://www.focus-news.net/news/2019/11/21/2721668/grazhdani-protestirat-sreshtu-izbora-na-valeri-simeonov-za-zamestnik-predsedatel-na-parlamenta.html", "text": "Граждани протестират срещу избора на Валери Симеонов за заместник-председател на парламента, предаде репортер на  Агенция \"Фокус\" . Протестиращите носят плакати \"Забравихте ли майките\" и са се събрали пред северния вход на Народното събрание.  \r\nДеница КИТАНОВА", "date": "2019.11.21", "title": "Граждани протестират срещу избора на Валери Симеонов за заместник-председател на парламента"}
{"url": "http://www.focus-news.net/news/2019/11/21/2721669/katastrofa-mezhdu-tri-avtomobila-e-stanala-na-glaven-pat-i-4-sofiya-varna-v-mestnostta-boaza-v-obshtina-targovishte-nyama-seriozno-postradali.html", "text": "Катастрофа е станала на главен път I-4 София - Варна в местността Боаза в община Търговище, няма сериозно пострадали. Това съобщиха от  ОДМВР - Търговище . Сигналът за инцидента е получен в 8.27 часа днес. Участъкът е временно затворен за движение на МПС.  \r\n \r\nПо първоначални данни в пътния инцидент няма сериозно пострадали хора, нанесени са материални щети на автомобилите. Предстои да бъде извършен оглед на местопроизшествието. \r\n \r\nДвижението на МПС в района се регулира от служители на сектор „Пътна полиция“ в областната дирекция и на РУ - Търговище и Омуртаг. Създадена е временна организация на движението, като водачите на МПС се предлагат следните обходни маршрути:  \r\n- в посока на движение Варна – с. Презвитер Козма – с. Божурка – с. Пайдушко – с. Лиляк – Околовръстен път гр. Търговище; \r\n- в посока София: околовръстен път гр. Търговище – с. Лиляк – с. Цветница – с. Божурка – с. Презвитер Козма. \r\n \r\nОт сектор „Пътна полиция“ призовават водачите да шофират с повишено внимание, като спазват стриктно  пътната сигнализация, и да съобразяват скоростта на движение на МПС с метеорологичните условия.", "date": "2019.11.21", "title": "Катастрофа между три автомобила е станала на главен път I-4 София - Варна в местността Боаза в община Търговище, няма сериозно пострадали"}
{"url": "http://www.focus-news.net/news/2019/11/21/2721659/hristiyan-mitskovski-na-kongresa-na-enp-makedoniya-prinadlezhi-kam-es-politicheskata-stsena-se-promenya-ot-12-april.html", "text": "След изборите на 12 април догодина политическата сцена в Северна Македония ще се промени и страната ще има ново политическо ръководство – на ВМРО-ДПМНЕ. Това заяви в рамките на двудневния конгрес на Европейската народна партия (ЕНП) лидерът на опозицията в югозападната ни съседка Християн Мицковски, съобщава електронното издание на македонския вестник  „Независен“ . \r\n„През последните три години нашата нация се ръководи от социалдемократически премиер, чието правителство е синоним на широко разпространена корупция. Ежедневните дейности на това правителство включват неуважение към върховенството на закона, тоталната политизация на нашето общество и невъзможността за създаване на икономически и социални промени. Те обаче се хвалят ежедневно колко прозрачно е управлението им.  Съгласен съм, че не съм виждал по-прозрачно корумпирано правителство никъде по света. Те не отричат корупцията, но се надяват да получат допълнителни дни  на мандата си, за да я продължат.Нашата роля като опозиционна партия е да постигнем значима и \r\nосезаема промяна за нашите граждани и след изборите на 12 април ще се стремим да формираме стабилно, ориентирано към Европейския съюз правителство, което ще постигне всичко това“, добави Мицковски. „Новото правителство, което ще ръководи ВМРО-ДПМНЕ, се ангажира да работи \r\nпо силен морален и етичен кодекс, но също така да проведе цялостни реформи, които ще позволят функционална справедливост, но също така ще отговарят на критериите за интеграция в ЕС и преди всичко ще променят критериите за това какво означава да бъдеш политик в македонското общество. Ние, като македонци, принадлежим към европейското семейство и споделяме европейски ценности.С подкрепата на нашето семейство на ЕНП ще спрем емиграцията на най-ярките ни млади хора; ще се справим с екстремните нива на замърсяване; ще понижим данъците, ще стимулираме икономиката и предприемачеството. Трябва да европеизираме нашето общество вътрешно - защото това е единственият начин да поставим \r\nнашата нация по бързия път към членството в Европейския съюз\", цитира изданието думите на опозиционния лидер. \r\nМицковски също изтъкна, че Северна Македония принадлежи към ЕС, а македонците споделят европейски ценности, призовавайки европейските партии да изиграят своята роля в разпространението на това послание.„Македония принадлежи към ЕС и затова ви призовавам да изиграете своята роля в разпространението на това послание. Нашето социалдемократическо правителство не заслужава положителен тласък от европейските столици и Брюксел, но нашите граждани го заслужават. След 12 април, бъдете сигурни, че проевропейското правителство ще стимулира реформи и трансформационни промени в нашето общество. Ще ви помоля като последно послание към ЕНП, като най-силното политическо семейство в ЕС,  да бъдете носител на Македония по пътя към членството й в ЕС“, завърши Мицковски. \r\n \r\n Тереза Герова", "date": "2019.11.21", "title": "Християн Мицковски на конгреса на ЕНП: Македония принадлежи към ЕС, политическата сцена се променя от 12 април"}
{"url": "http://www.focus-news.net/news/2019/11/21/2721671/dvizhenieto-se-osashtestvyava-v-edna-lenta-po-pat-ii-11-milkovitsa-somovit-v-oblast-pleven-ot-km-196-do-km-206-zaradi-remont.html", "text": "Движението по път II-11 Милковица - Сомовит от км 196 до км 206 е регулирано в една лента до 29 ноември. Това съобщиха за  Радио „Фокус“  от Областно пътно управление – Плевен. Причината са ремонтни дейности с частично асфалтиране. Участъкът е сигнализиран с пътни знаци.  \r\n \r\nПътните настилки в областта са мокри. Максималните температури ще бъдат между 10°и 15°. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\n \r\nВиолета КРЪСТЕВА", "date": "2019.11.21", "title": "Движението се осъществява в една лента по път II-11 Милковица - Сомовит в област Плевен от км 196 до км 206 заради ремонт"}
{"url": "http://www.focus-news.net/news/2019/11/21/2721670/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст.  \r\n \r\nВремето е мъгливо и облачно, с умерен вятър във високите части на планините. На Старопланинския и Рило-Родопския масив вали дъжд. Температурите са между 0 и 7 градуса.  \r\n \r\nСъоръженията не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\n \r\nТелефоните на ПСС са: 02/ 9632000 и 088 1470.", "date": "2019.11.21", "title": "ПСС: Лоши са условията за туризъм в планините"}
{"url": "http://www.focus-news.net/news/2019/11/21/2721665/v-asenovgrad-shte-bade-otbelyazan-denyat-na-hristiyanskoto-semeystvo.html", "text": "В града ще бъде отбелязан Денят на християнското семейство и православната младеж. Това съобщиха за  Радио „Фокус“ – Пловдив  от Общината. Празничната програма ще започне в 11.00 часа в Градската библиотека „Паисий Хилендарски“, където ще се състои библиотечен урок с ученици от ОУ „Ангел Кънчев”, озаглавен „Цветовете на приятелството”.  \r\n \r\nВ 16.30 часа в библиотеката ще се проведе открит урок пред децата от детска градина „Зорница” и техните родители „Четенето започва от семейството”. \r\n \r\n„Всички, които желаят да участват в нашата програма, са добре дошли, за да може заедно да преживеем този хубав празник“, посочи архиерейският наместник на Асеновград отец Йордан Георгиев. \r\n \r\nТони МИХАЙЛОВ", "date": "2019.11.21", "title": "В Асеновград ще бъде отбелязан Денят на християнското семейство"}
{"url": "http://www.focus-news.net/news/2019/11/21/2721674/dragomir-stoynev-bsp-alternativniyat-ni-byudzhet-e-nasochen-kam-mladite-hora-i-mladite-semeystva.html", "text": "Ние сме една от най-болните нации, една от най-неграмотните нации и най-бързо изчезващата нация,  а управляващите ни предлагат още от същото. От БСП казваме - не. Това каза Драгомир Стойнев, зам.-председател на ПГ \"БСП за България\", във връзка с Бюджет 2020 пред БТВ, съобщиха от пресцентъра на  БСП . Той алармира, че настъпва нова икономическа криза, при която този бюджет би бил пагубен. \"Притеснени сме, защото правителството не анализира какъв ще е ефектът от Брекзит и от търговските войни между САЩ и Китай върху икономиката. В Еврозоната всички преразглеждат своите прогнози за икономически растеж. Това е една проциклична мярка, в момент, в който има тъмни облаци, да представяш балансиран бюджет , зави Стойнев.  \r\n \r\nСпоред него в бюджета трябва да има буфери и трябва да се инвестира в младите хора и те да бъдат подпомагани. \"БСП предлага алтернативен бюджет, който да е за младите хора и за младите семейства\", каза той и посочи част от мерките за това, които заложени в него: данъчен стимул за всяко работещо семейство с деца, един учебник по предмет и тези учебници да бъдат безплатни от 1 до 12 клас, безплатни лекарства за деца до 14 годишна възраст, както и  част от данъците да остават в общините, за да бъдат те по-независими от партийните пристрастия на централната власт при определянето на бюджетите им. \r\n \r\nДрагомир Стойнев определи намаляването на субсидията на 1 лв. на глас от страна от ГЕРБ преди местните избори като репресивен акт, целящ да задуши гласа на опозицията. \"Според нашите изчисления 8 лв. на глас е сумата, която отговаря на нормалното функциониране на една политическа сила. На подобно мнение са и други политически сили. Тук става въпрос за демокрацията в страната, защото иначе направо да сложим чл. 1 в Конституцията и да се знае, че има само една партия. На другите да не се помага или направо да се забранят\", каза още той. \r\n \r\n\"Още, когато се създаваше КПКОНПИ, БСП заяви, че моделът на функционирането ѝ е погрешен и че председателят на тази институция трябва да се назначава от президента. Изключително опасно е, ако на тази институция се сложи човек, който е контролируем от управляващите. Този човек трябва да е изключителен професионалист и да може да държи юздите на тази институция и да не позволява да се стига до злоупотреби\". Това каза Стойнев във връзка с предстоящото избиране на нов председател на антикорупционната комисия и заяви, че парламентарната група на БСП ще изчака да види концепцията на кандидатите за начина на функциониране на институцията преди да вземе решение как ще гласува.", "date": "2019.11.21", "title": "Драгомир Стойнев, БСП: Алтернативният ни бюджет е насочен към младите хора и младите семейства"}
{"url": "http://www.focus-news.net/news/2019/11/21/2721675/mokri-i-hlazgavi-sa-patnite-nastilki-v-oblast-kyustendil.html", "text": "Мокри и хлъзгави са пътните настилки в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 тона в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 тона, включително и автобусите, пътуващи към Кулата, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.  \r\n \r\nУкрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. \r\n   \r\nВенцеслав ИЛЧЕВ", "date": "2019.11.21", "title": "Мокри и хлъзгави са пътните настилки в област Кюстендил"}
{"url": "http://www.focus-news.net/news/2019/11/21/2721655/blagodarstven-moleben-shte-se-sastoi-v-denya-na-hristiyanskoto-semeystvo-v-kyustendil.html", "text": "Благодарствен молебен ще се състои в Деня на християнското семейство в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Инициативата се провежда за втора поредна година. Събитието ще се проведе от 17.30 часа пред сградата на Общински драматичен театър. То се организира от Община Кюстендил и Търговско-промишлената палата. В този час ще бъдат пуснати и Коледните светлини по булевард „България” в Кюстендил. В програмата ще участват вокалните групи „Калпазани” и „Алегра”, както и Студио „Дебют”.  \r\n \r\nВенцеслав ИЛЧЕВ", "date": "2019.11.21", "title": "Благодарствен молебен ще се състои в Деня на християнското семейство в Кюстендил"}
{"url": "http://www.focus-news.net/news/2019/11/21/2721672/die-welt-frantsiya-shte-predstavi-predlozhenie-za-namalyavane-na-zavisimostta-na-es-ot-nato.html", "text": "Франция планира да предложи сериозни изменения в онази част от Вашингтонския договор, в която се определят задълженията по оказване на военна помощ, съобщава германският национален ежедневник  Die Welt . \r\nПо-специално Париж смята, че всяка страна от Европейския съюз, която дори не е член на НАТО, трябва да получи помощ от Алианса в случай на нападение срещу територията й. Това важи и за държави като Швеция и Финландия, които не са част от отбранителния съюз на Запада. Освен това европейските държави трябва да получават военна помощ, дори ако САЩ или Турция налагат вето и с това възпрепятстват активирането на клаузата за колективна сигурност. \r\nЦелта на Франция е страните-членки на Общността да допринесат за отбранителния капацитет на ЕС и да го направят по-малко зависим от НАТО. Именно поради тази причина в Париж подготвят предложения за промени във Вашингтонския договор. \r\n„Франция, наред с други неща, казва, че европейците трябва да са готови да гарантират сигурността си при извънредни ситуации“, цитира Die Welt европейски дипломат, пожелал анонимност. \r\nСпоред френското предложение, в случай на нападение над някоя от страните от ЕС, Европейската служба за външни отношения трябва да се превърне в своеобразен център за съдействие. Освен това всички държави от ЕС ще трябва да повишат нивото си на готовност, в случай че нападнатата държава се нуждае от военна или гражданска помощ. Париж предлага да се изясни в договора на ЕС дали специални случаи като кибератаки или т.нар. „хибридни войни“ изискват задействането на клаузата. \r\nСпоред изданието Франция е възнамерявала да отправи своите предложения миналата седмица на срещата на върха на министрите на отбраната на ЕС. По-късно обаче е преценено, че за обсъждане на предложенията е необходимо и включването на министрите на външните работи на страните-членки.  \r\nDie Welt припомня, че наскоро френският президент Еманюел Макрон призова Европа да засили своите отбранителни способности, тъй като на НАТО вече не може да се разчита. Той определи състоянието на организацията като еквивалентно на „мозъчна смърт“. \r\n \r\n . \r\n \r\n Тереза Герова", "date": "2019.11.21", "title": "Die Welt: Франция ще представи предложение за намаляване на зависимостта на ЕС от НАТО"}
{"url": "http://www.focus-news.net/news/2019/11/21/2721666/georgi-gyokov-bsp-predlozheniyata-ni-za-namalyavane-na-danachnite-stavki-stimulirat-i-investitsiite-i-potreblenieto.html", "text": "Предложенията на БСП за намаляване на данъчните ставки стимулират и инвестициите, и потреблението. Това каза в сутрешния блок  „Добро утро, България“  на  Радио „Фокус“  народният представител от ПГ на „БСП за България“ Георги Гьоков. Според него доводите на управляващите, че намаляването на данъчните ставки за месо, мляко, яйца, брашно, хранителни продукти от брашно и лекарствата няма да се отрази върху крайната цена, са неоснователни. По думите му чрез изменение и допълнение на Закона за корпоративното подоходно облагане управляващите се опитват да провеждат данъчна политика, която пряко да се отрази на бюджета за 2020 година. Средствата за данъчните политики на БСП са заложени в алтернативния бюджет, който партията предлага, уточни Георги Гьоков. „Ще спомена само някои от тях – освобождаване от данък върху доходите от труд на млади хора до 26 годишна възраст, родителите да могат да приспадат от дължимия данък общ доход до 50 лева за всяко дете, приравняване на данъка върху дивидента с данъка върху доходите от труд. Прогресивното подоходно облагане, за което всички говорят, но никой не иска да направи първата крачка, с диференцирани ставки, които да не засягат хората с доходи от труд до 4 000 лева и сериозно облагане с 25% на тези, които имат над 10 000 лева доход. Намаляване на ставките на ДДС за лекарствата от 20 на 9 процента и ставките на ДДС за месо, мляко, яйца, брашно от 20 на 5 процента, а ваучерите за храна да важат и за нощувка. Смятам, че тези предложения са в интерес на българските граждани“, обясни народният представител. Според Георги Гьоков намаляването на данъчните ставки за лекарствата няма да се отрази негативно, защото голяма част от лекарствата, които се реимбурсират от здравната каса, се връщат отново в държавата. Чрез подобна мярка ще бъдат отделени средства и за провеждането на лекарствена политика, като по този начин ще останат пари за болничната и доболничната помощ, каза още той. \r\nВиктория МЕСРОБОВИЧ - КУВЕНДЖИЕВА", "date": "2019.11.21", "title": "Георги Гьоков, БСП: Предложенията ни за намаляване на данъчните ставки стимулират и инвестициите, и потреблението"}
{"url": "http://www.focus-news.net/news/2019/11/21/2721673/zaradi-katastrofata-na-pat-i-4-sofiya-varna-dvizhenieto-se-osashtestvyava-po-obhoden-marshrut-targovishte-lilyak-obshtinski-pat-lilyak-paydushki-bozhurka-prezviter-kozma.html", "text": "Временно движението по път I-4 София - Варна в участъка Търговище - Пролаз се ограничава поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут по път III-4009 Търговище – Лиляк – общински път Лиляк – Пайдушки – Божурка – Презвитер Козма и в двете посоки. Трафикът се регулира от \"Пътна полиция\".", "date": "2019.11.21", "title": "Заради катастрофата на път I-4 София - Варна движението се осъществява по обходен маршрут Търговище – Лиляк – общински път Лиляк – Пайдушки – Божурка – Презвитер Козма"}
{"url": "http://www.focus-news.net/news/2019/11/21/2721667/liturgiya-za-vavedenie-bogorodichno-se-otsluzhva-v-katedralata-rozhdestvo-bogorodichno-vav-veliko-tarnovo.html", "text": "Литургия за празника Въведение Богородично се отслужва в катедралата „Рождество Богородично“ във Велико Търново. Десетки миряни дойдоха в църквата, за да запалят свещ за здраве и благополучие. Началото на богослужението бе оповестено с камбанен звън, предаде репортер на  Радио „Фокус“ – Велико Търново . Литургии има и в останалите православни храмове в града и региона. \r\n \r\nНа 21 ноември всяка година във всички епархии на Българската православна църква се чества големия християнски празник Въведение Богородично – празник на Божията майка и Ден на православната християнска младеж и семейство. Това е един от големите богородични празници в годишния календарен цикъл на църквата. Той е един от главните празници заедно с Успение, Благовещение и Рождество Богородично – по-големите празници, свързани с паметта на света Богородица. Този празник е свързан с довеждането на света Богородица в храма. Това става, когато тя е на 3-годишна възраст и живее там в рамките на около 12 години, където се подготвя за великото служение, за което е избрана, а именно да стане майка на Спасителя, на богочовека Господ Иисус Христос. \r\n \r\nВ народната традиция на Западна България този празник се нарича и Пречиста. Малката света Богородица, която е чиста по детски, влиза в Йерусалимския храм, за великото служение, което ѝ предстои. В този смисъл Българската църква, през 1929 г., ѝ е определила този празник като ден на децата, на християнската младеж, на православното семейство. Затова днес ги честваме заедно. За да се свържат тези две неща – от едната страна е малката света Богородица – чиста и пречиста, и образът на децата и на християнското семейство, което ражда и възпитава такива чисти дечица. Такива, които да влизат в храма и да участват в цялото домостроителство за спасението така както света Богородица е главно действащо лице в този план за спасението чрез раждането на Спасителя. \r\n \r\nЧестванията на този ден се свързват с това, че децата отиват и се причестяват в храма. Този ден е специален за въвеждането на децата в храма, както света Богородица го е направила. Преди години кръстените децата и всички други са се подготвяли в рамките на тази първа седмица от Рождественския пост – постили са, съобразили са се с всички духовни и канонични повели на църквата. След това са получавали благословението на свещеника да пристъпят към свето причастие. \r\n \r\nНа този ден цялото семейство се събира заедно. Това е особен, специален ден. Макар и да е Рождественски пост, той е свързан с определен режим на трапезата – разрешава се риба. \r\n \r\nРени АТАНАСОВА", "date": "2019.11.21", "title": "Литургия за Въведение Богородично се отслужва в катедралата „Рождество Богородично“ във Велико Търново"}
{"url": "http://www.focus-news.net/news/2019/11/21/2721680/vremenno-dvizhenieto-ot-km-17-do-km-19-na-avtomagistrala-trakiya-v-posoka-sofiya-se-osashtestvyava-v-edna-lenta-poradi-podmyana-na-mantineli.html", "text": "Временно движението от км 17 до км 19 на автомагистрала \"Тракия\" в посока София се осъществява в една лента поради подмяна на мантинели. Това съобщиха от пресцентъра на  Агенция \"Пътна инфраструктура\" . Затворена е изпреварващата лента, трафикът се извършва в активната лента. Участъкът е сигнализиран с пътни знаци.", "date": "2019.11.21", "title": "Временно движението от км 17 до км 19 на автомагистрала \"Тракия\" в посока София се осъществява в една лента поради подмяна на мантинели"}
{"url": "http://www.focus-news.net/news/2019/11/21/2721663/obshtina-haskovo-organizira-praznik-v-dnevniya-tsentar-za-vazrastni-hora-na-ul-g-kirkov-po-povod-denya-na-hristiyanskoto-semeystvo.html", "text": "Община Хасково организира празник в Дневния център за възрастни хора на ул. \"Г. Кирков\" по повод Деня на християнското семейство. Това съобщиха от пресцентъра на  Общината . Тържеството ще започне в 10.00 часа.", "date": "2019.11.21", "title": "Община Хасково организира празник в Дневния център за възрастни хора на ул. \"Г. Кирков\" по повод Деня на християнското семейство"}
{"url": "http://www.focus-news.net/news/2019/11/21/2721682/mokri-i-hlazgavi-sa-patnite-nastilki-v-oblast-blagoevgrad.html", "text": "Мокри и хлъзгави са пътните настилки в област Благоевград. Пo информация от  Областно пътно управление - Благоевград  по третокласен път 109 автомагистрала „Струма“ – Лозеница в участъка от км 0+000 до км 10+754 до 31 декември преминаването е ограничено за всички моторни превозни средства поради рехабилитация на пътя. Движението се извършва по обходен маршрут - автомагистрала „Струма“ – п. в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно.  \r\nПрез нощта няма регистрирани инциденти. Трафикът е по-натоварен по главен път Е-79 в платното в посока София. По автомагистрала „Струма“ и второкласен път 19 Симитли – Гоце Делчев преминаването се осъществява с нормална интензивност. \r\n \r\nЛивия НИНОВА", "date": "2019.11.21", "title": "Мокри и хлъзгави са пътните настилки в област Благоевград"}
{"url": "http://www.focus-news.net/news/2019/11/21/2721683/prof-lyubomira-popova-oblasten-upravitel-na-veliko-tarnovo-vsichki-obshtini-na-teritoriyata-na-oblastta-sa-gotovi-za-zimata.html", "text": "Десетте общини от област Велико Търново са готови за зимата. Това каза за сутрешния блок  „Добро утро България“  на  Радио „Фокус“  областният управител проф. Любомира Попова. Тя допълни, че всички населени места имат техническа възможност  и осигурените необходими материали за осъществяване на снегопочистването по пътните мрежи. Осигурени са 96 машини за справяне с тежките зимни условия, добави тя. „ Координацията между всички институции е много добра и при влошаване на метеорологичната обстановка или прогноза за силен снеговалеж се осъществява денонощно обмен на информация не само между нашите териториални структури, но и между съседните области на Велико Търново. Областно пътно управление има сключен договор за поддържане на републиканската пътна мрежа. В доклада им посочиха, че са осигурени 96 машини за справяне със зимата, съгласно техния план за работа при зимни условия“, каза тя. Проф. Любомира Попова уточни, че средствата, които са отделени за почистване тази зима са повече от тези за миналия зимен сезон. Тя допълни, че на територията на област Велико Търново са предприети необходимите мерки за осигуряване на нормално функциониране на пътната инфраструктура – и републиканска, и общинска. \r\n \r\nВиктория МЕСРОБОВИЧ-КУВЕНДЖИЕВА", "date": "2019.11.21", "title": "Проф. Любомира Попова, областен управител на Велико Търново: Всички общини на територията на областта са готови за зимата"}
{"url": "http://www.focus-news.net/news/2019/11/21/2721678/gd-granichna-politsiya-normalno-se-izvarshva-preminavaneto-prez-granichnite-punktove-kulata-i-ilinden.html", "text": "Нормално се извършва преминаването през контролно-пропусквателните пунктове „Кулата“ и „Илинден“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образували се колони от автомобили. На границата с Република Северна Македония трафикът е обичайно натоварен на всички пунктове.  \r\n \r\nЛивия НИНОВА", "date": "2019.11.21", "title": "ГД „Гранична полиция“: Нормално се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/11/21/2721677/tass-zelenski-saobshti-za-lipsa-na-chast-ot-oborudvaneto-na-varnatite-ot-rusiya-korabi.html", "text": "Президентът на Украйна Владимир Зеленски заяви, че Киев ще анализира състоянието на трите кораба, които Русия върна на страната в началото на тази седмица и ще обжалва пред Москва с призив да върне всички липсващи елементи от тяхното оборудване. Съответното държавният глава е заявил след проверка на завърналите се кораби на ВМС на Украйна, предава  TACC . \r\n„От корабите липсва оборудване.Разговаряхме с адмирала и не мога да кажа някои неща, но не са налице всички оръжия. Видях състоянието, ще има разследване. Определено ще се обърнем към руската страна, за да си върнем всичко, което беше на борда им\", цитира агенцията думите на Зеленски. \r\nУкраинският президент отбеляза също, че корабите ще бъдат ремонтирани за около три месеца. След това те ще бъдат върнати отново в експлоатация. \r\nПрехвърлянето на трите кораба се състоя в понеделник в неутралните води на Черно море, на 30 км от нос Такил. В същия ден украинското външно министерство съобщи, че Киев няма намерение да отказва да участва в международния трибунал на ООН срещу Руската федерация, въпреки връщането на задържаните кораби и по-ранното освобождаване на 24-мата украински моряци. \r\n \r\n . \r\n \r\n Тереза Герова", "date": "2019.11.21", "title": "ТАСС: Зеленски съобщи за липса на част от оборудването на върнатите от Русия кораби"}
{"url": "http://www.focus-news.net/news/2019/11/21/2721681/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил   дежурният на пункта. Движението от и за граничния пункт се осъществява без проблеми, пътните настилки са мокри. Няма образували се колони от чакащи автомобили. Няма наложени ограничения за движението на автомобилите.  \r\nВенцеслав ИЛЧЕВ", "date": "2019.11.21", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/11/21/2721686/mvr-18-dushi-sa-postradali-pri-katastrofi-v-stranata-prez-izminaloto-denonoshtie.html", "text": "18 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 42 леки и 5 тежки катастрофи, при които са пострадали 5 души.", "date": "2019.11.21", "title": "МВР: 18 души са пострадали при катастрофи в страната през изминалото денонощие"}
{"url": "http://www.focus-news.net/news/2019/11/21/2721688/vazstanoveno-e-dvizhenieto-po-pat-i-3-lukovit-petrevene.html", "text": "Възстановено е движението по път I-3 Луковит - Петревене. Това съобщиха от пресцентъра на  Агенция \"Пътна инфраструктура\" .", "date": "2019.11.21", "title": "Възстановено е движението по път I-3 Луковит - Петревене"}
{"url": "http://www.focus-news.net/news/2019/11/21/2721691/s-3-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 3 см се е повишило нивото на Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 217 см, а температурата на водата е 13.4 градуса.  \r\n \r\nДнес ще е предимно облачно. С умерен, в поречието на Дунав - и временно силен източен вятър, ще започне да прониква по-студен въздух. Максималните температури ще са между 11° и 16°.", "date": "2019.11.21", "title": "С 3 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/11/21/2721689/pregled-na-osnovnite-temi-v-balkanskiya-pechat-agentsiya-fokus.html", "text": "След изборите на 12 април догодина политическата сцена в Северна Македония ще се промени и страната ще има ново политическо ръководство – на ВМРО-ДПМНЕ. Това заяви в рамките на двудневния конгрес на Европейската народна партия (ЕНП) лидерът на опозицията в югозападната ни съседка Християн Мицковски, съобщава електронното издание на македонския вестник  „Независен“ . \r\n„През последните три години нашата нация се ръководи от социалдемократически премиер, чието правителство е синоним на широко разпространена корупция. Ежедневните дейности на това правителство включват неуважение към върховенството на закона, тоталната политизация на нашето общество и невъзможността за създаване на икономически и социални промени. Те обаче се хвалят ежедневно колко прозрачно е управлението им.  Съгласен съм, че не съм виждал по-прозрачно корумпирано правителство никъде по света. Те не отричат корупцията, но се надяват да получат допълнителни дни  на мандата си, за да я продължат.Нашата роля като опозиционна партия е да постигнем значима и \r\nосезаема промяна за нашите граждани и след изборите на 12 април ще се стремим да формираме стабилно, ориентирано към Европейския съюз правителство, което ще постигне всичко това“, добави Мицковски. „Новото правителство, което ще ръководи ВМРО-ДПМНЕ, се ангажира да работи \r\nпо силен морален и етичен кодекс, но също така да проведе цялостни реформи, които ще позволят функционална справедливост, но също така ще отговарят на критериите за интеграция в ЕС и преди всичко ще променят критериите за това какво означава да бъдеш политик в македонското общество. Ние, като македонци, принадлежим към европейското семейство и споделяме европейски ценности.С подкрепата на нашето семейство на ЕНП ще спрем емиграцията на най-ярките ни млади хора; ще се справим с екстремните нива на замърсяване; ще понижим данъците, ще стимулираме икономиката и предприемачеството. Трябва да европеизираме нашето общество вътрешно - защото това е единственият начин да поставим \r\nнашата нация по бързия път към членството в Европейския съюз\", цитира изданието думите на опозиционния лидер. \r\nМицковски също изтъкна, че Северна Македония принадлежи към ЕС, а македонците споделят европейски ценности, призовавайки европейските партии да изиграят своята роля в разпространението на това послание.„Македония принадлежи към ЕС и затова ви призовавам да изиграете своята роля в разпространението на това послание. Нашето социалдемократическо правителство не заслужава положителен тласък от европейските столици и Брюксел, но нашите граждани го заслужават. След 12 април, бъдете сигурни, че проевропейското правителство ще стимулира реформи и трансформационни промени в нашето общество. Ще ви помоля като последно послание към ЕНП, като най-силното политическо семейство в ЕС,  да бъдете носител на Македония по пътя към членството й в ЕС“, завърши Мицковски. \r\n \r\n*** \r\n  Трима пилоти от ВВС на Хърватия са разследвани за контрабанда на оръжие, съобщава електронното издание на загребския ежедневник  Jutarnji List . \r\nСъгласно разпространената информация преди около два месеца пилотите на хеликоптер, които са били разположени във военна база край град Задар, са превозили цивилно лице, свързано с незаконна продажба на оръжие. Към настоящия момент е известно, че и четиримата са на възраст 40, 41 и 42 г.  Цивилното лице е на 36 г. Командирът на хърватските ВВС бригаден генерал Мато Микич потвърди за случая. \r\nУточнява се, че цивилният е допуснат във военната база, облечен в униформа на военен пилот. Тя му е била предоставена от тримата пилоти. След това четиримата са се качили на военен хеликоптер и са потеглили на планиран учебен полет. Засега не е известно дали са кацнали някъде. След като е установено нарушението, разследването е поето от криминалната и военната полиция на страната.Претърсени са жилищата, автомобилите и кабинетите на заподозрените. При обиските в района на Задар и околностите, членове на гражданската полиция и Отдел „Организирана престъпност“ на полицейското управление в Задар са открили 7948 единици военни боеприпаси. Предполага се, че са продавани на черния пазар. \r\nСпоред изявление на полицията в Задар са намерени 6593 куршума с размери 5,56х45 мм, 908 куршума „Калашников\", 31 боеприпаси с калибър 7,7-мм, както и боеприпаси, използвани за превозните средства на хърватската армия MRAP и Humvee. Установени са и други нарушения. \r\n \r\n*** \r\n  На 21 ноември миналата година правителството на Косово реши да обложи със 100-процентови мита върху вноса на продукти от Сърбия и Босна и Херцеговина, отбелязва електронното издание на прищинския ежедневник  Gazeta Express . \r\nПредложението бе отправено от министъра на търговията и индустрията Ендрит Шала, който на същата среща поиска премахването на всички продукти от страната, на които има надпис „Косово и Метохия\". \r\nРешението на косовското правителство бе взето само ден, след като страната не успя да се присъедини към Интерпол поради ожесточената сръбска кампания. Премиерът Рамуш Харадинай подкрепи мярката, като заяви, че ще остане в сила, докато официален Белград не размисли и не признае държавата Косово.  \r\nГодина по-късно Косово все още не е получило желаното признание, но се случиха редица промени, включително провеждането на предсрочни парламентарни избори в най-младата държава на Балканите.  \r\nСветовните лидери призоваха митата да бъдат премахнати или в най-лошия случай, както предложиха САЩ, да бъдат временно преустановени.  \r\nВъпросът разтърси местната политическа сцена, като първоначално президентът Хашим Тачи заяви, че митата не бива да бъдат налагани, но по-късно промени позицията си поради кампанията на Сърбия срещу независимостта на Косово и блокирането на диалога от страна на Белград. \r\nСлед това общините в северните сръбски се опитаха да се справят с хуманитарна криза, като затвориха магазините и заявиха, че им липсват основни продукти. Председателят на парламента на Кадри Весели по-късно призна, че митата следва да бъдат отменени, аргументирайки се със запазването на добрите отношения със САЩ и Европейския съюз. \r\nКосово сега е в нова политическа реалност. След изборите по всяка вероятност премиерският пост ще бъде поет от лидера на движение „Самоопределение“ Албин Курти. Той обеща, че спрямо Сърбия новото косовско правителство ще подхожда с политическа и икономическа реципрочност. \r\n \r\n*** \r\n  Първият приоритет на новата Европейска комисия трябва да бъде справянето с миграцията. Това заяви гръцкият премиер Кириакос Мицотакис, чиито думи предава електронното издание на вестник  Kathimerini . \r\n„Гърция достигна своя лимит. Нуждаем се от обща система за предоставяне на убежище, която да замени Дъблинската“, подчерта той, като добави, че споделянето на тежестта не трябва да е просто празна фраза без никакво съдържание. \r\nМицотакис посочи, че Гърция приема средно по 500 лица, търсещи убежище на ден, а ситуацията на гръцките острови вече е „неуправляема“. В същото време преместването на бежанци на континента предизвиква реакции на местното население. \r\n„Не виждаме как тази тенденция ще спре в близко бъдеще“, обясни той, подчертавайки, че миграцията е проблем, който засяга целия ЕС. \r\nПремиерът беше специален гост на събитието, което е част от Уставния конгрес на Европейската народна партия (ЕНП) за избирането на новото й ръководство и на срещата на върха на ЕНП. \r\nТой каза, че по-младите поколения ще трябва да се справят с предизвикателствата на опазването на околната среда, икономическите неравенства и пропастта в цифровите умения. \r\n„Развитието ще дойде чрез хора с умения, които сега са в чужбина и ще се върнат в Гърция, ако се създадат правилните условия“, заяви министър-председателят и изтъкна като най-важно създаването на нови работни места, намаляването на данъците и обучението по дигитални умения. \r\n„Ако ние като десни центристки партии не предоставим решения на тези предизвикателства, ние създаваме пространство за популисти“, подчерта той. \r\nМицотакис също говори за „решимостта на Гърция да стане пионерска страна в управлението на изменението на климата“ и добави, че младите хора също се интересуват от въпроса за неравенствата, създадени от глобализацията. \r\n \r\n***", "date": "2019.11.21", "title": "Преглед на основните теми в балканския печат (Агенция „Фокус“)"}
{"url": "http://www.focus-news.net/news/2019/11/21/2721687/praznichna-sveta-liturgiya-se-otsluzhva-po-povod-vavedenie-bogorodichno-v-katedralniya-hram-v-kyustendil.html", "text": "Празнична Света литургия се отслужва по повод Въведение Богородично в катедралния храм в Кюстендил, предаде репортер на  Радио „Фокус” – Кюстендил . Много хора присъстват на служението. Празникът се отбелязва и в останалите православни храмове в Кюстендилска духовна околия.  \r\n \r\nНа този ден Православната църква препоръчва на родителите да водят децата си на богослужение, да им разказват за вярата и библейските събития и така да ги възпитават в християнски дух.  \r\n \r\nВенцеслав ИЛЧЕВ", "date": "2019.11.21", "title": "Празнична Света литургия се отслужва по повод Въведение Богородично в катедралния храм в Кюстендил"}
{"url": "http://www.focus-news.net/news/2019/11/21/2721676/otets-vasiliy-rusev-edin-ot-nay-vazhnite-urotsi-koito-detsata-tryabva-da-nauchat-v-semeystvoto-e-otnoshenieto-kam-boga.html", "text": "Един от най-важните уроци, които децата трябва да научат в семейството, е отношението към Бога. Това каза за предаването  „Светилник“  на  Радио „Фокус“  отец Василий Русев от църквата \"Св. Николай Чудотворец\" в софийското село Желява по повод Деня на християнското семейство. Той допълни, че за съжаление тези уроци отстъпват на други ценности, които са чужди на вярата. „Все едно заповедите на Бога са остарели, което е учудващо. Каквито и опити да се правят отвън да се въздейства на децата, те копират модела, който са видели в семейството. За здраво семейство е нужна вяра и упование в Бога и ценностите. Духовните задължения на родителите са да въведат децата в Божия дом и да ги представят на Бога и да дадат разбирането, че животът не е само физическият свят, а съществува и духовен, каза още отец Василий.  \r\n \r\nТой допълни, че празникът на християнското семейство трябва да символизира пътя за възстановяване на съюза помежду ни и този съюз трябва да бъде сакрален и изпълнен с благодат. Отец Василий пожела всеки да възстанови съюза както с Бога, така и с родствениците си и да бъде в хармония с всички живи същества.   \r\n \r\nЕлеонора ЧОЛАКОВА", "date": "2019.11.21", "title": "Отец Василий Русев: Един от най-важните уроци, които децата трябва да научат в семейството, е отношението към Бога"}
{"url": "http://www.focus-news.net/news/2019/11/21/2721684/jyllands-posten-daniya-es-e-gotov-da-napravi-istoricheska-greshka.html", "text": "Европейският съюз е готов да направи най-голямата стратегическа грешка в своята история. Преди месец Франция, Нидерландия и Дания се обявиха против започването на преговори за присъединяването на Албания и Северна Македония към Общността, нарушавайки по-рано дадените обещания, подчертават в редакцията на датския вестник   Jyllands-Posten .  \r\nОтказът вече предизвика дълбоко разочарование и объркване не само в Албания и Северна Македония, но и в останлаите страни на Балканите, както и сред другите съседи на ЕС. Това може да се разбере. За първи път в историята на ЕС лидерите й така откровено решиха да не изпълнят обещанията си. Като отказва преговори за тези две страни, ЕС може сериозно да навреди на стабилността на Балканите. И сега всички съседи на ЕС ще се съмняват дали на него може да се разчита като партньор и съюзник. \r\nСпорът избухна заради по-малко от пет милиона души. Две години тези две страни усърдно работеха за изпълнение на условията, поставени за започване на преговори за присъединяване към ЕС. Според Европейската комисия и Албания, и Северна Македония отговарят на критериите, необходими за започване на преговори. Въпреки това три държави от ЕС им отказаха. Това е неразбираемо, като се има предвид, че преговорите във всеки случай ще продължат години, преди страните-кандидатки поне да се приближат до потенциалното членство. \r\nДори политиците, които са скептични към Албания и Северна Македония като бъдещи членове на ЕС, трябва да бъдат заинтересовани от започването на процеса. От опит знаем, че тези преговори сами по себе си стимулират реформите. Бившите комунистически диктатури в Централна и Източна Европа се превърнаха в демокрации, въведоха пазарна икономика и се научиха как да разрешават вътрешните конфликти по мирен начин, тъй като трябваше да изпълняват изискванията на ЕС. Кандидатите за членство трябва да отговарят на строги критерии в борбата с корупцията и организираната престъпност, строгия граничен контрол, ефективно управление, върховенство на закона и много други области. \r\nРазбира се, и в Албания, и в Северна Македония има проблеми с организираната престъпност и граничния контрол. Но тези проблеми се решават най-ефективно при преговори за привеждането на стандартите им в съответствие с изискванията на ЕС. Ще минат още много години, преди да бъдат изпълнени всички условия. Но е важно тези страни да имат надежда. \r\nСеверна Македония кандидатства за \tчленство през 2005 г., Албания през 2009 г. Необходимите реформи са в ход и в двете страни. ЕС обеща да започне преговори през 2020 г. Ние рискуваме да забавим или спрем изцяло реформите, ако ЕС не изпълни обещанието си. \r\nСлед дългогодишен спор с Гърция, Северна Македония най-накрая намери начин да разреши проблема със съседната си страна. Сега НАТО иска да я приеме в редиците си като 30-ия член на Алианса. Албания се присъедини към НАТО през 2009 г. Със своя отказ ЕС ефективно подкопава усилията на НАТО за създаване на по-безопасно пространство в Европа. \r\nКитай и Русия са готови да заемат мястото, освободено поради неспособността на ЕС да действа. Китай разполага с пари за стратегически инвестиции, а Русия е готова за военно сътрудничество. Русия вече активно провежда кампании за дезинформация, за да сее раздора на Балканите и съюза им със Запада. Сега вероятно президентът Владимир Путин може да повярва в щастието си.  \r\nЕС прави огромна стратегическа грешка, като не се опитва да задържи Албания и Северна Македония с преговори за присъединяването им, както препоръча Европейската комисия. \r\n \r\n Материалът е достъпен на руски език на inosmi.ru \r\n \r\n Тереза Герова", "date": "2019.11.21", "title": "Jyllands-Posten (Дания): ЕС е готов да направи историческа грешка"}
{"url": "http://www.focus-news.net/news/2019/11/21/2721685/nevrokopskiyat-mitropolit-serafim-oglavi-bogosluzheniyata-za-hramoviya-praznik-na-tsarkvata-vavedenie-bogorodichno-v-blagoevgrad.html", "text": "Негово високопреосвещенство Неврокопският митрополит Серафим оглави богослуженията за храмовия празник на църквата „Въведение Богородично“ в Благоевград, предаде репортер на  Радио „Фокус“ – Пирин . В храма се събраха десетки миряни. Те присъстваха на Архиерейска света Литургия в един от най-известните храмове в Неврокопска епархия и страната, а именно - „Въведение на Пресвета Богородица“. \r\n \r\nЛивия НИНОВА", "date": "2019.11.21", "title": "Неврокопският митрополит Серафим оглави богослуженията за храмовия празник на църквата „Въведение Богородично“ в Благоевград"}
{"url": "http://www.focus-news.net/news/2019/11/21/2721690/ministar-neno-dimov-s-realizatsiyata-na-proekt-za-vodna-infrastruktura-v-pernik-shte-se-namalyat-zagubite-na-voda-s-2-8-mln-kub-metra.html", "text": "С реализацията на проект за водна инфраструктура в Перник ще се намалят загубите на вода с 2, 8 млн. куб. метра. Това каза министърът на околната среда и водите Нено Димов по време на изслушване в парламента за проблема с водата, предаде репортер на  Агенция \"Фокус\" . \"МОСВ съгласно изискванията на Закона за водите определя начина на използване на водите на 52 комплекни и значими язовира, в това число на язовир \"Студена\". Водите от язовира се използват приоритетно за питейно-битово водонсабдяване. В месечните заявки ВиК Перник заявява и води за промишлени цели, които могат да се използват и за производство на електроенергия. През 2018-2019 г. язовир ВЕЦ \"Студена\" не е работил на енергиен режим\", каза министърът.  \r\n\"Месечно в графика за използване на водите от язовирите единственият язовир е \"Студена\", за който са поставят  условия за осигуряване на минимален допустим поток от реката само след осигуряване на водата за питейно-битово водоснабдяване\", посочи министърът и обясни, че максимално е ограничено ползването на вода за други цели. Той обърна внимание, че през август 2019 г. между МОСВ и ВиК Перник е подписан договор за изграждане на водна инфраструктура. Министърът обясни, че с реализацията на дейностите по проекта ще се намалят загубите на водата във водоснабдителната мрежа, загубата на вода ще намалее с 2, 8 млн. кубически метра. \"С изменението не месечния график е преустановено подаването на вода в язовирите за промишлено снабдяване\", посочи още министърът.   \r\nДеница КИТАНОВА", "date": "2019.11.21", "title": "Министър Нено Димов: С реализацията на проект за водна инфраструктура в Перник ще се намалят загубите на вода с 2, 8 млн. куб. метра"}
{"url": "http://www.focus-news.net/news/2019/11/21/2721695/the-times-ucheni-zapochvat-izsledvane-na-nov-metod-za-borba-sas-stareeneto.html", "text": "Учени се ангажираха да проучат как да бъде преодоляна старостта със съществуващите и одобрени лекарства, пише британският вестник  The Times . Проектът трябва да бъде изпълнен без експерименти върху животни, като се основава само на лабораторни изследвания с човешки клетки. \r\nЗадачата на учените от новия изследователски център на Университета в Ексетър е да проверят дали стотиците съществуващи лекарства са в състояние да възстановят стареещите клетки, които натрупват опасни вещества в организма през целия живот на тялото. Именно на тях, според експертите, се дължи появата на множество хронични заболявания, които са свързани със старостта: артрит, остеопороза, диабет, деменция. \r\nПредстои да бъде установено какви съставки са способни да съживят тези клетки. Методите, които ще бъдат използвани, няма да включват експерименти с животни, тъй като тези лекарства вече са получили разрешение за излизането на пазара. Освен това учените са категорични: много открития, които изглеждат обещаващи при опитите с плъхове и мишки, в крайна сметка не са от полза за човека. \r\nРаботата с човешките клетки не е лесна, казват учените, защото може да отнеме месеци, за да се възпроизведат правилните условия за експеримента. Но когато това се случи, клетките реагират на манипулациите много по-добре. Ето защо, по-специално, в лабораторията на Университета в Ексетър се опитват да обучат ново поколение учени, които ще разработят тези подходи и ще допринесат за отхвърлянето на тестовете върху животни. \r\nКакто отбелязва авторът на статията, само едно на хиляда нови лекарства, които се тестват върху животни, преминава изпитвания върху хора, а от тях в крайна сметка само едно на всеки пет получава одобрение. Затова учените смятат, че може би новата техника може да коригира ситуацията. \r\nСред основните проблеми на стареенето, експертите определят загубата на стволови клетки, способни на подмладяване, продължителните възпаления, както и увеличаването на броя на старите клетки. Когато болните клетки се делят, те натрупват увреждане в ДНК-то на човека. Ето защо като за начало учените ще тестват 250 съвременни лекарства именно върху такива клетки, за да установят дали могат да ги подмладят. \r\nТъй като тестовете ще се правят върху човешки клетки, учените са получили обещание за финансиране от организации, защитаващи правата на животните. Самото проучване може да продължи десет години, отбелязва The Times. \r\n  \r\n Тереза Герова", "date": "2019.11.21", "title": "The Times: Учени започват изследване на нов метод за борба със стареенето"}
{"url": "http://www.focus-news.net/news/2019/11/21/2721694/tanyug-vuchich-svika-sreshta-na-saveta-za-natsionalna-sigurnost-zaradi-shpionskiya-skandal-s-ruski-agent.html", "text": "Шпионската афера ще бъде темата на заседанието на Съвета за национална сигурност на Сърбия, което ще се състои днес от 19 часа българско време и беше насрочено от президента Александър Вучич, съобщава  ТАНЮГ . \r\nПреди заседанието Вучич ще се срещне с руския посланик, с когото ще разговаря за предстоящата среща с Владимир Путин в Сочи, както и за аферата с руския разузнавач. \r\nБИА (Сръбското контраразузнаване) потвърди автентичността на снимката, на която Георги Клебан предполагаемо дава пари на сръбски агент. \r\n \r\nПревод и редакция:", "date": "2019.11.21", "title": "ТАНЮГ: Вучич свика среща на Съвета за национална сигурност заради шпионския скандал с руски агент"}
{"url": "http://www.focus-news.net/news/2019/11/21/2721698/pregled-na-osnovnite-temi-v-evropeyskiya-pechat-agentsiya-fokus.html", "text": "Франция планира да предложи сериозни изменения в онази част от Вашингтонския договор, в която се определят задълженията по оказване на военна помощ, съобщава германският национален ежедневник  Die Welt . \r\nПо-специално Париж смята, че всяка страна от Европейския съюз, която дори не е член на НАТО, трябва да получи помощ от Алианса в случай на нападение срещу територията й. Това важи и за държави като Швеция и Финландия, които не са част от отбранителния съюз на Запада. Освен това европейските държави трябва да получават военна помощ, дори ако САЩ или Турция налагат вето и с това възпрепятстват активирането на клаузата за колективна сигурност. \r\nЦелта на Франция е страните-членки на Общността да допринесат за отбранителния капацитет на ЕС и да го направят по-малко зависим от НАТО. Именно поради тази причина в Париж подготвят предложения за промени във Вашингтонския договор. \r\n„Франция, наред с други неща, казва, че европейците трябва да са готови да гарантират сигурността си при извънредни ситуации“, цитира Die Welt европейски дипломат, пожелал анонимност. \r\nСпоред френското предложение, в случай на нападение над някоя от страните от ЕС, Европейската служба за външни отношения трябва да се превърне в своеобразен център за съдействие. Освен това всички държави от ЕС ще трябва да повишат нивото си на готовност, в случай че нападнатата държава се нуждае от военна или гражданска помощ. Париж предлага да се изясни в договора на ЕС дали специални случаи като кибератаки или т.нар. „хибридни войни“ изискват задействането на клаузата. \r\nСпоред изданието Франция е възнамерявала да отправи своите предложения миналата седмица на срещата на върха на министрите на отбраната на ЕС. По-късно обаче е преценено, че за обсъждане на предложенията е необходимо и включването на министрите на външните работи на страните-членки.  \r\nDie Welt припомня, че наскоро френският президент Еманюел Макрон призова Европа да засили своите отбранителни способности, тъй като на НАТО вече не може да се разчита. Той определи състоянието на организацията като еквивалентно на „мозъчна смърт“. \r\n \r\n*** \r\n  Европейският съюз е готов да направи най-голямата стратегическа грешка в своята история. Преди месец Франция, Нидерландия и Дания се обявиха против започването на преговори за присъединяването на Албания и Северна Македония към Общността, нарушавайки по-рано дадените обещания, подчертават в редакцията на датския вестник   Jyllands-Posten .  \r\nОтказът вече предизвика дълбоко разочарование и объркване не само в Албания и Северна Македония, но и в останлаите страни на Балканите, както и сред другите съседи на ЕС. Това може да се разбере. За първи път в историята на ЕС лидерите й така откровено решиха да не изпълнят обещанията си. Като отказва преговори за тези две страни, ЕС може сериозно да навреди на стабилността на Балканите. И сега всички съседи на ЕС ще се съмняват дали на него може да се разчита като партньор и съюзник. \r\nСпорът избухна заради по-малко от пет милиона души. Две години тези две страни усърдно работеха за изпълнение на условията, поставени за започване на преговори за присъединяване към ЕС. Според Европейската комисия и Албания, и Северна Македония отговарят на критериите, необходими за започване на преговори. Въпреки това три държави от ЕС им отказаха. Това е неразбираемо, като се има предвид, че преговорите във всеки случай ще продължат години, преди страните-кандидатки поне да се приближат до потенциалното членство. \r\nДори политиците, които са скептични към Албания и Северна Македония като бъдещи членове на ЕС, трябва да бъдат заинтересовани от започването на процеса. От опит знаем, че тези преговори сами по себе си стимулират реформите. Бившите комунистически диктатури в Централна и Източна Европа се превърнаха в демокрации, въведоха пазарна икономика и се научиха как да разрешават вътрешните конфликти по мирен начин, тъй като трябваше да изпълняват изискванията на ЕС. Кандидатите за членство трябва да отговарят на строги критерии в борбата с корупцията и организираната престъпност, строгия граничен контрол, ефективно управление, върховенство на закона и много други области. \r\nРазбира се, и в Албания, и в Северна Македония има проблеми с организираната престъпност и граничния контрол. Но тези проблеми се решават най-ефективно при преговори за привеждането на стандартите им в съответствие с изискванията на ЕС. Ще минат още много години, преди да бъдат изпълнени всички условия. Но е важно тези страни да имат надежда. \r\nСеверна Македония кандидатства за \tчленство през 2005 г., Албания през 2009 г. Необходимите реформи са в ход и в двете страни. ЕС обеща да започне преговори през 2020 г. Ние рискуваме да забавим или спрем изцяло реформите, ако ЕС не изпълни обещанието си. \r\nСлед дългогодишен спор с Гърция, Северна Македония най-накрая намери начин да разреши проблема със съседната си страна. Сега НАТО иска да я приеме в редиците си като 30-ия член на Алианса. Албания се присъедини към НАТО през 2009 г. Със своя отказ ЕС ефективно подкопава усилията на НАТО за създаване на по-безопасно пространство в Европа. \r\nКитай и Русия са готови да заемат мястото, освободено поради неспособността на ЕС да действа. Китай разполага с пари за стратегически инвестиции, а Русия е готова за военно сътрудничество. Русия вече активно провежда кампании за дезинформация, за да сее раздора на Балканите и съюза им със Запада. Сега вероятно президентът Владимир Путин може да повярва в щастието си.  \r\nЕС прави огромна стратегическа грешка, като не се опитва да задържи Албания и Северна Македония с преговори за присъединяването им, както препоръча Европейската комисия. \r\n \r\n*** \r\n  Унгария е наложила вето на резолюция, според която сегашния формат на диалога за върховенството на закона е трябвало да бъде заменен с нов, според който Европейската комисия ще прави ежегодни доклади за състоянието на върховенството на закона във всяка страна-членка. Според правителството в Будапеща новият механизъм е безсмислен, защото Европейският съвет вече има нужните инструменти, за да налага спазването на договорите на ЕС, пише електронното издание  Hungary Today . \r\nСлед като Финландия пое ротационното председателство на Съвета на ЕС, политиците на северната страна дадоха да се разбере, че засилването на правовата държава в ЕС ще бъде основен приоритет за тях през следващите месеци. Като част от това финландското председателство имаше за цел да замени сегашния формат на диалога за върховенство на закона с по-общ годишен дебат за състоянието му. Следователно на вторник на заседанието на Съвета по общи въпроси (между министрите по въпросите на ЕС) председателството искаше да създаде годишен доклад за диалога за върховенство на закона. \r\nВъпреки това не е постигнат компромис, независимо че текстът е бил подкрепен от 26 от 28-те страни-членки. Вследствие на това председателството издаде само известие, съобщава новинарският сайт Eurologus. \r\nДържавите, които са се противопоставили, са Унгария и Полша, които често получават критики за правосъдните си реформи и други законово инициативи, които „отслабват демократичния контрол на правителството“. \r\nСлед срещата министърът на правосъдието на Унгария Джудит Варга заяви пред журналисти, че правителството принципно не е съгласно с Европейската комисия за извършване на оценки на върховенството на закона. Унгария подкрепя запазването на „изпитаните” механизми, изградени върху междуправителствения диалог, когато става въпрос за проучване на състоянието на върховенството на закона в държава-членка, добави Варга. \r\nТя също изрази възражението на Унгария срещу плановете на Европейския съвет да се основава на с доклада за върховенство на закона на Комисията. Министърът заяви, че Унгария и Полша са се обосновали на срещата, че държавите-членки трябва да формират своите становища по всякакви притеснения относно състоянието на върховенството на закона в друга държава от ЕС единствено въз основа на двустранните разговори. \r\nСпоред унгарското правителство държавите-членки трябва да обсъждат разногласията помежду си и вече съществува рамка на ЕС за това, наречена „междуправителствен диалог“. \r\nПредложението, представено от Финландия, ще сложи край на междуправителствения аспект на този процес и ще го замени с нов механизъм, добави тя. \r\nДжудит Варга подчерта, че Унгария, която възпрепятства приемането на съвместна резолюция, не трябва да се счита за блокираща, тъй като двете държави също са изпратили свои проекти, но нито една от тях не е присъствала при изготвянето на предварителния текст. \r\n„Унгария не може да приеме създаването на такъв механизъм“, посочи министърът. „Въпреки че е в малцинството, мнението, което е пренебрегвано от мнозинството от държавите-членки, е легитимно.“ \r\nВарга каза също, че всеки мониторинг трябва да избягва дискриминация и ненужно дублиране, което в момента не е гарантирано. \r\nРеакцията на правосъдния министър изобщо не е изненадваща. Съвсем наскоро Варга публикува мнение на Euronews, в което отхвърли не само механизма за върховенство на закона, но и предложението за обвързване на финансирането от ЕС с върховенството на закона. \r\n \r\n*** \r\n  Учени се ангажираха да проучат как да бъде преодоляна старостта със съществуващите и одобрени лекарства, пише британският вестник  The Times . Проектът трябва да бъде изпълнен без експерименти върху животни, като се основава само на лабораторни изследвания с човешки клетки. \r\nЗадачата на учените от новия изследователски център на Университета в Ексетър е да проверят дали стотиците съществуващи лекарства са в състояние да възстановят стареещите клетки, които натрупват опасни вещества в организма през целия живот на тялото. Именно на тях, според експертите, се дължи появата на множество хронични заболявания, които са свързани със старостта: артрит, остеопороза, диабет, деменция. \r\nПредстои да бъде установено какви съставки са способни да съживят тези клетки. Методите, които ще бъдат използвани, няма да включват експерименти с животни, тъй като тези лекарства вече са получили разрешение за излизането на пазара. Освен това учените са категорични: много открития, които изглеждат обещаващи при опитите с плъхове и мишки, в крайна сметка не са от полза за човека. \r\nРаботата с човешките клетки не е лесна, казват учените, защото може да отнеме месеци, за да се възпроизведат правилните условия за експеримента. Но когато това се случи, клетките реагират на манипулациите много по-добре. Ето защо, по-специално, в лабораторията на Университета в Ексетър се опитват да обучат ново поколение учени, които ще разработят тези подходи и ще допринесат за отхвърлянето на тестовете върху животни. \r\nКакто отбелязва авторът на статията, само едно на хиляда нови лекарства, които се тестват върху животни, преминава изпитвания върху хора, а от тях в крайна сметка само едно на всеки пет получава одобрение. Затова учените смятат, че може би новата техника може да коригира ситуацията. \r\nСред основните проблеми на стареенето, експертите определят загубата на стволови клетки, способни на подмладяване, продължителните възпаления, както и увеличаването на броя на старите клетки. Когато болните клетки се делят, те натрупват увреждане в ДНК-то на човека. Ето защо като за начало учените ще тестват 250 съвременни лекарства именно върху такива клетки, за да установят дали могат да ги подмладят. \r\nТъй като тестовете ще се правят върху човешки клетки, учените са получили обещание за финансиране от организации, защитаващи правата на животните. Самото проучване може да продължи десет години, отбелязва The Times. \r\n \r\n***", "date": "2019.11.21", "title": "Преглед на основните теми в европейския печат (Агенция „Фокус“)"}
{"url": "http://www.focus-news.net/news/2019/11/21/2721696/zam-ministar-nikolay-nankov-vodata-v-yazovir-dolna-dikanya-ne-e-godna-za-piene.html", "text": "Обеми от язовир \"Долна Диканя\" биха могли да бъдат преляти в язовир \"Студена\". Това каза заместник-министърът на регионалното развитие Николай Нанков по време на изслушването си в пленарна зала за проблема с водата, предаде репортер на  Агенция „Фокус“ . Николай Нанков посочи, че обемът на язовира е 2, 7 млн. куб. метра и те биха могли да бъдат преляти към \"Студена\". \"Има проблема по-скоро в случая, че водата не е годна за пиене, съгласно пробите, които излязоха от ВиК - Перник. Чакаме в понеделник да излязат от \"Софийска вода\" ЕООД. Този източник, който кметът предложи, трудно ще бъде въведен в експлоатация и реализиран\", заяви още Нанков. „Ще дам обобщена информация по отношенеи на водната криза в Община Перник. Разбрах вчера и от медиите не само в Община Перник, а и в други райони, в които в момента има нарушен режим“, каза още зам.-министърът. Той посочи, че ВиК Перник е предоставило балансите на водните количества в тялото на язовир \"Студена\". Заместник-министърът поясни, че язовирът е държавна собственост. \"С предоставени права за управление на областния управител на област Перник\", каза още заместник.министър Нанков.  \r\nДеница КИТАНОВА", "date": "2019.11.21", "title": "Зам.-министър Николай Нанков: Водата в язовир \"Долна Диканя\" не е годна за пиене"}
{"url": "http://www.focus-news.net/news/2019/11/21/2721697/stotitsi-detsa-vklyuchiha-kolednata-ukrasa-vav-veliko-tarnovo-nad-1400-sa-praznichnite-svetlini-v-grada.html", "text": "В истински празник за децата се превърна запалването на коледните светлини във Велико Търново, съобщиха от пресцентъра на  Общината . Стотици малчугани включиха украсата, а за настроението на малки и големи се погрижиха актьорите от Театър „Весел“ с постановката „Коледната въртележка“. На финала на спектакъла в един миг заблестяха елхата пред сградата на Общината и украсените иглолистни дървета край паметника „Майка България“. Празникът бе още по-вълнуващ с ефектните фойерверки, озарили небето над града. \r\n \r\nДецата и техните родители бяха приветствани от заместник-кмета на Велико Търново Снежана Данева-Иванова. Спазена бе традицията поне един месец преди Рождество Христово в града да грее празничната украса.  \r\n \r\nНад 1200 са коледните светлини, а повече от 200 са светещите в различни цветове фигури. Украсата обхваща както централната част на града, така и основните улици и всички квартали.", "date": "2019.11.21", "title": "Стотици деца включиха коледната украса във Велико Търново, над 1400 са празничните светлини в града"}
{"url": "http://www.focus-news.net/news/2019/11/21/2721701/28-godishen-e-zadarzhan-za-krazhba-i-napadenie-s-bradva-na-vazrasten-mazh-v-tsar-kaloyan.html", "text": "28-годишен е задържан за кражба и нападение с брадва на възрастен мъж в Цар Калоян. Това съобщиха от  ОДМВР - Разград . 28-годишният мъж от Цар Калоян, който на 16 ноември бе установен като извършител на домова кражба, снощи отново е задържан от органите на реда. Около 00.15 часа на 21 ноември той се върнал в обрания от него имот и нанесъл удари с малка брадва на 71-годишния обитател на къщата в Цар Калоян. След това се прибрал в дома си.  \r\nПострадалият е откаран в МБАЛ - Разград с травма на главата и комоцио. Извършителят е задържан в РУ - Разград. Взети са кръвни проби за изследване от двамата. По случая се води разследване.", "date": "2019.11.21", "title": "28-годишен е задържан за кражба и нападение с брадва на възрастен мъж в Цар Калоян"}
{"url": "http://www.focus-news.net/news/2019/11/21/2721699/valeri-simeonov-nfsb-vseki-ima-pravo-na-protest-no-protestite-sreshtu-men-sa-politicheski.html", "text": "Всеки има право на протест. Това каза лидерът на нФСБ Валери Симеонов пред журналисти във връзка с протестите срещу избора му за зам.-председател на Народното събрание, предаде репортер на  Агенция \"Фокус\" .  \r\n\"Протестите са политически. Това, което видяхме вчера бяха протести на бързо организирани хора. Това беше агитка, хора, които не знаеха за какво протестираха. Не ми знаеха дори името\", каза още Симеонов. Той посочи, че неговото поведение е било достойно и за да не носи негативи на правителството си е подал оставката. \"Няма драма в това. Случаят е приключил\", каза още Симеонов.   \r\nДеница КИТАНОВА", "date": "2019.11.21", "title": "Валери Симеонов, НФСБ: Всеки има право на протест, но протестите срещу мен са политически"}
{"url": "http://www.focus-news.net/news/2019/11/21/2721700/pregled-na-osnovnite-temi-v-dobrudzhanskiya-pechat.html", "text": "„Министерството на културата започва анализ на състоянието на храма на Кибела в Балчик“, съобщава вестник  „Нова добруджанска трибуна“ . Сключен е договор за изготвяне на експертиза за установяване на актуалното състояние на недвижимата археологическа културна ценност - античен храм на богинята Кибела в Балчик, и влиянието върху околните сгради и съоръжения в конкретната зона. В Регионалния телевизионен център във Варна и била представена пътуваща изложба, посветена на храма на понтийската майка на боговете Кибела. Изложбата е повод да се припомни, че преди 12 години античната находка бе открита в морския град случайно при изкоп за строеж в частен имот. Всички движими артефакти се намират в Историческия музей в Балчик след реставрация и консервация. \r\n  \r\nВредители нападнаха есенниците заради топлото време, твърдят агроспециалисти“. Тази есен е изключително благоприятна за появата и развитието на много вредители, които в минали години изобщо не са се появявали. Сред най-сериозните вредители са житните мухи. При обстойните обследвания на част от полетата с есенници в Добричка област е установено, че нападението от житни мухи е масово – два-три процента като някъде достига до 10%.  \r\n„2,6 милиона лева ще бъдат инвестирани за възстановяване на полезащитните пояси в Добруджа до 2024 година“, съобщава още изданието. Това е съобщил директорът на Държавното горско стопанство в Добрич Цанко Николов. Възстановени ще бъдат поясите, които са в лошо състояние и с най-добър растеж. Предстои да бъдат залесени над 820 декара пояси, пререждане ще бъде извършено на насаждения с площ от 14 250 декара, санитарна сеч ще бъде извършена в пояси на обща площ от 2588 декара.  \r\n \r\n„Тревога: опасност за пшеницата в Добруджа?“, съобщава на първа страница вестник  „Добруджанска трибуна“ . Фермер и експерти от различни институции са обсъдили как да се справят с житните мухи и болестите в житото. Житните мухи са нападнали до 35% от ранните посеви с пшеница и до 10% от късните в Добруджа. В полетата има установена и кафява ръжда като в някои посеви заболяването обхваща твърде висок процент. Според земеделските стопани от 10 години положението не е било толкова зле по отношение на неприятели.  \r\n \r\nВ рубриката „Новини“ – „Кандидатът за кмет на Каварна от АТАКА стана зам.-председател на ОбС“. Неуспялата да стигне до балотаж на последните местни избори и определяна като „най-успешния кмет на БСП“ Нина Ставрева, е избрана за председател на комисията по духовни дейности, съобщава изданието. Дарина Маринова е избрана за заместник-председател на Общинския съвет в морския град. Това е станало при второто заседание на местния парламент.  На него са избрани и председателите на 5 комисии в Общинския съвет в Каварна.  \r\n \r\n„Съдят добричлия по обвинение за над 32000 лв. укрити данъци“, съобщава всекидневникът. В Окръжния съд в Добрич е започнало дело срещу бизнесмен, избегнал установяването и плащането на данъчни задължения в размер на над 32 500 лв. Според прокуратурата подсъдимият е потвърдил неистина в справки-декларации по ЗДДС, също използвал документи с невярно съдържание при водене на счетоводството. Деянието е извършено в периода 1 юни 2015 година - 30 септември 2016 година.", "date": "2019.11.21", "title": "Преглед на основните теми в добруджанския печат"}
{"url": "http://www.focus-news.net/news/2019/11/21/2721704/ministar-predsedatelyat-boyko-borisov-pristigna-za-sreshtata-si-s-premiera-na-harvatiya-andrey-plenkovich-v-ministerskiya-savet-v-zagreb.html", "text": "Министър-председателят Бойко Борисов пристигна за срещата си с премиера на Хърватия Андрей Пленкович в Министерския съвет в Загреб. Това съобщиха от  правителствената информационна служба . Преди разговора с хърватския си колега, българският премиер остави послание в „Златната книга“ в институцията с пожелание – „За успеха на България и Хърватия“.  \r\n \r\nЗапочна срещата на двамата премиери, чийто фокус са консултациите по приоритетите на предстоящото Хърватско председателство на Съвета на ЕС през първата половина на 2020 г. с акцент върху политиката за европейската интеграция на Западните Балкани. Темата бе поставена високо в дневния ред на Европа от България по време на първото й председателство на Съвета на ЕС през 2018 г.", "date": "2019.11.21", "title": "Министър-председателят Бойко Борисов пристигна за срещата си с премиера на Хърватия Андрей Пленкович в Министерския съвет в Загреб"}
{"url": "http://www.focus-news.net/news/2019/11/21/2721692/yeromonah-miletiy-spasov-za-praznika-vavedenie-bogorodichno-velikoto-na-dneshniya-den-e-che-mariya-shte-posluzhi-za-spasenieto-na-choveshkiya-rod.html", "text": "Великото на днешния ден е, че Мария ще послужи за спасението на човешкия род. Това каза за предаването  „Светилник“  на  Радио „Фокус“  йеромонах Милетий Спасов зам.-ректор на Софийската духовна семинария Св. „Йоан Рилски“ по повод празника Въведение Богородично. Той припомни, че на 21 ноември, когато Света Богородица е била на 3 години, родителите и я завеждат в Йерусалимския храм и я оставят да бъде възпитавана там и така я посвещават на служение на Бога. Йеромонах Милетий Спасов посочи също, че в по-късен момент тя ще стане храм на Бога, в който Той се вселява.  \r\n \r\n„Това начало, което тя дава с влизането в храма и посвещението на Бога, засяга всеки един от нас и това е начало и на нашето спасение. Християнските празници трябва да „говорят“ на всеки нещо според неговия живот, което да доведе до промяна или развитие. Човек не трябва да пести себе си, да посвети живота си, труда си на Бога, всеки по своя си начин“, каза йеромонах Спасов и допълни, че важен момент от празника е хората да се съберат в храма, който не е култово здание, а място, където много хора се събират и където божията благодат и присъствие са  много по-силни отколкото на всички други места. Йеромонах Спасов уточни, че Бог е навсякъде, но когато са събрани повече души в името Христово и това място е осветено от молитвите и тайнствата, там може да се общува с Бога по начин, по който на други места не може. \r\n \r\nЕлеонора ЧОЛАКОВА", "date": "2019.11.21", "title": "Йеромонах Милетий Спасов за празника Въведение Богородично: Великото на днешния ден е, че Мария ще послужи за спасението на човешкия род"}
{"url": "http://www.focus-news.net/news/2019/11/21/2721707/korneliya-ninova-bsp-shte-vzemete-edna-dve-ostavki-za-da-potushite-naprezhenieto-v-pernik-no-tova-ne-reshava-problema.html", "text": "Ще вземете една-две оставки, за да потушите напрежението в Перник, но това не решава проблема.  \r\nТова каза лидерът на БСП Корнелия Нинова в декларация от името на група, предаде репортер на  Агенция \"Фокус\" .  \r\n\"Шокирани сме от факта, че заместник-министър тук каза, че е разбрал от медиите, че освен в Перник и в други градове има режим. Това изречение казва всичко и потвърждава вчерашните ни думи за безхаберие и безсилие. Областният управител на Перник вчера чак на третата година от управлението според заместник-министъра била разбрала, че има правомощия и задължения по въпроса със снабдяването на вода в Перник. Това казва всичко какви хора назначавате\", посочи Нинова. Тя обърна вниманеи, че управляващите са прехвърлили вината на ВиК операторите, на кметовете. \"Вчера г-н Нанков си позволихте да обвините националната криза с водите кмет на БСП. Щях да ви питам вчера кметът на Перник чий беше. Кметът на Шумен какъв е? А на Ловеч?Поне в тази огромна национална криза да не подхождате така. Няма никакво значение какъв е кмета\", посочи още Нинова.  \r\nДеница КИТАНОВА", "date": "2019.11.21", "title": "Корнелия Нинова, БСП: Ще вземете една-две оставки, за да потушите напрежението в Перник, но това не решава проблема"}
{"url": "http://www.focus-news.net/news/2019/11/21/2721703/el-pais-ispaniya-vazpirane-otbrana-i-dialog-generalniyat-sekretar-na-nato-za-strategiyata-po-otnoshenie-na-rusiya.html", "text": "В интервю за испанския национален ежедневник  El Pais , дадено само седмица преди срещата му с държавния глава на Франция Емаюел Макрон, на която ще обсъди „мозъчната смърт“ на Алианса, генералният секретар на НАТО Йенс Столтенберг се застъпи за подобряване на отношенията с Русия. \r\nВ отговор на въпрос дали споделя желанието на Макрон за помирение с Русия, Столтенберг заяви, че е „твърдо убеден \" в необходимостта от развитие на отношенията с Москва. Според него обаче НАТО не трябва да жертва своите принципи и сигурност. „Напротив, докато оставаме твърди и обединени, можем да влезем в политически диалог с Русия\", увери генералният секретар. \r\nСпоред Столтенберг, в отношенията с Русия Алиансът се нуждае от „възпиране, отбрана и диалог\". \r\nВ интервюто норвежецът засяга и ситуацията с Крим, която според него може да се определи като първия пример след Втората световна война за готовността на Москва да използва сила, за да „превземе територията на друга държава“. \r\nСтолтенберг обаче подчерта, че Крим не е част от НАТО. „Ето защо ние разположихме военни части по нашите граници, за да изясним, без никакво съмнение или риск от неразбиране, че никога няма да приемем повторение на ситуацията с Крим в страна от НАТО“. Той допълни, че в случай на нападение срещу някоя от страните-членки на организацията, „целият Алианс ще отговори\". \r\nРазмишлявайки върху значението на НАТО за Европа в момента, Столтенберг определи съюза „най -успешният в историята\". Освен това, според него, „ЕС и НАТО са две страни на една и съща монета\". Генералният секретар отбеляза също, че европейското единство не може да замени трансатлантическото партньорство или да защити Европа.  \r\n \r\n Тереза Герова", "date": "2019.11.21", "title": "El Pais (Испания): „Възпиране, отбрана и диалог“ - генералният секретар на НАТО за стратегията по отношение на Русия"}
{"url": "http://www.focus-news.net/news/2019/11/21/2721693/dots-d-r-veselka-toncheva-etnolog-denyat-na-hristiyanskoto-semeystvo-u-nas-ima-dve-izmereniya-ednoto-e-hristiyanskoto-drugoto-folklornoto.html", "text": "Денят на християнското семейство у нас има две измерения – едното е християнското, другото – фолклорното. Това каза в интервю за  Агенция „Фокус“  етнологът доц. д-р Веселка Тончева по повод 21 ноември – Ден на християнското семейство и на православната християнска учаща се младеж. „През 1929 г. Светият синод обявява Въведение Богородично за Ден на християнското семейство и на православната християнска учаща се младеж. Преди 9 септември 1944 г. той дори е неучебен ден и започва с литургия, на която присъстват ученици и младежи. Честване на този християнски празник е винаги в семеен кръг: само родителите и децата им, които нямат собствено семейство. Заедно цялото семейство посещава църковна служба и това е начин по-младите да бъдат приобщени към вярата и възпитавани в християнските добродетели. След това всички се събират на трапезата, която се оставя до сутринта, защото се вярва, че Богородица ще дойде през нощта – да си хапне и да благослови дома“, добави доц. Тончева. Етнологът уточни, че във фолклорен план дните, предхождащи празника, са познати като Вълчи празници. „Това е причината в някои райони този ден да се нарича с причудливото название Вълча Богородица. В някои региони тези дни започват след деня на свети Мина на 11 ноември, наричани са още Вучляци, Вълчляци, Вълкови дни, Зверини празници, както и Мратинци, Мратиняк, Мратиньок, предимно в Западна България, Мрата. Това са 3, 5, 7, 9 или 10 дни (в зависимост от региона), които най-често са около Архангеловден, но в Южна България са около Мръсните дни (между Коледа и Йордановден), а другаде са около Трифунците (1, 2 и 3 февруари)“, обясни още тя. По думите и по време на Вълчите празници съществува забрана жените да работят с вълна. „За да не бъдат нападани стадата им от вълци. Зашиват краищата на полите си с червен конец, за да „зашият” устата на вълка. Не докосват остри, режещи предмети и сечива. Връзват ножовете и ножиците с червен конец, „за да не се отварят на вълците устата”, скриват гребените или ги сключват един в друг, като така също символично завързват устата на вълците. През този период също така не изхвърлят пепелта от огнището – вярва се, че вълците ядат или облизват въглените и така се плодят, подобно на караконджулите“, каза още етнологът. „Последният ден от този период (21 ноември) се счита от народа за най-страшен. Наричан е Куцуклан, Куцлан, Натлапан, Кривльо, Кривио вълчляк, защото е посветен на най-лошия вълк – куц и зъл. Хората почитат празника му, за да го умилостивят и да спасят стадата си“, допълни доц. д-р Веселка Тончева.  \r\nВиолета СИМЕОНОВА \r\n \r\n Пълния текст на интервюто четете по-късно в „Мнение”", "date": "2019.11.21", "title": "Доц. д-р Веселка Тончева, етнолог: Денят на християнското семейство у нас има две измерения – едното е християнското, другото – фолклорното"}
{"url": "http://www.focus-news.net/news/2019/11/21/2721708/dots-d-r-preslav-peev-institut-po-okeanologiya-varna-zasilva-se-interesat-kam-priklyuchenskiya-turizam-v-balgariya-i-rumaniya.html", "text": "Туризмът на транснационално ниво в Румъния и България е секторът, разполагащ с ценен потенциал за развитие, който все още не е използван, и който може да бъде източник на атракция, както за инвеститорите, така и за туристите. Това заяви за  Радио „Фокус“ – Варна  доц. д-р Преслав Пеев, ръководител на Секция „Морска геология и археология” в Институт по океанология – Варна към българската академия на науките (БАН). Той посочи, че пазарът на приключенския туризъм отбелязва положително развитие и постоянно възходящ тренд. Търсенето на приключенския туризъм, за опознаване на транснационалното подводно културно наследство, продължава да се разширява и може все повече да допринесе за просперитета на румънските и българските черноморски общности. Доц. Пеев, посочи, че румънско-българското сътрудничество се подкрепя от исторически и регионални фактори, не само от принадлежността към едно и също географско и политическо пространство. Транснационалното сътрудничество допълва икономическите, социалните и политическите отношения между двете страни и подпомага политиката на Европейския съюз за сътрудничество между държавите-членки и подкрепата на националните икономики чрез общи политики.  \r\n \r\nРумъния и България като дестинация за приключенски туризъм имат огромен потенциал за практикуване на подводното гмуркане. Туристическият потенциал на двете страни е привлекателен както по отношение на подводни защитени територии, изкуствени рифове, подводно биоразнообразие, така и чрез потопени кораби, останки от крепости под вода, артефакти. „Приключеният туризъм за гмуркане под вода може да помогне да се генерират приходи за местното население и да се ускори развитието на Западния черноморски регион”, подчерта специалистът.  \r\n \r\nДоц. Преслав Пеев посочи, че проектът „Подводни туристически културни маршрути в Западната част на Черно море” има за цел да популяризира приключенския водолазен туризъм и да повиши туристическия потенциал на Западното Черноморие чрез идентифициране и популяризиране на подводното археологическо наследство на западното черноморско крайбрежие. По думите му целта на проекта е да изследва подводното наследство на Западното Черноморие, за да популяризира новия туристически пакет „Подводни културни и туристически маршрути в Западното Черноморие” в подкрепа на нови възможности за развитие на малките и средни предприятия.  \r\n \r\nДесислава ВАСИЛЕВА", "date": "2019.11.21", "title": "Доц. д-р Преслав Пеев, Институт по океанология – Варна: Засилва се интересът към приключенския туризъм в България и Румъния"}
{"url": "http://www.focus-news.net/news/2019/11/21/2721709/vremenno-dvizhenieto-se-osashtestvyava-v-edna-lenta-po-pat-i-3-pleven-obnova-v-rayona-na-grivitsa-poradi-patnotransportno-proizshestvie.html", "text": "Временно движението по път I-3 Плевен - Обнова в района на Гривица се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция“.", "date": "2019.11.21", "title": "Временно движението се осъществява в една лента по път I-3 Плевен - Обнова в района на Гривица поради пътнотранспортно произшествие"}
{"url": "http://www.focus-news.net/news/2019/11/21/2721712/zam-ministar-nikolay-nankov-ne-prodavam-sluhovi-aparati-no-shokiranite-da-slushat-po-vnimatelno.html", "text": "Не продавам слухови апарати, но шокираните да слушат по-внимателно. Това каза пред журналисти зам.-министърът на регионалното развитие Николай Нанков в отговор на декларацията на Корнелия Нинова, предаде репортер на  Агенция \"Фокус\" . \"Аз съм шокиран от медиите и научих от медиите какви глупости са говорили. За Перник защо не сме взели оставката по-рано на ВиК управителя, защото не е въвел по-рано режима, а в Плевен и  Ловеч защо са въвели по-рано режим. Те използват антитези\", коментира Нанков. Той посочи, че в Перник водният режим е закъснял. \"Водният режим се стартира и спира със заповед на кмета. \"Втората лъжа и втората манипулация, че съм обвинил кмета на Перник. Напротив, с него работим много добре. Много избирателно слушат и не чуват особено добре, но това са вече може би други проблеми, които аз нито мога да излекувам, нито мога да им правя оценка. На трето място темата с водоснабдителната мрежа на Перник. Малко да седнат и да четат и осмислят. Има водни експерти в групата на БСП - Манол Генов, той е експерт и по избори. Костадинов също разбираше от ВиК. Да видят предния програмен период, когато друг беше кмет, да видят защо тогава местнат авласт не реализира своя проект с европейски средства\", допълни още Нанков.  \r\nДеница КИТАНОВА", "date": "2019.11.21", "title": "Зам.-министър Николай Нанков: Не продавам слухови апарати, но шокираните да слушат по-внимателно"}
{"url": "http://www.focus-news.net/news/2019/11/21/2721705/vecherne-novosti-sarbiya-ruski-agent-obvinen-che-verbuva-srabski-darzhaven-sluzhitel-balgarska-sleda-v-aferata-video.html", "text": "Истината за предполагаема шпионска афера с главни актьори бивш заместник-военно аташе на Русия, акредитиран в Белград и предполагаем висш държавен служител ще бъде в центъра на задълбочено разследване на службите за сигурност в Сърбия. Президентът Александър Вучич нареди на Агенцията за военна сигурност да разследва целия случай, а освен това по този повод ще се проведе заседание на Съвета за национална сигурност на западната ни съседка, пише белградският ежедневник  „Вечерне новости“ . \r\nВ центъра на новия шпионски трилър е видео, публикувано на Jutjub, което записва среща между полковник Георги Викторович Клебан и неназован „сръбски служител“ - уж руска връзка в Сърбия, на паркинг в Земун. Видеото показва сърдечната среща на двамата мъже, приятелските им прегръдки и предаването на торба, съдържаща плик с пари. \r\nВидеоклипът бе качен и споделен от българския независим журналист и изследовател Христо Грозев в неговия профил в \"Туитър\", като той разкри самоличността на руснака от видеото, но и предложи своя собствена версия на събитието. Според коментарите му, полковник Клебан е член на ГРУ - руската военна разузнавателна служба, официалната му резиденция в Москва е Централната военна академия, докато съпругата му е докладвана на адреса на щаба на „Специалните сили“. Той постави тази информация в контекста на дейностите на ГРУ в региона и работата в мрежа с местни агенти. \r\nАгенцията за сигурност и разузнаване (БИА) потвърди автентичността на записа и самоличността на руския разузнавач Клебан. \r\n„Записът определено е автентичен и в него недвусмислено присъства руският разузнавач Георги Клебан“, заяви началникът на Аналитическия отдел на БИА Реля Желски. Той посочи, че службата действа по ясни заповеди, получени от президента на Сърбия. \r\nСамоличността на предполагаемия подкупен високопоставен служител, чийто външен вид във видеото е размит, е най-голямата неизвестност в случая. Според „Новости“ вероятно не става въпрос за високопоставен офицер, както се твърдеше първоначално, или дори за държавен служител. Дори има признаци, че контактът на Клебан е само първият човек на скромна проруска асоциация, оперираща в Сърбия. През деня се появи информация, че кадрите са на две години и че записаният сърбин е цивилен, който предоставя служебна информация на руснаците срещу заплащане. \r\n„Работи се интензивно, за да се открие самоличността на другия човек в записа. Задачата на Агенцията за военна сигурност (ВБА), както и на всички други служби за сигурност, включително Агенцията за сигурност и информация, е да гарантират, че цялата съответна информация е предоставена до държавната среща на върха“ - съобщиха от централата на БИА. \r\nИнформацията за възможния руски шпионаж предизвика тревога в сектора на държавната сигурност. Според изданието правителството е приело много сериозно информацията, която изтече в обществото за предполагаемото вербуване на държавни служители от руски агенти. \r\nПремиерът Ана Брнабич изрази опасението си, че това е сериозен проблем. Тя потвърди, че е обсъдила случая с президента Вучич и че той е издал заповед на БИА да разследва всички твърдения. \r\n„Ако се установи, че публикуваната информация е вярна, това ще създаде проблем, който всички ще трябва да приемат сериозно“, заяви министър-председателят. \r\nФактът, че министърът на отбраната Александър Вулин напусна Скупщината спешно и без обяснения, където присъства на дебата за бюджета, е доказателство за ситуацията, която достига до червената линия. \r\n„През последните 24 часа имах няколко дискусии с ръководителя на ВБА генерал Джуро Йованич и с президента Вучич. Ситуацията е сериозна и скоро очаквам повече информация“, каза Вулин и добави, че вярва, че зад завесата се крие опитът да се дистанцира Сърбия от политиката на военния неутралитет. \r\nПървоначалната информация от разследването показва, че кадрите са направени чрез оперативната работа на една от чуждестранните разузнавателни служби, която покривала контактите на полковник Клебан. Има и индикации, че клипът е пуснат от разузнавателните служби на Румъния, пише „Новости“. \r\n \r\n Българин доказва руската връзка \t \r\nКакто пише белградският ежедневник, българският журналист Христо Грозев, който потвърди шпионската афера, „се счита за утвърден изследовател на заплахите за сигурността, зад които стои Русия. В неговата биография пише, че от 2015 година пише за независимата изследователска мрежа Belingkat. Той потвърди репутацията си чрез доказване на връзката на двама руски офицери със свалянето на малайзийския Boeing 777 над Украйна през 2014 г., предполагаемото участие на ГРУ в събития в Черна гора през 2016 г., както и в случая с отравянето на бившия руски агент Сергей Скрипал. Грозев има бакалавърска степен от американски университет в България, живее във Виена и управлява радиостанции в Холандия и Украйна. \r\n \r\n \r\n \r\nПревод и редакция:", "date": "2019.11.21", "title": "„Вечерне новости“ (Сърбия): Руски агент обвинен, че вербува сръбски държавен служител; българска следа в аферата (ВИДЕО)"}
{"url": "http://www.focus-news.net/news/2019/11/21/2721710/b92-sarbiya-shpionskiyat-skandal-v-sarbiya-zapisat-nay-veroyatno-e-razprostranen-ot-amerikanskite-sluzhbii.html", "text": "Видеозаписът, който показва как руски разузнавач вербува сръбски агент, най-вероятно е разпространен от американските служби, съобщава белградската електронна медия  B92 . \r\nНа видеото, публикувано в YouTube, е записана срещата на двама мъже на паркинг в Земун. Лицето на единия от тях е скрито, за да не бъде разкрита самоличността му. Твърди се, че той е сърбин – „агент, офицер“ от разузнавателните служби на западната ни съседка. Другият, който му дава пари, е Георгий Клебан, подполковник в руската армия, който служи като помощник-пратеник на отбраната в Посолството на Русия в Белград. \r\nМестните медии твърдят, че са били правени множество опити видеото да бъде заснето на дневна светлина, но в крайна сметка руските служби са успявали да осуетят намеренията. Как точно – не се споменава. \r\n \r\n Тереза Герова", "date": "2019.11.21", "title": "B92 (Сърбия): Шпионският скандал в Сърбия – записът най-вероятно е разпространен от американските служби?"}
{"url": "http://www.focus-news.net/news/2019/11/21/2721714/knigata-gartsizmat-na-balkanskiya-poluostrov-izdadena-predi-100-godini-ot-stoyu-shishkov-shte-bade-predstavena-v-smolyan.html", "text": "Книгата „Гърцизмът на Балканския полуостров”, издадена през 1919 г. на френски език като защитно свидетелство на България пред Версайските срещи и подписването на договорите между победители и победени в Първата световна война, ще бъде представена от Регионалния историческият музей „Стою Шишков” и Клуба на дейците на културата в Смолян от 18.00 часа в зала „Петър Стайков” на бул. „България” 43. Това съобщиха от   Клуба на дейците на културата .  \r\n \r\nКнигата е публикувана в тираж от в 1000 бройки само на френски, тъй като скромната учителска заплата на родолюбеца Шишков не стига да покрие разноските по издаването й и на български език. 100 броя купува Министерството на просвещението, други 200 авторът изпраща даром до ратуващите за целокупна България държавници, интелектуалци и обществени дейци. Съдбата на останалите 700 е неизвестна. Вероятно и те са споделили участта на други книги на Стою Шишков – продадени на бакалите в Пловдив „на килограм”, за да завиват в страниците им сирене, кашкавал и сланина. \r\n \r\nПрез 2017-а неговият внук Николай Щърбов я превежда от френски език на български и я издава със собствени средства, за да стане достояние на българския читател. Формалният повод за това родолюбиво дело е поведението на Вселенския патриарх и архиепископ на Константинопол Вартоломей I при посещението му през ноември 2015 г. в България. Висшият духовник вместо да благодари за оказаното му гостоприемство и почит от Българската православна църква и държавната власт, се държа аругантно и господарски спрямо патриарх Неофит и изяви претенции, нямащи нищо общо със съвременните междудържавни отношения и международни спогодби. \r\n \r\nПредставянето на „Гърцизмът на Балканския полуостров” ще бъде направено от внука на Стою Шишков – Николай Щърбов, преводач и издател на безценния труд на именития си дядо.", "date": "2019.11.21", "title": "Книгата „Гърцизмът на Балканския полуостров”, издадена преди 100 години от Стою Шишков, ще бъде представена в Смолян"}
{"url": "http://www.focus-news.net/news/2019/11/21/2721702/dots-d-r-veselka-toncheva-etnolog-v-hristiyanskata-doktrina-21-noemvri-e-denyat-na-vavedenieto-na-sveta-bogoroditsa-v-hrama.html", "text": "В християнската доктрина 21 ноември е денят на Въведението на Света Богородица в храма. Това каза в интервю за  Агенция „Фокус“  етнологът доц. д-р Веселка Тончева по повод 21 ноември – Ден на християнското семейство и на православната християнска учаща се младеж. „Това е обет, който нейните родители Йоаким и Анна дават пред Господ още преди тя да се роди. Затова, когато тя навършва 3 години, те тържествено я въвеждат в Йерусалимския храм и я посвещават на Бога“, добави доц. Тончева. „В канонични текстове – свещени песни, възпяващи Въведение Богородично, се разказва за това как в този ден родителите на Божията майка събрали своите роднини и приятели и тръгнали към храма. Млади девойки със свещи в ръце вървели пред шествието. Първосвещениците и служителите в храма ги посрещнали с пеене на свещени химни“, обясни етнологът. По думите й, Света Богородица била поставена на първото стъпало пред храмовия вход и за почуда на всички присъстващи без ничия помощ тя се изкачила сама по 15-те стъпала и се спряла на най-горното. „Посрещнал я свети Пророк Захария, баща на Св. Йоан Кръстител, който я въвел в олтара, където влизал веднъж в годината само той като Първосвещеник. Йоаким и Анна принесли дарове и жертви на Бога, получили благословение от свещениците и се върнали с роднините си в Назарет, а Божията майка останала да живее и служи в храма, където израснала“, допълни още доц. д-р Веселка Тончева. \r\nВиолета СИМЕОНОВА \r\n \r\n Пълния текст на интервюто четете по-късно в „Мнение”", "date": "2019.11.21", "title": "Доц. д-р Веселка Тончева, етнолог: В християнската доктрина 21 ноември е денят на Въведението на Света Богородица в храма"}
{"url": "http://www.focus-news.net/news/2019/11/21/2721711/premierat-boyko-borisov-izgrazhdaneto-na-transportniya-koridor-8-shte-bade-ot-polza-za-tseliya-region-vklyuchitelno-i-za-harvatiya.html", "text": "Изграждането на транспортния Коридор № 8 ще бъде от полза за целия регион, включително и за Хърватия. Това заяви министър-председателят Бойко Борисов в Загреб по време на срещата си с премиера на Хърватия Андрей Пленкович, съобщиха от  правителствената информационна служба . Двамата разговаряха в рамките на работното посещение на българския премиер в Хърватия. \r\n \r\n„Европейската интеграция на Западните Балкани ще продължи да бъде сред основните външнополитически приоритети на България, тъй като тя е инструмент за постигане на стабилност, мир и просперитет в региона. Оценяваме силно заявения ангажимент от страна на предстоящото Хърватско председателство за приемственост по темата от нашето председателство“, посочи той. \r\n \r\nВъв фокуса на срещата бяха консултациите по приоритетите на предстоящото Хърватско председателство на Съвета на ЕС през първата половина на 2020 г., което ще продължи да работи за европейския път на шестте държави от региона. Темата бе поставена високо в дневния ред на ЕС от Българското председателство и бе продължена от австрийското, румънското и сегашното финландско председателство. Бъдещето на Западните Балкани е в ЕС, категорични бяха премиерите Борисов и Пленкович. \r\n \r\n„Не е възможно да постигнем социално и икономическо сближаване в Европа, ако не подобрим транспортната, енергийната и цифровата инфраструктура в региона и целия ЕС“, отбеляза премиерът Борисов пред Пленкович. Българският министър-председател приветства приемствеността между нашето и предстоящото Хърватско председателство по ключови теми от европейския дневен ред, както и по този толкова важен въпрос – инфраструктурната свързаност.   \r\n \r\n„От особено значение е да се справим с изтичането на мозъци от нашия регион. По тази причина високо оценявам инициативите за младите хора и за създаването на по-добри условия за работа и обучение в техните страни“, посочи премиерът Бойко Борисов. Той заяви подкрепата на страната ни за приоритетните теми на Хърватското председателство като преговорите за новия бюджет на ЕС, задълбочаването на Единния пазар и цифровизацията, инвестирането в образованието и иновациите, които са в основата на нашата конкурентоспособност в глобализирания свят.  \r\n \r\nДвамата министър-председатели обсъдиха задълбочаването на търговското и икономическото сътрудничество между България и Хърватия, както и потенциала за насърчаване на инвестициите и привличането на взаимни инвеститори. Перспективни области за партньорство между българските и хърватските компании са инфраструктурните проекти, туризма, хранителната промишленост, информационните и телекомуникационните технологии, енергетиката. \r\n \r\n„Споделяме общи интереси по отношение на регионалните инфраструктурни проекти. Затова смятаме, че изграждането на транспортния Коридор № 8 ще бъде от полза за целия регион, включително и за Хърватия, тъй като ще предостави алтернативен маршрут до Черно море – и по-нататък към Каспийския регион и Централна Азия“, каза още премиерът Борисов.  \r\n \r\nБългарският министър-председател подчерта, че двете държави съвместно трябва да подкрепят европейската политика за укрепване на енергийната инфраструктура и развитието на проекти, имащи за цел диверсификация на маршрутите и източниците на природен газ. „Разглеждаме като еднакво важни проектите за интерконекторна връзка Гърция - България и терминала за втечнен природен газ на хърватския остров Кърк“, очерта премиерът Борисов. В същия контекст проектът за изграждане на газов хъб на територията на България има за цел да създаде необходимата инфраструктура, свързваща газовите пазари на ЕС със страните от Енергийната общност (Сърбия, Република Северна Македония, Босна и Херцеговина). \r\n \r\nВ рамките на разговора Борисов и Пленкович дадоха висока оценка също на възходящата тенденция в двустранното културно и образователно сътрудничество.", "date": "2019.11.21", "title": "Премиерът Бойко Борисов: Изграждането на транспортния Коридор № 8 ще бъде от полза за целия регион, включително и за Хърватия"}
{"url": "http://www.focus-news.net/news/2019/11/21/2721706/147-dvoyki-shte-podnovyat-svoite-obeti-za-vyarnost-v-denya-na-hristiyanskoto-semeystvo-v-dupnitsa.html", "text": "147 двойки ще подновят своите обети за вярност в Деня на християнското семейство в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. Събитието е насрочено за 11.00 часа в ресторант в града. За седма поредна година Община Дупница организира тържеството в Деня на християнското семейство и на него ще присъстват двойки, които честват \"златна\" и \"диамантена\" сватба. 118 двойки са сключили брак в Дупница през 1968 година, а 29 ще честват 60 години семеен живот. Двойките ще впишат обетите си за вярност в нарочна книга, която е въведена за целта при първия ритуал през 2013 година. За празнуващите отново е подготвена музикална програма. \r\n \r\nВенцеслав ИЛЧЕВ", "date": "2019.11.21", "title": "147 двойки ще подновят своите обети за вярност в Деня на християнското семейство в Дупница"}
{"url": "http://www.focus-news.net/news/2019/11/21/2721713/vasilka-dafkova-nedelno-uchilishte-simitli-detsata-kazvat-che-praznikat-vavedenie-bogorodichno-i-denyat-na-hristiyanskoto-semeystvo-simvolizirat-silata-i-vyarata-v-dobroto.html", "text": "Децата казват, че празникът Въведение Богородично и Денят на християнското семейство символизират силата и вярата в доброто. Това каза за  Радио „Фокус“ - Пирин  Василка Дафкова, учител в Неделното училище към храм „Рождество Богородично“ в Симитли. Тя обясни, че по време на занятията, които провеждат по повод 21 ноември, си припомнят какво е християнското значение на празника Въведение Богородично. \r\n \r\n„От децата, които посещават Неделното училище от години, изисквам да припомнят на своите другари какво правим по време на честването на празника. Освен това с всички тях дискутираме какво е значението на празника за всеки един от нас“, посочи още Дафкова. Тя заяви, че акцент по време на учебните часове се поставя и върху това какъв е съвременният прочит на празника. „Задавам на децата и въпрос относно това защо 21 ноември е избран за празник и на християнското семейство. И понякога те, по невинния си начин на мислене, се справят по-добре от възрастните, казвайки че празникът символизира силата и вярата в доброто, в това, на което човек може да се обрече за цял живот“, отбеляза Дафкова. Според нея, ако това се възпитава още от ранна детска възраст, нещата вървят добре.  \r\n \r\n„Ето защо, те разбират, че християнското семейство ни възпитава да бъдем добри, сплотени и че всички трябва да бъдат обичани“, уточни Дафкова. По думите ѝ това е много важно в съвременното ни общество. Учителят в Неделното училище на град Симитли допълни, че по повод празника заедно с децата изработват различни картички с послания, които подаряват на техните родители, братя и сестри.  \r\n \r\nЛивия НИНОВА", "date": "2019.11.21", "title": "Василка Дафкова, Неделно училище – Симитли: Децата казват, че празникът Въведение Богородично и Денят на християнското семейство символизират силата и вярата в доброто"}
{"url": "http://www.focus-news.net/news/2019/11/21/2721718/liderat-na-bosnenskite-sarbi-dodik-natsionalniyat-plan-na-sarbite-tryabva-da-bade-obedinenie-v-edna-darzhava.html", "text": "Обединение на всички сърби в една държава трябва да бъде националният план на този народ. Това заяви в интервю пред  ТАСС  лидерът на босненските сърби и член на Президиума на Босна и Херцеговина (БиХ) Милорад Додик. \r\n„Дойде време сърбите да казват сами какво искат, а не постоянно да идва някой от Запад и да нарежда: „Трябва да е така“. Мисля, че за всички трябва да е ясно, че националният план на нашия народ трябва да бъде национално обединение в една държава. Това е наистина възможно днес. Република Сръбска и Сърбия не трябва да крият тази концепция, която сега формално не съществува, знам това, но ако следваме народната воля, това би било неприкосновена ценност в Сърбия и Република Сръбска“, заяви Додик. \r\nЛидерът на босненските сърби припомни, че XX век е бил век на страдания за сръбския народ: първо във всяка от световните войни Сърбия губи от 30 до 50% от населението си, а след това „дава“ своята държавност в полза на страните, които влизат в Югославия. „Преди 500 000 сърби са живели във Федерация БиХ (заедно с Република Сръбска е част от БиХ), но днес са само 50 хиляди, в Хърватия живяха 500 хиляди сърби, а сега са 100 хиляди, но обвиняват нас в етнически чистки. Но ние успяхме да се вдигнем и днес Сърбия увеличава своето значение. Това е несъмнено, а Република Сръбска днес е готова да отрази всяка интервенция срещу нея. Някога на основата на тази доминантна народна воля ще възникнат условия или ще се създаде политически контекст, а ние имаме достатъчно приятели по света, за да направим това. А сега трябва да се развиваме в съществуващите условия и да градим мир“, счита политикът. \r\nВ момента сърбите са разделени между двете страни. Повечето от тях живеят в Сърбия - около 7 милиона души. Други 1,1 милиона сърби живеят в едно от образуванията на БиХ - Република Сръбска. Национално ориентираните сили на сръбския народ все повече декларират необходимостта от обединяване на всички сърби на Балканите в една държава. \r\nНа въпрос за възможността за провеждане на референдум за отделянето на Република Сръбска от БиХ, Додик отговори, че, както и по-рано, е оставил това право на сърбите на Босна и Херцеговина. \r\n„Никога няма да спра да твърдя, че народът на Република Сръбска и Сърбия имат право на референдум за статута си. Но ние не сме авантюристи, които биха направили нещо, което би причинило повече вреда, отколкото полза. Ще се борим упорито с политически средства за нашия статус. Бихме били много по-успешни и много по-развити, ако не бяхме в Босна и Херцеговина“, уверен е той. \r\nПо неговите думи в БиХ „със сигурност през изминалите години не стана по-добре, а по-зле“. „Тя е блокирана изцяло по всички линии. Два от трите конституционни народа не искат да живеят в БиХ, но бошняците-мюсюлмани се опитват да я съхранят. Те смятат, че цялата БиХ им принадлежи, разбира се, с подкрепата на западните ментори и отчасти Турция“, обяснява политикът. \r\nДодик припомни, че идеологът и основател на Федерация Босна и Херцеговина Алия Изетбегович в работата си „Ислямска декларация“, която стана програма за републиката, директно заяви, че страната трябва да се управлява от закона на шериата. \"И виждаме, че все повече групи в Босна и Херцеговина са организирани по този начин. БиХ, сега и в бъдеще, изглежда като неуспешен експеримент, който западните страни се опитват да спасят“, продължава той. \r\nСпоред Конституцията, предложена в Общото рамково мирно споразумение за Босна (Дейтънското споразумение), подписано на 14 декември 1995 г. в Париж, държавата БиХ се състои от две образувания (ентитета): Мюсюлманско-хърватската Федерация Босна и Херцеговина (51% от територията) и Република Сръбска ( 49% от територията), както и област Бръчко. \r\nДържавната структура на БиХ е една от най-сложните в света. В системата на държавната администрация пропорционално са представени трите основни народа: босненци (славяни, които са преминали в исляма), сърби (православни) и хървати (католици). \r\n \r\nПревод и редакция:", "date": "2019.11.21", "title": "Лидерът на босненските сърби Додик: Националният план на сърбите трябва да бъде обединение в една държава"}
{"url": "http://www.focus-news.net/news/2019/11/21/2721715/tsarkvata-sveto-vavedenie-bogorodichno-v-panagyurishte-otbelyazva-hramoviya-si-praznik.html", "text": "Църквата „Свето Въведение Богородично“ в Панагюрище отбелязва храмовия си празник. Това каза за  Радио „Фокус“ - Пазарджик  Ирина Ботева, главен уредник в Историческия музей в Панагюрище. Тя обясни, че в архитектурно отношение църквата представлява трикорабна псевдобазилика с една апсида и притвор и дървен навес от запад.  \r\n \r\n„Централният кораб е отделен от страничните посредством колонади. Страничните кораби имат плоски тавани, обшити с дървена ламперия, а централният е с полуцилиндрично сводесто покритие, в чийто център се издига купол лежащ на осемстенен барабан. Кубето на купола отвън е позлатено. В западната част на наоса е изграден дървен балкон – емпория, който в миналото, освен за църковния хор, е служел и за женско отделение“, посочи тя. По думите ѝ вътрешността на храма се осветява добре с дневна светлина, влизаща през големи прозорци на южната, северната и западната стена.  \r\n \r\n„Северозападно от черквата, в ъгъла на черковния двор се извисява камбанария, която също е покрита с позлатено кубе. Наосът е отделен от олтара с красив дърворезбен иконостас, разделен на три части, съответстващи на трита кораба. Царският ред в иконостаса се състои от 14 големи икони, рисувани през 1880 – 1881 г. Техен автор е даровития художник Иван Доспевски, представител на Самоковската художествена школа“, допълни Ботева. \r\nВаня НИКОЛОВА", "date": "2019.11.21", "title": "Църквата „Свето Въведение Богородично“ в Панагюрище отбелязва храмовия си празник"}
{"url": "http://www.focus-news.net/news/2019/11/21/2721719/obshtina-blagoevgrad-shte-nalaga-sanktsii-na-yuridicheski-i-fizicheski-litsa-koito-izgaryat-materiali-otdelyashti-vredni-emisii-v-atmosferata.html", "text": "Кметът на Благоевград инж. Румен Томов издаде заповед, с която забранява нерегламентираното изгаряне на излезли от употреба гуми, отработени масла, отпадъци от текстил и други леснозапалими материали, тъй като това е процес, при който се отделят вредни емисии в атмосферата, които са канцерогенни. Това съобщиха от  пресцентъра на Община Благоевград.     \r\n \r\nЮридически лица и еднолични търговци, които нарушават заповедта, ще бъдат санкционирани със суми в размер от 1400 лв. до 4 000 лв. Физически лица ще бъдат глобявани в размер от 500 лв. до 3 000 лв. \r\n \r\nИздадената заповед има за цел да намали замърсяването на атмосферния въздух, който в последните години е сериозен проблем за гражданите. Контрол по изпълнение на заповедта е възложен на инж. Емилия Тунева – заместник-кмет по строителството и сигурността на Община Благоевград.", "date": "2019.11.21", "title": "Община Благоевград ще налага санкции на юридически и физически лица, които изгарят материали, отделящи вредни емисии в атмосферата"}
{"url": "http://www.focus-news.net/news/2019/11/21/2721725/10-topcheta-ot-staniol-sadarzhashti-kanabis-sa-izzeti-pri-proverka-v-zhilishte-v-kvartal-elenovo-v-blagoevgrad-zadarzhan-e-37-godishen-mazh.html", "text": "Със заповед за задържане до 24 часа е задържан 37-годишен от Благоевград. Това съобщиха от  ОДМВР – Благоевград.  При извършена, около 09:30 часа на 20 ноември, проверка на обитавано от лицето жилище в ж.к. „Еленово“ в град Благоевград, от полицейски служители на сектор „Криминална полиция“ при 02 Районно управление на МВР - Благоевград, са намерени около 10 топчета от станиол, съдържащи общо около 3 грама канабис. За случая е уведомена Районна прокуратура - Благоевград. Образувано е досъдебно производство.", "date": "2019.11.21", "title": "10 топчета от станиол, съдържащи канабис, са иззети при проверка в жилище в квартал „Еленово“ в Благоевград, задържан е 37-годишен мъж"}
{"url": "http://www.focus-news.net/news/2019/11/21/2721721/pencho-hristov-patna-politsiya-veliko-tarnovo-zapochva-tretata-chast-na-aktsiya-zima-nasochena-kam-vodachite-na-mps-i-tehnicheskata-izpravnost-na-avtomobilite.html", "text": "Започва третата кампания - „Безопасно шофиране през зимата“, която е част от акция „Зима“. Това каза за  Радио „Фокус“ - Велико Търново  Пенчо Христов от „Пътна полиция“ - Велико Търново. Последната десетдневна кампания в рамките на акцията е насочена към техническата изправност на автомобилите, осветителните системи, водачите на моторни превозни средства (МПС) и поведението им спрямо пешеходците. Тя ще обхване периода от 21 до 30 ноември.  „В този период е предвидено да се извърши оглед на състоянието на пътните настилки и пътната маркировка и осветеността на участъците от уличната мрежа с повишена опасност, а при необходимост ще се изготвят предписания на стопаните им“, поясни Пенчо Христов. \r\n \r\nВ рамките на акцията се провеждат множество специализирани полицейски операции, засилено е полицейското присъствие, както в населените места, така и извън тях. Независимо от обявените теми на кампаниите при установяване на нарушения на Закона за движение по пътищата и на други нормативни актове, спрямо нарушителите ще се взима отношение на място. \r\n \r\nОт ОДМВР - Велико Търново съветват водачите да се погрижат за гумите си, като от 15 ноември до 1 март те трябва да са за зимни условия или с дълбочина на протектора не по-малка или равна на 4 мм. Гумите с шипове са забранени. Хубаво е да се смени водата с антифриз, да се провери изправността на чистачките и подмени перата, да се провери работи ли парното. На път се тръгва само с изправни спирачки, достатъчно гориво, вериги за сняг и с въже за теглене. Препоръчително е да се поддържат чисти, видими, регулирани и в изправност фаровете, стоповете, габаритите и мигачите. Всеки автомобил трябва да има обезопасителен триъгълник, заредена според изискванията аптечка, преминал периодична проверка пожарогасител и светлоотразителна жилетка. \r\n \r\nРени АТАНАСОВА", "date": "2019.11.21", "title": "Пенчо Христов, „Пътна полиция“ - Велико Търново: Започва третата част на акция „Зима“, насочена към водачите на МПС и техническата изправност на автомобилите"}
{"url": "http://www.focus-news.net/news/2019/11/21/2721722/sport-wada-vnasya-preporaka-za-izvazhdane-na-sbornaya-ot-evro-2020.html", "text": "Националният тим на Русия може да бъде изхвърлен от участие на Евро 2020, а мачовете в Санкт Петербург да бъдат отнети. Новината идва в светлината на поредния скандал с допинг около страната. Международната антидопингова асоциация - WADA, ще внесе препоръката за тази страхотно тежка санкция, ако тя бъде одобрена на 9 декември на заседание на Изпълкома на организацията. Мярката идва, след като WADA обяви, че има доказателства за подменени, непълни и фалшифицирани данни от Москва по скандала и разследването, продължили срещу руския спорт между 2014 г. и 2017 г. Пълният доклад с уликите вече е разгледан от комисии в организацията, а Изпълкомът ще го гледа на 9 декември и ще реши дали е достатъчно основание за тежкото наказание.", "date": "2019.11.21", "title": "Спорт: WADA внася препоръка за изваждане на \"Сборная\" от Евро 2020"}
{"url": "http://www.focus-news.net/news/2019/11/21/2721726/politika-sarbiya-videoto-s-ruskiya-shpionin-e-napraveno-predi-nyakolko-godinii.html", "text": "Видеозаписът, на който се вижда как руският офицер от ГРУ (военното разузнаване) предава пари на предполагаем висш сръбски държавен служител е на няколко години, пише белградският ежедневник  „Политика“ , като се позовава на свои източници. \r\nСпоред информацията на изданието, особата, за която се твърди, че е сръбски държавен служител, не работи в службите, а е цивилен, който, най-вероятно, е търгувал с бизнес данни. \r\n \r\nПревод и редакция:", "date": "2019.11.21", "title": "„Политика“ (Сърбия): Видеото с руския шпионин е направено преди няколко години?"}
{"url": "http://www.focus-news.net/news/2019/11/21/2721728/zhitelite-na-selata-tsarimir-i-yoakim-gruevo-v-oblast-plovdiv-sa-s-narusheno-vodopodavane-zaradi-avarii.html", "text": "Жителите на селата Царимир и Йоаким Груево в област Пловдив са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК – Пловдив. Екипите работят по отстраняване на авариите, като се очаква в следобедните часове да бъде възстановено нормалното водоподаване към засегнатите абонати. \r\n \r\nС нарушено водоподаване са също домакинствата в района на ул. „Опълченска“ в град Карлово, живущите в сайта на ул. „Найден Геров“ в град Кричим, както и абонатите в района на улиците „Перуника“ и „Коматевско шосе“ в град Пловдив.  \r\n \r\nТони МИХАЙЛОВ", "date": "2019.11.21", "title": "Жителите на селата Царимир и Йоаким Груево в област Пловдив са с нарушено водоподаване заради аварии"}
{"url": "http://www.focus-news.net/news/2019/11/21/2721724/korneliya-ninova-bsp-vnesohme-otnovo-nashiya-antikoruptsionen-zakon-v-koyto-iskame-predsedatelya-na-kpkonpi-da-se-nazvachava-ot-prezidenta.html", "text": "Внесохме отново нашия Антикорупционен закон, в който искаме председателя на КПКОНПИ да се назвачава от президента. Това каза лидерът на БСП Корнелия Нинова пред журналисти, предаде репортер на  Агенция \"Фокус\" . Тя осочи, че от партията го прави не защото президентът е подкрепен от БСП, а защото президентът не разпределя обществени поръчки, не раздава еврофондове и е обективна институция. \"Реагираме днес, защото сме дисциплинирани хора. Искахме да приключат сроковете, процедурите по номинации, да се затвори вчера в 18.00 ч. срока и да говорим днес. Няколко принципни неща. Още при създаването на КПКОНПИ \"БСП за България\" бяхме против по принципни съображения. Тази комисия беше създадена сгрешено. Тогава ние внесохме своя алтернативен антикорупционен закон и той беше отхвърлен. Времето показа, че докато сега съществуваше и работеше нито един политик по високите етажи на властта не беше осъден за корупция. Нещо повече - самият председател на комисията се оказа замесен в корупционни власти. Времето доказа нашето твърдение, че тя няма да сработи. Не може  депутатите, управляващото мнозинство, да излъчваме човека, да го избираме и назначаваме, държавата да му плаща заплатата и да очакваме, че той ще ни разследва обективно за корупция и ще ни предаде на съд\", каза още Нинова. Тя посочи, че той ако тръгне да разследва обективно, това мнозинство може да го уволни. \"По този начин създадена комисията няма да пребори корупцията. \"Сега ни предлагат повече от същото\", каза още Нинова.  \r\nДеница КИТАНОВА", "date": "2019.11.21", "title": "Корнелия Нинова, БСП: Внесохме отново нашия Антикорупционен закон, в който искаме председателя на КПКОНПИ да се назвачава от президента"}
{"url": "http://www.focus-news.net/news/2019/11/21/2721727/the-sun-privarzhenitsi-na-teoriyata-na-konspiratsiyata-otkriha-dvoynichka-na-greta-tunberg.html", "text": "Привърженици на теорията на конспирацията откриха двойничка на Грета Тунберг, запечатана на фотография от края на XIX век, съобщава британският вестник  The Sun . \r\nСнимката е направена през 1898 г. в канадската територия Юкон. Тя е намерена в архива на Вашингтонския университет. На нея са заснети деца, занимаващи се с ръчен труд. Момичето на кадъра прилича изключително много на 16-годишната екоактивистка Грета Тунберг. \r\nСвръхестествената прилика предизвика дискусия в социалната мрежа „Туитър“. Мнозина се съгласиха, че момичето наистина е двойник на Грета. „Тя е пътешественик във времето и се е върнала при нас, за да ни предупреди за бъдещето. Това е единственото обяснение“, пише един от потребителите на мрежата.  \r\n \r\n Тереза Герова", "date": "2019.11.21", "title": "The Sun: Привърженици на теорията на конспирацията откриха двойничка на Грета Тунберг"}
{"url": "http://www.focus-news.net/news/2019/11/21/2721723/b92-sarbiya-amerikanskite-sluzhbi-sa-se-opitali-da-kachat-videoto-na-ruskiya-shpionin-50-pati-rusnatsite-sa-go-predotvratyavali-vseki-pat.html", "text": "Снимката, на която се вижда как руският полковник от военното разузнаване (ГРУ) Георги Клебан дава пари на висш сръбски държавен служител, най-вероятно е пусната от американските служби след повече от 50 опита, предава белградската медия  „Б92“ . \r\nКакто съобщава вестник Blic, досега е имало поне 50 опита снимката да излезе на бял свят, но руските служби всеки път са осуетявали успешно това. \r\n„Всеки от сайтовете, публикуващи видеоклипа, е свален в рекордно кратко време“, твърди източник. \r\nНа видеото, публикувано на Youtube, се вижда срещата на двама мъже на паркинг в Земун. \r\nЕдиният от тях се прикрива, за да защити своята самоличност и се твърди, че е сръбски държавен служител, „агент, офицер“, а другият, който му дава пари, е Георги Клебан, подполковник в руската армия, който е бил на позицията помощник-военно аташе в Посолството на Руъсия в Белград, но е отстранен от тази позиция през юни тази година. \r\n \r\nПревод и редакция:", "date": "2019.11.21", "title": "„Б92“ (Сърбия): Американските служби са се опитали да качат видеото на руския шпионин 50 пъти, руснаците са го предотвратявали всеки път"}
{"url": "http://www.focus-news.net/news/2019/11/21/2721717/nivoto-na-reka-dunav-kray-novo-selo-se-e-povishilo-s-19-sm-za-izminaloto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 19 см и водният стоеж е 282 см, съобщиха от местната  хидрометеорологична станция . Край Лом водният стоеж е 352 см, а регистрирано е повишение от 20 см. Нивото на реката край Оряхово е 196 см, там за последното денонощие нивото се е повишило с 10 см. Температурата на водата край Ново село е 12,8 градуса, край Оряхово е 14,2 градуса.", "date": "2019.11.21", "title": "Нивото на река Дунав край Ново село се е повишило с 19 см за изминалото денонощие"}
{"url": "http://www.focus-news.net/news/2019/11/21/2721716/zeri-kosovo-dlk-iska-7-ministerstva-i-dva-klyuchovi-posta-v-darzhavata-za-da-vleze-v-koalitsiya-sas-samoopredelenie.html", "text": "Прищинският ежедневник  Zeri  твърди, че водената от Иса Мустафа Демократическа лига на Косово (ДЛК) настоява да получи 7 министерства, поста председател на парламента и държавен глава на Косово, за да влезе в коалиция с движение „Самоопределение“.  \r\nПо-рано вицепредседателят на ДЛК Вьоса Османи заяви, че постът на премиер е еквивалентен на четири министерства, докато от „Самоопределение“ подчертаха, че няма да приемат подобни условия. Членът на партията Хаки Абази заяви, че премиерският пост не е част от коалиционните преговори. „Той вече бе определен от гражданите и нашето споразумение преди изборите гласеше, че партията или кандидатът, който спечели повече гласове, ще получи поста министър-председател“, цитира изданието думите му.  \r\nПолитическият анализатор Расим Алия коментира, че ДЛК се опитва да спечели доверие с изискването на повече министерства. „Ако на обществеността се каже, че споразумението със „Самоопределение“ е на 90% готово и в същото време има преговори за четири министерства в замяна на поста министър-председател, вече говорим за постигната сделка, а не за нови условия“, отбеляза Алия. \r\n \r\n Тереза Герова", "date": "2019.11.21", "title": "Zeri (Косово): ДЛК иска 7 министерства и два ключови поста в държавата, за да влезе в коалиция със „Самоопределение“"}
{"url": "http://www.focus-news.net/news/2019/11/21/2721730/premierat-boyko-borisov-balgariya-shte-bade-domakin-na-berlinskiya-protses-i-na-protsesa-akaba-prez-2020-godina.html", "text": "България ще бъде домакин на Берлинския процес и на процеса „Акаба“ през 2020 година. Това каза премиерът Бойко Борисов пред журналисти в Загреб, предаде репортер на  Агенция „Фокус“ . „На Берлинския процес ще дойдат лидерите на Западните Балкани, канцлерите на Германия и Франция, президентът на Франция, премиерът или президентът на Полша, на Италия, на Великобритания. Това е един изключително голям форум“, посочи Борисов.  \r\n \r\n„Освен това сме домакини на процеса „Акаба“. Заедно в краля на Йордания ще организираме две събития. Те са посветени на контратероризма и контрарадикализма. И двете събития ще са в България. Имаме с Андрей Пленкович да направим много неща заедно през следващата година. Трябва така да ги подредим, че те да следват една възходяща линия и да си помагаме, за да може всяко едно от събитията да има своята тежест“, каза още той.", "date": "2019.11.21", "title": "Премиерът Бойко Борисов: България ще бъде домакин на Берлинския процес и на процеса „Акаба“ през 2020 година"}
{"url": "http://www.focus-news.net/news/2019/11/21/2721732/izvarshiteli-na-krazhbi-na-avtomobili-v-stolitsata-sa-razkriti-ot-kriminalisti-ot-botevgrad-i-kostinbrod.html", "text": "Криминалисти от районните управления на МВР в Ботевград и Костинброд са разкрили противозаконни отнемания на автомобили от територията на столицата. Това съобщиха от  ОДМВР - София .  \r\n \r\nРаботата по първия случай започнала, след като автопатрул на Районно управление на МВР - Ботевград посетил сигнал за пътен инцидент с лек автомобил „Фолксваген Пасат“ в района на село Новачене. От извършените справки се установило, че колата е обявена за общодържавно издирване като противозаконно отнета от столичния кв. „Студентски град“. В хода на предприетото разследване криминалистите стигнали и до извършителя на престъплението - 22-годишен криминално проявен мъж от село Оходен, община Враца. След доклад на събраните доказателства в районната прокуратура мъжът е привлечен в качеството на обвиняем.  \r\n \r\nВ същото време издирван лек автомобил, противозаконно отнет от София, е установен и на територията на  Районно управление на МВР - Костинброд. Разкриването на престъплението започнало със сигнал за лек автомобил „Фолксваген Голф“, блъснал се челно в крайпътно дърво. Изпратените на място полицаи извършили необходимите справки и, след като установили, че автомобилът се издирва от столичното Второ Районно управление, по случая било образувано досъдебно производство. В хода на предприетите оперативно-издирвателни и процесуално-следствени действия съвместно с криминалисти от ОДМВР - София е установен и задържан извършителят на престъпното посегателство. След доклад на материалите от разследването пред районната прокуратура 39-годишният криминално проявен и осъждан мъж от Правец е привлечен като обвиняем и с прокурорско постановление му е наложена 72-часова мярка за неотклонение „задържане под стража“.", "date": "2019.11.21", "title": "Извършители на кражби на автомобили в столицата са разкрити от криминалисти от Ботевград и Костинброд"}
{"url": "http://www.focus-news.net/news/2019/11/21/2721733/ep-novata-ek-preskonferentsiya-na-david-sasoli-za-rezultata-ot-izslushvaniyata.html", "text": "На пресконференция днес от 13:30 ч. българско време председателят на ЕП Давид Сасоли ще обяви резултата от оценката на изслушванията на кандидатите за комисари, съобщават от  пресслужбата на ЕП. \r\nСлед обмяна на мнения с тримата кандидати за изпълнителни заместник-председатели на Комисията – Франс Тимерманс, Маргрете Вестагер и Валдис Домбровскис – Председателският съвет на ЕП, включващ председателя Сасоли и лидерите на политическите групи, ще направи финална оценка на всичките 26 кандидат-комисари.  \r\nРезултатът от тази финална оценка ще бъде обявен от председателя на ЕП в 13:30 ч. българско време.  \r\nИзслушванията на кандидат-комисарите от парламентарните комисии се проведоха в периода 30 септември – 8 октомври и на 14 ноември. Ако Председателският съвет реши да обяви процедурата по изслушванията за приключила, гласуването на състава на новата Комисия ще се състои на 27 ноември по време на пленарната сесия на ЕП в Страсбург.", "date": "2019.11.21", "title": "ЕП: Новата ЕК: Пресконференция на Давид Сасоли за резултата от изслушванията"}
{"url": "http://www.focus-news.net/news/2019/11/21/2721737/premierat-boyko-borisov-za-severna-makedoniya-prochitat-na-istoriyata-e-takav-kakavto-nie-ot-vekove-sme-go-vazprieli-kompromisi-v-tezi-neshta-nyama.html", "text": "Прочитът на историята е такъв, какъвто историците са го казали и ние от векове сме го възприели. Компромиси в тези неща няма. Това каза премиерът Бойко Борисов пред журналисти в Загреб по повод темата за присъединяването на Северна Македония и Албания към ЕС, предаде репортер на  Агенция „Фокус“ . „Вчера проведох срещи с нашите сестрински партии по темата за Северна Македония и Албания. Мицковски заяви, че ЕС и НАТО са приоритет за ВМРО и аз настоях това да бъде декларативно, защото, за да може една страна уверено да върви по пътя на ЕС и НАТО, всички основни системни партии в тази държава трябва да са го декларирали, осмислили, да са го приели и антибългарската реторика, която ползват, трябва не само да бъде забравена, но и да са убедени, че не е вярна. Неслучайно казах, че когато някой каже, че България е фашистки окупатор, това в България означава, че ние не трябва да им помагаме, защото ние не сме били окупатор на никой и не трябва да се преиначава историята. Фашизмът е залял тогава цяла Европа и да бъде лепнат на България такъв етикет никога няма да допуснем“, посочи Борисов.  \r\n \r\n„Прочитът на историята е такъв, какъвто историците са го казали и ние от векове сме го възприели. Компромиси в тези неща няма. Ако искат да вървят напред, ясни са европейските перспективи и ценностите, която изповядваме. Те са го чули в прав текст от мен не само на билатералните двустранни срещи, но и пред ръководството на ЕНП снощи. Накарал съм ги да го декларират това и се надявам да бъде спазено“, каза още премиерът.", "date": "2019.11.21", "title": "Премиерът Бойко Борисов за Северна Македония: Прочитът на историята е такъв, какъвто ние от векове сме го възприели, компромиси в тези неща няма"}
{"url": "http://www.focus-news.net/news/2019/11/21/2721729/stoyan-panchev-ikonomist-konfliktat-v-honkong-shte-e-aktiven-mnogo-godini-napred.html", "text": "Конфликтът в Хонконг ще е активен много години напред. Това каза в интервю за  Агенция „Фокус“  икономистът Стоян Панчев във връзка с продължаващите антиправителствени протести в Хонконг. Той добави още, че притесненията на протестиращите, че Законът за екстрадиция, който сложи начало на протестите, може да бъде използван и за насочване към активисти и журналисти, са съвсем основателни.  \r\n \r\n„Има един афоризъм за ситуацията, в която се намират, и той гласи, че експериментът на свобода в Хонконг приключва още през 1982 г., когато Великобритания и Китай започват преговорите за предаване на тогавашната колония. Това предаване става реално през 1997 г., т.е. от почти четири десетилетия основна външнополитическа цел на Китайската комунистическа партия е да премахне автономията на Хонконг, сегашният режим на \"една държава, две системи\" се разглежда като временна ситуация. Дори официално, независимостта на града трябва да приключи през 2047 г., нещо, което самите протестиращи очакват с огромен страх“, посочи Панчев. \r\n \r\nТеодора ПАВЛОВА  \r\n \r\n Целия текст на интервюто четете по-късно в „Мнение“", "date": "2019.11.21", "title": "Стоян Панчев, икономист: Конфликтът в Хонконг ще е активен много години напред"}
{"url": "http://www.focus-news.net/news/2019/11/21/2721738/kriminalno-proyaven-stolichanin-e-obvinen-za-prichinena-sredna-telesna-povreda-v-zavedenie-v-slivnitsa.html", "text": "Криминално проявен столичанин е обвинен за причинена средна телесна повреда в заведение в Сливница. Това съобщиха от  ОДМВР - София . \r\n \r\nСлед приключване на действията по разследване, проведено от служители на Районно управление на МВР - Сливница, 52-годишен криминално проявен и осъждан столичанин е привлечен като обвиняем за това, че в тоалетната на заведение в Сливница, чрез нанасяне на удари с юмрук, е счупил долната челюст и два зъб на друг мъж. Делото е изпратено в Районната прокуратура с мнение за предаване обвиняемия на съд.", "date": "2019.11.21", "title": "Криминално проявен столичанин е обвинен за причинена средна телесна повреда в заведение в Сливница"}
{"url": "http://www.focus-news.net/news/2019/11/21/2721735/32-godishen-mazh-e-padnal-ot-okolo-5-metra-visochina-pri-remont-na-pokriv-na-pravoslaven-hram-v-svoge-nyama-opasnost-za-zhivota-mu.html", "text": "Около 09.30 часа вчера в Районно управление на МВР - Своге постъпил сигнал за мъж, паднал от покрив. Това съобщиха от  ОДМВР - София . Извършен е оглед на местопроизшествието. По първоначални данни е установено, че при ремонт на покрив на православен храм в града, 32-годишен мъж се е подпрял на комин, който се е счупил, вследствие на което същият е загубил равновесие и е паднал от около 5 метра височина. Пострадалият е настанен за лечение с фрактура на бедрена кост, без опасност за живота. По случая е образувано досъдебно производство.", "date": "2019.11.21", "title": "32-годишен мъж е паднал от около 5 метра височина при ремонт на покрив на православен храм в Своге, няма опасност за живота му"}
{"url": "http://www.focus-news.net/news/2019/11/21/2721720/korneliya-ninova-bsp-az-lichno-shte-glasuvam-protiv-kandidaturite-na-sotir-tsatsarov-i-simeon-naydenov-za-kpkonpi.html", "text": "Аз лично ще гласувам против кандидатурите на Сотир Цацаров и Симеон Найденов за КПКОНПИ. Това каза лидерът на БСП Корнелия Нинова пред журналисти, предаде репортер на  Агенция \"Фокус\" . Тя посочи, че ПГ на \"БСП за България\" ще присъства на изслушванията за председател на Антикорупционната комисия и преди гласуването ще вземе решение как да гласува. На въпрос как тя лично би гласувала, Нинова направи уговорката, че това е нейно лично мнение, а не еднолично налагане на мнение в групата.  \r\n\"Не се съмнявам в качеството на никого, моделът е сбъркан, който и да е там. Когато са го излъчили едни хора и утре могат да го сменят, ако той тръгне срещу тях. \r\nДеница КИТАНОВА", "date": "2019.11.21", "title": "Корнелия Нинова, БСП: Аз лично ще гласувам против кандидатурите на Сотир Цацаров и Симеон Найденов за КПКОНПИ"}
{"url": "http://www.focus-news.net/news/2019/11/21/2721740/vazstanoveno-e-dvizhenieto-po-pat-i-4-v-uchastaka-targovishte-prolaz.html", "text": "Възстановено е движението по път I-4 в участъка Търговище - Пролаз. Това съобщиха от пресцентъра на  Агенция \"Пътна инфраструктура\" .", "date": "2019.11.21", "title": "Възстановено е движението по път I-4 в участъка Търговище - Пролаз"}
{"url": "http://www.focus-news.net/news/2019/11/21/2721742/b92-sarbiya-koya-e-tretata-strana-zapisala-shpionskoto-videoi.html", "text": "Изтъкнатият сръбски анализатор Любан Каран, бивш подполковник от контраразузнаването на Югославия (КОС), заяви в ефира на местната „Първа ТВ“, че в записа с руския агент и сръбския държавен служител става въпрос за шпионаж и това, по неговите думи, не е позволено, предава белградската медия  „Б92“ . \r\nКаран заяви, че кадрите, които са публикувани в социалните медии, а след това и в сръбските медии, могат да доведат до извода, че човек, за когото се смята, че е високопоставен сръбски служител, продава някаква информация за пари. \r\n„Който е направил това няма добри намерения към Сърбия, защото видеото е публикувано“, подчерта той, като обясни, че самото публикуване на записа е знак, че някой иска да направи афера и да влоши отношенията между Белград и Москва. \r\nПопитан дали е вярно, че кадрите са пуснати от американците, Каран каза, че подобен извод може да бъде направен поради редица причини. Едната е, че НАТО и другите западни служби са много по-активни в страната от руснаците, а другата е позицията на Вашингтон, че Русия има зловредно влияние на Балканите. \r\nТова обаче, което беше пропуснато от всички, и което е много важно, беше, че записът е направен от професионалист. „Актьорите в шпионска афера“ са снимани от всички ъгли, посочва Каран, като отбелязва, че снимките са в точните моменти, за да не бъде пропуснато нищо. И така, отбелязва бившият подпполковник от КОС, записът е направен от някой друг, който е подготвил всичко по много професионален начин. Според Каран това означава, че третото лице трябвало първо да придружи двамата мъже от записа, за да знае техните навици, движения, места, където са отседнали ... \r\nНа въпрос коя може да бъде тази трета страна, Каран казва, че на Балканите разузнавателен хаос и би било по-лесно да се изброи кой не оперира в Сърбия, отколкото кой оперира. \r\nТой подчерта, че Сърбия не е заплашена от класическия шпионаж, тъй като той се провежда навсякъде по света и почти във всеки момент, а по-скоро от „подривна работа“, като намерението е по този начин да се сблъскат Москва и Белград. \r\n \r\nПревод и редакция:", "date": "2019.11.21", "title": "„Б92“ (Сърбия): Коя е третата страна, записала шпионското видео?"}
{"url": "http://www.focus-news.net/news/2019/11/21/2721744/nsi-sas-79-namalyavat-turisticheskite-patuvaniya-na-balgarski-grazhdani-prez-tretoto-trimesechie-na-2019-g-spryamo-sashtiya-period-na-2018-g.html", "text": "През третото тримесечие на 2019 г. 1 733 900 български граждани са реализирали туристически пътувания. Това съобщиха от  Националния статистически институт  (НСИ). Преобладаващата част от тях - 75.6%, са пътували само в страната, 20.5% - само в чужбина, а 3.9% са пътували както в страната, така и в чужбина. В сравнение със същото тримесечие на 2018 г. общият брой на пътувалите лица на възраст 15 и повече навършени години намалява със 7.9%. \r\n \r\nПрез третото тримесечие на 2019 г. най-много са пътували българите на възраст 25 - 44 години - 790 000, или 45.5% от всички пътували лица. Във всички възрастови групи преобладава относителният дял на пътуванията в страната, като най-висок е при лицата на възраст 15 - 24 години - 78.2% от пътувалите в тази възрастова група. При пътуванията в чужбина делът на пътувалите лица на възраст 65 и повече навършени години е най-голям - 23.9% от пътувалите в съответната възрастова група.  \r\n \r\nПо-голяма част от туристическите пътувания на лицата на възраст 15 и повече навършени години както в страната (65.1%), така и в чужбина (79.9%) са били с цел „почивка и екскурзия“. \r\n \r\nПрез третото тримесечие на 2019 г. като самостоятелни са били регистрирани 1 931 600, или 84.2% от общия брой лични пътувания. Относителният дял на самостоятелните пътувания без резервация в страната е 91.7%, а на тези в чужбина - 54.6%. \r\n \r\nВ структурата на разходите по видове с най-голям относителен дял в страната са тези за храна - 44.5%, докато в чужбина са разходите за транспорт - 30.1%. \r\n \r\nПрез третото тримесечие на 2019 г. средният разход при пътуване с лична цел на едно лице на възраст 15 и повече навършени години е 368.37 лв. в страната и 655.18 лв. в чужбина. \r\n \r\nСъщевременно разходите на едно лице за професионално пътуване са средно 178.80 лв. в страната и 1 200.63 лв. в чужбина.", "date": "2019.11.21", "title": "НСИ: Със 7.9% намаляват туристическите пътувания на български граждани през третото тримесечие на 2019 г. спрямо същия период на 2018 г."}
{"url": "http://www.focus-news.net/news/2019/11/21/2721743/andriyan-petrov-zam-oblasten-upravitel-na-smolyan-yazovirite-v-oblastta-imat-dostatachno-svoboden-obem-no-i-nivo-na-voda-za-da-ne-se-stiga-do-bezvodie.html", "text": "Язовирите в област Смолян имат достатъчно свободен обем, но в същото време имат и достатъчно ниво на вода в момента. Това каза за   Радио „Фокус“ – Смолян  Андриян Петров – заместник областен управител на Смолян. Той поясни, че към момента нямат притеснения за липса на вода във водоизточниците, защото регионът е планински. „При нас нивата на водоемите се наблюдават много внимателно. Притесненията бяха до преди около месец, когато нивото на реките започна да спада драстично, но все пак ние имаме количества валежи, които играят балансиращата роля. Имаше един случай в село Проглед, където преди време се наложи водоснабдителното дружество с водоноски да кара вода, но към момента нещата и там са нормални и нямаме притеснения“, категоричен е Петров.  \r\n \r\nТой уточни, че вече две седмици продължава мониторинга на язовирите в област Смолян от комисия, назначена от областния управител. „Ние сме изпратили доклад до Министерски съвет, в който сме описали състоянието на всички язовири. Някакви притеснителни неща на територията на областта, няма. Проверени са всички водоеми, знаем кои са собствениците им, извършва се непрекъснато наблюдение на състоянието на самите водоеми и на съоръженията, които се използват от водоемите. Комисията ще излезе през следващата седмица с протокол за състоянието на водоемите, който ще бъде представен на отговорните органи“, посочи Петров.  \r\n \r\nПо думите му, въпреки жълтия код обявен за днес за обилни валежи в област Смолян, засега валежите са незначителни. Към 10:00 часа те са едва 1 л/кв. метър. „Прогнозите са в ранните следобедни часове да има засилване на валежите, но не смятам, че ще има валежи от порядъка на 20 до 40 литра, но дори и да има, в язовирите и реките има свободни обеми, така че няма да имаме проблеми“, каза още Андриян Петров. \r\n \r\nНели ГЕРГЬОВСКА", "date": "2019.11.21", "title": "Андриян Петров, зам. областен управител на Смолян: Язовирите в областта имат достатъчно свободен обем, но и ниво на вода, за да не се стига до безводие"}
{"url": "http://www.focus-news.net/news/2019/11/21/2721741/premierat-boyko-borisov-nie-sme-ne-samo-darzhava-za-primer-za-spravyane-s-migratsionniya-potok-no-i-s-kontrabandata-s-koeto-ne-mozhe-da-se-pohvali-nikoy-drug-v-evropa.html", "text": "Ние сме не само държава за пример за справяне с миграционния поток, но и държава за пример за справяне и с контрабандата, с което не може да се похвали никой друг в Европа така добре да се е справил и Холандия го отчита. Това каза премиерът Бойко Борисов пред журналисти в Загреб по повод вчерашната му среща с заместник-председателя на Групата на ЕНП в ЕП и кандидат за зам.-председател на ЕНП от Холандия Естер де Ланге, предаде репортер на  Агенция „Фокус“ .  \r\n \r\n„Г-жа Естер де Ланге е не само един от приятелите на България, но тя си направи труда да дойде в страната ни да прелети границата ни с Гранична полиция, да разгледа центровете ни за контрол на граничните ни системи и цялата ни система, за да види как охраняваме. Тя каза, че е изключително впечатлена и го заяви на глас пред всички“, посочи премиерът. По думите му това е важно, защото тя може да убеди своите приятели и опоненти в Холандия в това, което е видяла.", "date": "2019.11.21", "title": "Премиерът Бойко Борисов: Ние сме не само държава за пример за справяне с миграционния поток, но и с контрабандата, с което не може да се похвали никой друг в Европа"}
{"url": "http://www.focus-news.net/news/2019/11/21/2721739/reuters-germanskiyat-iznos-za-sasht-se-e-uvelichil-prez-tretoto-trimesechie-vapreki-targovskite-sporove.html", "text": "Германският износ за САЩ се е увеличил през третото тримесечие на годината, допринасяйки отчасти за това ФРГ да избегне  рецесия. Това показват данни, представени от  Reuters . \r\nВ периода от юли до септември германският износ за САЩ е скочил със 7,6% на годишна база след увеличение от 5,3% през предходните три месеца, показват данни, събрани за агенцията от Федералната статистическа служба.  \r\nПодробните данни за търговията подчертават, че търсенето в САЩ на германски стоки остава силно, въпреки доктрината на държавния глава Доналд Тръмп за „Америка на първо място“ и и заплахите му да повиши митата за внос на европейски автомобили. \r\nИзносът за Франция е нараснал с 3,1% на годишна база през третото тримесечие, докато продажбите за Китай са в застой, показват още данните. \r\nГерманската икономика, която е експортно ориентирана, е успяла да избегне рецесия през третото тримесечие, тъй като потребителите, държавните разходи и строителството са регистрирали 0,1% тримесечно увеличение. Износът също се представи по-добре, отколкото през предходните три месеца. \r\n \r\n Тереза Герова", "date": "2019.11.21", "title": "Reuters: Германският износ за САЩ се е увеличил през третото тримесечие, въпреки търговските спорове"}
{"url": "http://www.focus-news.net/news/2019/11/21/2721734/korneliya-ninova-bsp-ne-bih-kolenichila-pred-prezidenta.html", "text": "Не бих коленичила пред президента. Това каза лидерът на БСП Корнелия Нинова в отговор на въпрос дали коленичи пред президента, предаде репортер на  Агенция \"Фокус\" . Корнелия Нинова посочи, че би коленичила пред Христо Ботев.  \r\nДеница КИТАНОВА", "date": "2019.11.21", "title": "Корнелия Нинова, БСП: Не бих коленичила пред президента"}
{"url": "http://www.focus-news.net/news/2019/11/21/2721746/el-mundo-kakva-e-taynata-na-dobriya-vanshen-vid-na-putini.html", "text": "Испанското издание  El Mundo  обръща внимание на добрия външен вид на държавния глава на Руската федерация Владимир Путин. 66-годишният президент на Русия съвсем не прилича на дядо, отбелязва изданието в статия, в която се опитва да намери обяснение за това. \r\nКато една от възможните причини за добрия външен вид изданието посочва влечението на „стопанина на Кремъл“ към спорта. Вече 50 г. Путин се занимава активно с бойни спортове, играе и хокей. Освен това, за разлика от мнозинството руснаци на неговата възраст, той не близва алкохол. \r\nЗа хубавия вид на Путин допринася и правилно подбраният стил на обличане – Путин предпочита марки като Kiton и Brioni. Освен това той избира съвсем не лош екип за фитнес заниманията си – по-рано списание Esquire разкри, че той струва около 3 000 евро.  \r\nЗаключението на изданието е, че за да изглежда човек млад, „няма патентован метод на Путин – достатъчно е да не ставате рано, да не пиете и да се занимавате със спорт“.  \r\n \r\n Тереза Герова", "date": "2019.11.21", "title": "El Mundo: Каква е тайната на добрия външен вид на Путин?"}
{"url": "http://www.focus-news.net/news/2019/11/21/2721745/arkadi-sharkov-zdraven-ikonomist-sashtestvuva-spekula-che-shtom-edin-medikament-e-po-evtin-sledovatelno-e-po-neefikasen-a-tova-ne-e-taka.html", "text": "В последните години сме свидетели на спекула, че щом един медикамент е по-евтин, следователно той е по-неефикасен, а това не е вярно поради факта, че той е по-евтин, защото цената за неговото производство е по-ниска, защото не трябва да бъде създавана наново молекулата, просто трябва да бъде синтезирана. Това каза здравният икономист Аркади Шарков в интервю за  Агенция „Фокус“  във връзка с представения  доклад-анализ на тема „Достъп до здраве“, посветен на достъпа до лекарства в България. Той обясни, че при създаването на биологичен медикамент, върху молекулата му има патент с действие 15 години, а след неговото изтичане и други производители могат да закупят лиценз и да създават аналогично лекарство.  \r\n \r\n„След отпадане на този патент, лицензът за нейното производство може да бъде закупен и съответно да се произведе така наречената биоподобна молекула, която е абсолютно аналогична като сходство с терапевтичните ефекти и е абсолютно взаимозаменяема с биологичната. Биоподобният медикамент е биологично лекарство, което е много сходно на вече одобрен за употреба биологичен медикамент (референтно лекарство). Биоподобните медикаменти са одобрени в съответствие със същите стандарти за качество, безопасност и ефикасност, които се прилагат и при референтните лекарства“ добави Шарков. \r\n  \r\nПо думите му идеята на биоподобните медикаменти е да създадат алтернатива за лечението, да създадат аналог и да повишат достъпа до лечение за пациентите и съответно да се намали цената на лекарствата. \r\n \r\nТеодора ПАВЛОВА \r\n \r\n Пълния текст на интервюто четете по-късно в „Мнение“", "date": "2019.11.21", "title": "Аркади Шарков, здравен икономист: Съществува спекула, че щом един медикамент е по-евтин, следователно е по-неефикасен, а това не е така"}
{"url": "http://www.focus-news.net/news/2019/11/21/2721749/vodna-pompa-na-kotel-e-gramnala-v-harmanli.html", "text": "Водна помпа на котел е гръмнала в Харманли. Това съобщиха за  Агенция „Фокус“  от  ОДМВР-Хасково .  От последния оглед е станало ясно, че не е гръмнал самият котел, а е бил запушен негов клапан, който се е използвал за отопляване на вода. Вследствие на това водната помпа на котела се е пръснала. Няма пострадали, а щетите са само материални. Не съществуват и данни за престъпление. \r\n \r\nТеодора ПАВЛОВА", "date": "2019.11.21", "title": "Водна помпа на котел е гръмнала в Харманли"}
{"url": "http://www.focus-news.net/news/2019/11/21/2721736/otets-spas-veselinski-hram-rozhdestvo-bogorodichno-simitli-vavezhdaneto-na-deva-mariya-v-bozhiya-hram-e-vazhno-tsarkovno-sabitie.html", "text": "Симитли. Въвеждането на Дева Мария в божия храм е важно църковно събитие. Това каза за  Радио „Фокус“ – Пирин  отец Спас Веселински, свещеник в храм „Рождество Богородично“ – Симитли. По думите му на днешния ден църквата чества едно значими събитие от живота на Пресвета Богородица. \r\n \r\n „Това събитие се случва след молитвите на нашите пра-отци Йоаким и Анна за чадородие, които са чути от Бог. Така те се сдобиват със своето деца. Още от грехопадението на Адам и Ева, Бог подготвя хората за славното събитие, което ще се случи – Рождението на Господа Исуса Христа по плът. Подготвяйки хората за всичко това, настъпва момента, когато се ражда тази, която ще стане вместилище на невместимия, на този, който сътвори света, на този, който ръководеше всичко, за да може и той да стана като нас – човек по плът“, каза още отец Веселински. Според него чрез това и ние получаваме възможността да се обожествим.  \r\n \r\n„Измолвайки чрез молитва своето чадо, Йоаким и Анна дават обещание, че когато навърши 2-годишна възраст ще я посветят на Бога. Двамата изпълняват всичко това, когато Мария е на 3 години, тъй като преди това е била прекалено малка. Въвеждат я в храма, представят я на Бог и с тържества, с присъствие на близки и почти на целия град, Света Дева Мария е въведена в божия храм“, добави отец Веселински. Той допълни, че там в приют, подготвен за деца, представени на Бог, тя живее, крепне във вярата, подготвя се, за да изпълни тази своя мисия.  \r\n \r\n„Затова и църквата е отредила да честваме това славно събитие – въвеждането ѝ в храма“, обясни отец Веселински.  \r\nЛивия НИНОВА", "date": "2019.11.21", "title": "Отец Спас Веселински, храм „Рождество Богородично“ – Симитли: Въвеждането на Дева Мария в божия храм е важно църковно събитие"}
{"url": "http://www.focus-news.net/news/2019/11/21/2721751/regionalnata-zdravna-inspektsiya-v-kyustendil-otbelyazva-mezhdunarodniya-den-bez-tyutyunopushene.html", "text": "Регионалната здравна инспекция (РЗИ) в Кюстендил отбелязва Международния ден без тютюнопушене. Това съобщиха за  Радио „Фокус” – Кюстендил  от РЗИ. Традиционно в третия четвъртък на месец ноември се отбелязва Международният ден без тютюнопушене. Оценявайки първостепенното значение на превенцията за ограничаване на тютюнопушенето като рисков фактор за здравето, РЗИ - Кюстендил се включва в тазгодишната кампания с обучение, изследване на никотинова зависимост и разпространение на здравно-информационни материали.  \r\n \r\nНа 26 ноември в Професионална гимназия „Христо Ботев” - Дупница ще се проведе кампания за консултиране на пушачи – ученици и училищен персонал, чрез измерване съдържанието на въглероден оксид в белите дробове. Ще бъдат раздадени и информационни материали. Предвидени са обучение на ученици от 10 и 11 клас за вредата от тютюнопушенето, презентация и демонстрация с куклата Сю.   \r\nВенцеслав ИЛЧЕВ", "date": "2019.11.21", "title": "Регионалната здравна инспекция в Кюстендил отбелязва Международния ден без тютюнопушене"}
{"url": "http://www.focus-news.net/news/2019/11/21/2721731/korneliya-ninova-bsp-kpokonpi-e-martvo-roden-organ-shte-bade-razminavane-s-pozitsiyata-ni-ako-vnesem-kandidatura-za-predsedatel.html", "text": "КПОКОНПИ е мъртво роден орган - ще бъде разминаване с позицията ни, ако внесем кандидатура за председател. Това каза лидерът на БСП Корнелия Нинова пред журналисти, предаде репортер на  Агенция \"Фокус\" .Тя посочи, че алтернативата на БСП е не на този Антикорупционен закон, не на този формат на КПКОНПИ, не на тази структура. Според нея този орган ще увеличава корупцията, няма да я бори.  \r\n \r\n\"Защо не внасяме своя кандидатура? Не може да твърдиш, че не искаш депутатите да излъчват този, който трябва да ги проверява, защото той няма да бъде обективен и да внесеш кандидатура. Това е тежко лицемерие. Допуснете теоретично, че проявим такова лицемерие и внесем кандидатура. Ние сме 79, ГЕРБ и \"Обединени патриоти\" си внасят Сотира Цацаров, \"Воля\" внасят тяхната кандидатура. Къде ни остава да търсим подкрепа? Искам да сме честни с хората\", подчерта лидерът на БСП. \"Къде да търсим подкрепа - в ДПС? Благодаря, но не\", обясни още Корнелия Нинова.  \r\nДеница КИТАНОВА", "date": "2019.11.21", "title": "Корнелия Нинова, БСП: КПОКОНПИ е мъртво роден орган - ще бъде разминаване с позицията ни, ако внесем кандидатура за председател"}
{"url": "http://www.focus-news.net/news/2019/11/21/2721753/premierat-boyko-borisov-ako-glasuvat-za-mariya-gabriel-kato-zam-predsedatel-na-enp-bi-bilo-poredno-priznanie-na-balgariya-i-za-nashata-partiya.html", "text": "Ако гласуват за Мария Габриел като зам.-председател на ЕНП, би било поредно признание на България и за нашата партия. Това каза премиерът Бойко Борисов пред журналисти в Загреб, предаде репортер на  Агенция „Фокус“ . Бойко Борисов посочи, че новоизбраният председател на Европейската комисия Урсула фон дер Лайен е представила Мария Габриел на вчерашната среща в Загреб с такава радост, че работи с нашия еврокомисар по такива важни и модерни теми като образованието, проекта „Еразъм“, младежта, спорта и културата – всичко, което България е искала да получи. „Видяхме радостта на всички лидери, които бяха тук. Тя заема едно много високо място. Ако гласуват за нея като зам.-председател на ЕНП, би било едно поредно признание на България и за нашата партия. След като Кристалина Георгиева стана президент на Международния валутен фонд, затворихме устите на много хора. Вчерашното писмено съобщение на сайта на Държавния департамент на САЩ, което казва всичко и опровергава всички лъжи“, каза още той. \r\n \r\nПо повод визитата си в Загреб за консултациите по приоритетите на предстоящото Хърватско председателство на Съвета на ЕС през първата половина на 2020 г. премиерът заяви: „Поздравих колегата Андрей Пленкович за организацията и начина, по който провежда конгреса и възможността всеки да изкаже своето мнение“.  \r\n \r\nПо темата за избирането на Доналд Туск за председател на ЕНП Борисов посочи, че приема упрека, че не е издигнал втори кандидат за поста председател на ЕНП. „Доналд Туск не само че беше избран с много голямо мнозинство, но той е опитен човек и като премиер, и като председател на Европейския съвет. В момента на ЕНП ѝ трябва такъв лидер, за да ни води в следващите избори“.", "date": "2019.11.21", "title": "Премиерът Бойко Борисов: Ако гласуват за Мария Габриел като зам.-председател на ЕНП, би било поредно признание на България и за нашата партия"}
{"url": "http://www.focus-news.net/news/2019/11/21/2721755/administrativen-sad-plovdiv-otmeni-zapoved-za-ogranichavane-na-dostapa-do-prechistvatelna-stantsiya-za-otpadachni-vodi-elenite.html", "text": "Административен съд - Пловдив, ХХV състав, се произнесе по административно дело № 621/2019г., образувано  по жалба на „ПСОВ Елените“ ЕООД, против Заповед № РД-142 от 1 ноември 2018 г. за прилагане на принудителна административна мярка – ограничаване на достъпа до територията на обект „Пречиствателна станция за отпадъчни води „Елените“ („ПСОВ Елените“) в град Свети Влас, община Несебър, издадена от директора на Регионална инспекция по околната среда и водите (РИОСВ) - Бургас. Това съобщиха от  съда . Жалбоподателят по делото моли да се отмени оспорваната заповед като незаконосъобразна и постановена в противоречие с целта на закона. Ответникът - директор на РИОСВ - Бургас, оспорва жалбата. Излага доводи за правилност и законосъобразност на приложената принудителна административна мярка. С постановеното решение, съдът отменя оспорваната заповед. \r\n       \r\nОт събраните по делото писмени и гласни доказателства, включително и експертно заключение на вещо лице, съдът е стигнал до извод, че наложената принудителна административна мярка е неефективна и несъответна на целта на закона така, че да предотврати опасност от замърсяване или увреждане на околната среда или да се предотврати или преустанови конкретно административно нарушение. В мотивите си съдът сочи, че е налице вече замърсяване, има увреждане на околната среда, а нареденото ограничаване на достъпа до ПСОВ увеличава риска от допълнително замърсяване, а не го ограничава, поради което приема, че наложената мярката е незаконосъобразна. Решението подлежи на обжалване в 14-дневен срок от получаване на съобщението пред Върховния административен съд на Република България.", "date": "2019.11.21", "title": "Административен съд - Пловдив отмени заповед за ограничаване на достъпа до пречиствателна станция за отпадъчни води „Елените“"}
{"url": "http://www.focus-news.net/news/2019/11/21/2721750/dots-d-r-preslav-peev-institut-po-okeanologiya-varna-chetiri-turisticheski-marshruta-shte-razvivat-podvodniya-turizam-v-balgariya-i-rumaniya.html", "text": "Четири туристически маршрута ще развиват подводния туризъм в България и Румъния. Това заяви за  Радио „Фокус“ – Варна   доц. д-р Преслав Пеев, ръководител на Секция „Морска геология и археология”, към Институт по океанология – БАН. Той заяви, че маршрутите са разработени в рамките на проект за насърчаване на приключенския туризъм в двете страни. „Идеята ни е насърчаване на диверсификацията на предлагането на устойчиви европейски продукти и услуги за културен туризъм чрез разработване на транснационален туристически продукт за подводното културно наследство на Черно море. Също така и подобряване, съхранение и популяризиране на подводното културно наследство на Западното Черноморие, както и насърчаване на транснационалното сътрудничество между различните заинтересовани страни в областта на подводното културно наследство“, разясни специалистът.  \r\n \r\nТой посочи, че новият туристически продукт е под името „Тематични маршрути на подводното културно наследство на Западното Черноморие“ и включва следните туристически маршрути, които могат да се комбинират в зависимост от туристическата оферта на туроператорите и според нуждите на туристите:  \r\n- Маршрут на потъналите кораби и на изкуствените рифове;  \r\n- Маршрут на подводното природно наследство;  \r\n- Маршрут на подводните, изложени в музеи артефакти. \r\nДоц. Преслав Пеев заяви, че първият маршрут – на потъналите кораби, е съставен в следствие в резултат на проучвателни кампании от всички участници в проекта, като са били оформени 8 подводни маршрута до потънали кораби по румънското и българското крайбрежие. В пакета са включени 5 маршрута в Румъния и 3 в България. Обектите, които са включени в първият компонент са на достъпни дълбочини и не попадат по закрилата на конвенцията за защита на подводното културно наследство на ЮНЕСКО. „Това е направено единствено и само с цел за защита на паметниците на културата от недоброжелателни туристи, тъй като знаем, че при подводни леководолазни спускания, водолазите много обичат да си вземат това, което си харесат. Затова сме предвидили посещения до железни кораби, чието посещение не представлява опасност, както за живота и здравето на самите туристи, така също и за съхраняването на целостта на обекти“, разясни още доц. Пеев. Той посочи, че проблем би могло да има при посещението на обекти от страна на румънското крайбрежие, тъй като шелфът на България и Румъния се различават. От наша страна дълбочините нарастват сравнително по-рязко, докато от страна на северните ни съседи този процес е по-плавен и там обектите са разположение на по-голямо разстояние от брега. Въпреки това за всичките 8 маршрута е предвидена подходяща инфраструктура, откъдето могат да бъдат стартирани приключенските посещения.  \r\n \r\nВъв вторият маршрут на старите търговски пътища са включени някои от обектите, които се намират на брега или под вода. Тези обекти са били от изключително значение за историческото развитие на целият Западно Черноморски бряг. „Не случайно самите маршрути са транснационални, тъй като през цялото историческо развитие на региона до края на 19 век, Западния бряг е бил единна територия и не е бил поделян между различни държави. И този маршрут включва 8 обекта, като 2 от тях са в Румъния и 6 в България. От румънска страна това са древните пристанища – днешните Констанца и Мангалия. От българска страна това са – заливът на съвременна Каварна, Балчик, Одесос, нос Св. Атанасий, Несебър и Созопол. Тези обекти са били подбрани така, защото са били едни от най-значимите центрове в древността“, каза още доц. Пеев. \r\n \r\nНесъмнено един от най-атрактивните, но все още непознати маршрути е този за подводното природно наследство. Доц. Преслав Пеев заяви, че целта при изготвянето на маршрута е била да се направи пряка връзка между културно-историческото наследство и защитените морски територии в България и Румъния. Всички избрани обекти, които са включени в този маршрут се намират в непосредствена близост до брега и достъпът до тях е улеснен на максимална степен. „Сред най-атрактивните  от тези маршрути бихме могли да посочим, тези които са родния сектор – районът на село Тюленово, където сме предложили разходки до някои от подводните пещери, най-известната от които е Тюленовата пещера. Друг изключителен обект е Каменната гора в района на акваторията на Созопол“, обясни още специалистът. \r\n \r\nЧетвъртият маршрут на подводните, изложени в музеи артефакти, обхваща музеи от двете страни. Включени са общо 9 музеи – единият е музеят в Тулча, който съхранява изключително интересни артефакти, открити при подводни археологически проучвания в делтата на река Дунав. Включени са и два музея от румънския град Констанца – Националния музей за история и археология, както и Военноморският музей, а последният музей от румънска страна е Калатис, който се намира в Мангалия. От българска страна са включени историческите музеи в Каварна, Археологическият и Военноморският музей във Варна, а на юг са включени музеи от Несебър и Бургас.  \r\n \r\nДесислава ВАСИЛЕВА", "date": "2019.11.21", "title": "Доц. д-р Преслав Пеев, Институт по океанология – Варна: Четири туристически маршрута ще развиват подводния туризъм в България и Румъния"}
{"url": "http://www.focus-news.net/news/2019/11/21/2721747/parlamentat-prie-promeni-v-zakona-za-korporativnoto-podohodno-oblagane-na-vtoro-chetene.html", "text": "Парламентът прие промени в Закона за корпоративното подоходно облагане на второ четене, предаде репортер на  Агенция „Фокус“ . Депутатите работиха два дни по законопроекта. С проекта бяха изменени много данъчни закони, сред които Законът за местни данъци и такси, Законът за ДДС, Данъчно-осигурителния процесуален кодекс, Законът за публичните финанси, Законът за счетоводството и други. \r\nЗаконът за корпоративното подоходно облагане е изготвен във връзка с необходимостта от пълно въвеждане в националното данъчно законодателство на европейски директиви. С текстовете се въвежда специфична данъчна регулация за неутрализиране на случаите на хибридни несъответствия и на несъответствия с данъчно задължено лице, което е местно лице за данъчни цели на повече от една юрисдикция. Депутатите регламентираха правилата за хибридните несъответствия при определяне на данъчния финансов резултат. Съгласно текстовете хибридно несъответствие е налицев случаите, когато плащане по финансов инструмент води до приспадане без включване и същото плащане не е включено в данъчния финансов резултат на получателя в данъчния му период, който започва в срок от 12 месеца, считано от края на данъчния период на платеца и несъответствието се дължи на разликите в клафикацията на инструмента или плащанията по него. Депутатите приеха предложението на народния представител от ГЕРБ и председател ра Бюджетна комисия Менда Стоянова, съгласно което не се признават за данъчни цели счетоводните разходи. Неародните представители приеха и предложението на ГЕРБ за създаване на софтуер, наречен „Електронен магазин“. Съгласно текстовете достъпът до него ще се осъществява през интернет при използване на уеб-браузър или мобилно приложение. Чрез него ще се извършва продажба на стоки или услуги посредством сключване на договор от разстояние като се предоставя възможност за избор от клиента чрез потребителска кошница или по друг начин, както и за предоставяне на информация за контакт с купувача, адреса на доставка и метода за плащане. Парламентът отхвърли предложението на БСП в преходни и заключителни разпоредби за изменения в Закона за публичните финанси. Текстовете, за които опозицията настояваха касаят бюджетните взаимоотношения на общинския бюджет с централния бюджет. От партията искаха бюджетните взаимоотношения на общинския бюджет с централния бюджет да включват трансфери от една пета от размера на внесените данъци върху доходите на физическите лица от лицата с постоянен адрес на територията на съответната община и една десета от размера на внесения данък върху добавената стойност от търговските обекти за търговия на дребно, регистрирани на територията на съответната община. Парламентът отхвърли предложението на БСП за освобождаване от данък върху доходите на всички млади хора до навършване на 26 години. Депутатите отхвърлиха предложението на опозицията за необлагаем минимум от 500лв за всяко дете ненавършило 18 години.  Парламентът отхвърли и предложението на социалистите в  Закона за корпоративното подоходно облагане данъчната ставка за месо, мляко, яйца, брашно и хранителни продукти от брашно е в размер на 5 %. Социалистите искаха още и намаляване на данъчната ставка за лекарствата. От ДПС предлагаха нулева ставка на ДДС за доставките, свързани с издаване, разпространение и продажба на художествена, научна и учебна литература. Предложението им обаче бе отхвърлено. Народното събрание отхвърли и предложенията на ДПС, предложени между двете четения в преходни и заключителни разпоредби на законопроекта промени в Закона за предучилищното и училищното образование. От Движението настояват родителите на децата да не заплащат такси за издръжка на дейности, които не се финансират от държавния бюджет, а на децата, в задължително предучилищно образование – само такси за дейностите по хранене, извън финансирането от държавата. \r\nДеница КИТАНОВА", "date": "2019.11.21", "title": "Парламентът прие промени в Закона за корпоративното подоходно облагане на второ четене"}
{"url": "http://www.focus-news.net/news/2019/11/21/2721752/tass-pentagonat-oproverga-mediynite-dokladi-za-namalyavane-na-kontingenta-na-sasht-na-koreyskiya-poluostrov.html", "text": "Пентагонът отрече докладите в южнокорейските медии за плановете на Вашингтон да изтегли 4000 американски военнослужещи от полуострова, предава  TACC .   \r\n„Докладът на „Чосун Илбо“, че Министерството на отбраната на САЩ обмисля изтеглянето на част от войските от Корейския полуостров, е напълно неверен\", увери говорителят на Пентагона Джонатан Хофман . \r\nНа 21 ноември южнокорейският вестник, позовавайки се на дипломатически източник, съобщи, че „Пентагонът се готви да изтегли една бригада от Южна Корея, ако преговорите [за разходите за поддържане на американските военни] не продължат, както би искал президентът [на САЩ Доналд] Тръмп\" . \r\nОт миналата година Вашингтон настоява за увеличаване на приноса на Сеул за американския контингент в Република Корея. В резултат разходите на Сеул за съвместна отбрана със САЩ през 2019 г. бяха увеличени с 8,2%, до 915 милиона долара. На 7 ноември бе съобщено, че Вашингтон е поискал от Сеул да увеличи вноските си за отбрана с почти пет пъти до 4,7 милиарда долара. Отбелязано беше също, че САЩ настояват Южна Корея да заплати разходите за поддържане на редица единици на американските въоръжените сили извън полуострова. \r\nВойските на САЩ са в Южна Корея след войната от 1950-1953 г. Условията на престоя им се уреждат от споразумение за помощ, подписано на 26 януари 1950 г. от двете страни. \r\n \r\n . \r\n \r\n Тереза Герова", "date": "2019.11.21", "title": "ТАСС: Пентагонът опроверга медийните доклади за намаляване на контингента на САЩ на Корейския полуостров"}
{"url": "http://www.focus-news.net/news/2019/11/21/2721748/dimitar-nikolov-kmet-na-burgas-balgarskiyat-narod-vinagi-e-pochital-semeystvoto-kato-krepostta-pazeshta-nashata-identichnost.html", "text": "Българският народ винаги е почитал семейството като крепостта, пазеща нашата идентичност. Това се посочва в  поздравителен адрес  от кмета на Бургас Димитър Николов по повод Деня на християнското семейство.   \r\n \r\n\"Уважаеми бургазлии, днес е един от светлите български празници. На този ден, почитан още като Въведение Богородично, отдаваме своята любов и уважение към семейството. Българският народ винаги е почитал семейството като крепостта, пазеща нашата идентичност, бит и традиции, които предава от поколение на поколение. Днешният ден ни напомня за уважението и почитта към нашите родители, отговорността ни към отглеждането и възпитанието на децата ни в дух на уважение, взаимно доверие и обич! Нека да почитаме и уважаваме ближните си! Нека Света Богородица бди над всеки дом! Честит празник!\", се посочва още в поздравителния адрес.  \r\n \r\nКметът Димитър Николов пожелава на жителите на Бургас здраве, щастие и благоденствие, както и във всеки дом да има уют, любов и разбирателство.", "date": "2019.11.21", "title": "Димитър Николов, кмет на Бургас: Българският народ винаги е почитал семейството като крепостта, пазеща нашата идентичност"}
{"url": "http://www.focus-news.net/news/2019/11/21/2721761/sport-nadal-i-mari-povedoha-otborite-si-kam-pobedi-v-madrid.html", "text": "Испания и Великобритания със звездите си Рафаел Надал и Анди Мъри в състава постигнаха победи във финалите на новия формат на Купа \"Дейвис\", който се провежда в испанската столица Мадрид. \r\nНадал и Испания си осигуриха място на четвъртфиналите след втора победа в груповата фаза - срещу действащия шампион Хърватия, който отпадна от надпреварата. Напред от тази група продължава и Русия, която загуби от Испания, но също надви Хърватия. \r\nУспешно завръщане в Купа \"Дейвис\" направи и Анди Мъри, който не беше играл за страната си в този турнир от 2016-а година. Великобритания и Казахстан ще определят първенеца в тази група в директен мач, а Холандия отпада след две загуби.", "date": "2019.11.21", "title": "Спорт: Надал и Мъри поведоха отборите си към победи в Мадрид"}
{"url": "http://www.focus-news.net/news/2019/11/21/2721757/sotir-tsatsarov-provezhda-sreshta-s-pg-na-obedineni-patrioti.html", "text": "Сотир Цацаров провежда среща с ПГ на \"Обединени патриоти\", предаде репортер на  Агенция \"Фокус\" . \r\n \"Фокус \" припомня:  \r\nНа 19 ноември управляващата коалиция предлага Сотир Цацаров за председател на Антикорупционния орган. Срокът за издигане на кандидати е до 20 ноември. Преди да бъде направено това предложение главният прокурор Сотир Цацаров проведе среща с ПГ на ГЕРБ. На брифинг след срещата председателят на ПГ на ГЕРБ д-р Даниела Дариткова заяви, че създаването на икономическа стабилност и среда, освободена от корупция, привлича инвеститори. „Днешната ни пресконференция е във връзка с номинацията, която сме предложили за председател на КПКОНПИ.  \r\nДеница КИТАНОВА", "date": "2019.11.21", "title": "Сотир Цацаров провежда среща с ПГ на \"Обединени патриоти\""}
{"url": "http://www.focus-news.net/news/2019/11/21/2721756/gl-prokuror-sotir-tsatsarov-kpkonpi-ima-potentsial-i-po-nyakakav-nachin-moga-da-doprinesa-tya-da-poluchi-tova-myasto-koeto-y-otrezhda-zakona.html", "text": "КПКОНПИ Има потенциал и по някакъв начин мога да допринеса тя да получи това място, което й отрежда закона. Това каза главният прокурор Сотир Цацаров пред журнаисти в Народното събрание, предаде репортер на  Агенция \"Фокус\" . Той посочи, че промятната в работата й, която би предложил ще са в концепцията му. \"При всички случаи смятам в самата концепция да предложа съвсем конкретни и прагматични неща. Те при всички случаи ще бъдат свързани с това тя да бъде събудена от състоянието, което се намира сега. Стремежът ми ще бъде за конкретни и прагматични предложения. Може би ще ме попитате за предложения за изменения в Закона, ще кажа така - не е моя работа да предлагам изменения в закона\", каза още Цацаров.  \r\nДеница КИТАНОВА", "date": "2019.11.21", "title": "Гл. прокурор Сотир Цацаров: КПКОНПИ Има потенциал и по някакъв начин мога да допринеса тя да получи това място, което й отрежда закона"}
{"url": "http://www.focus-news.net/news/2019/11/21/2721754/rts-sarbiya-visokopostaven-srabski-sluzhitel-obvini-indirektno-balgariya-za-shpionskiya-skandal-v-belgrad.html", "text": "Председателят на сръбската парламентарна комисия за Косово и Метохия Милован Дречун заяви в ефира на обществената телевизия  РТС , че против Сърбия се водят множество хибридни операции от няколко страни. Според него има връзка между публикуваното видео и неотдавнашната реакция в България на пристигането в Ниш на руски зенитно-ракетни системи С-400. Освен това държавният служител припомни твърденията на Белград, че в Северна Македония има разузнавателен център, от където българското и хърватското разузнаване провеждат операции срещу страната му. \r\nДоказателство за това, както заяви Дречун, е случаят с пуснатия видеозапис,  на който се вижда как руски разузнавач дава пари  на предполагаем високопоставен сръбски държавен служител. \r\n„Сърбия трябва да надгради своя защитен механизъм срещу онези хибридни операции, чрез които външни държавни или недържавни участници имат за цел да повлияят на външната и вътрешната политика на страната“, заяви той. \r\n„Това е неразделна част от хибридна операция, обвързана с пристигането на руския президент Владимир Путин“, добави парламентаристът. \r\nТой посочи, че за записа се знае много малко и че има много непроверени неща. \r\n„Самите кадри, когато ги погледнете, са доста аматьорски направени. От друга страна, се поставя въпросът коя чужда служба, ако не и наша, е готова да извърши подобна операция - за да могат да придружават двама души, да знаят мястото на срещата им, да записват от колата, когато се срещат навън, разговорът им в ресторанта, съдържанието на чантата и как изглежда руският агент“, продължава Дречун. \r\nТой попита кой е авторът на записа и кой е човекът от сръбската страна, който уж е предал информацията на руски агент. \r\nКоментирайки съобщения в медиите, че кадрите са пуснати от САЩ, след 50 опита, осуетени от руските служби, Дречун заяви, че това може да е спекулация, но все пак показва средата, в която са публикувани кадрите и добави, че зад тази публикация изглежда стои български разследващ журналист. \r\n„Той твърди, че не знае кой е автор, но изглежда, че съществуват механизми, чрез които определени лица и служби могат да разпространяват информация сред обществеността“, обяснява Дречун. \r\nТой припомни също, че наскоро България реагира остро и на присъствието на системата С-400 в Сърбия за съвместни учения на сръбската и руската армии и оцени, че историята може да навреди на руско-сръбските интереси.  \r\nДречун посочи и вчерашната реакция на Атлантическия съвет в България, която, според него, е минала доста незабелязано и за която не може да се счита, че не е свързана косвено с тази история. \r\n„Те предупредиха българските служители, че на територията на тази страна (Сърбия) се провежда истинска хибридна операция и че нейната цел е да подготви терористични атаки в съседни страни“, заяви той. \r\nОсвен това Дречун припомни, че по-рано е информирал обществеността, че в Скопие е сформиран маскиран разузнавателен център, в който също се намират членове на служби на съседни държави, като Северна Македония, Хърватия, България. \r\n \r\nПревод и редакция:", "date": "2019.11.21", "title": "РТС (Сърбия): Високопоставен сръбски служител обвини индиректно България за шпионския скандал в Белград"}
{"url": "http://www.focus-news.net/news/2019/11/21/2721766/dots-galin-nikolov-iara-riben-pazar-po-podobie-na-populyarnite-naposledak-fermerski-pazari-mozhe-da-bade-sazdaden-dogodina-vav-varna.html", "text": "Рибен пазар, по подобие на популярните напоследък фермерски пазари, може да бъде създаден догодина във Варна. Той може да бъде обособен и в района на бъдещото рибарско пристанище, което трябва да бъде изградено в район „Аспарухово“. Това каза в интервю за  Радио „Фокус“ – Варна  директорът на Изпълнителната агенция по рибарство и аквакултури (ИАРА) доц. Галин Николов.  \r\n \r\nТой припомни, че преди дни институцията стартира кампания под мотото „Обичам българската риба“. Тази година тя ще бъде реализирана в четири града, но амбициите са от догодина инициативата да бъде продължена в цялата страна. „Идеята е да срещнем производители – рибари с консуматорите. За да могат хората да видят как се добива рибата, как се произвежда, за да видят нейните качества и най-вече – да вдигнем потреблението на българската риба. Планираме през следващата година да има такова събитие и във Варна. Като част от идеята е да се обособи традиционен рибен пазар по принципа на фермерските пазари. Както едно време имаше „Рибна сряда“. Дай Боже това да стане и на новото рибарско пристанище, което предстои да бъде изградено. Това ще е модерно за цялата страна пристанище, а и хората ще могат да отидат да си купят прясна риба директно от рибарите“, посочи той. \r\n \r\nДиана СТОЕВА", "date": "2019.11.21", "title": "Доц. Галин Николов, ИАРА: Рибен пазар, по подобие на популярните напоследък фермерски пазари, може да бъде създаден догодина във Варна"}
{"url": "http://www.focus-news.net/news/2019/11/21/2721764/politsiyata-v-krumovgrad-razsledva-palezh-na-betonovoz-i-bager-v-zemlishteto-na-selo-ovchari.html", "text": "Полицията в Крумовград разследва палеж на бетоновоз и багер в землището на село Овчари. Това съобщиха от  ОДМВР - Кърджали . Досъдебно производство за палеж е образувано в РУ - Крумовград. На 20 ноември около 4.00 часа в землището на село Овчари са горели бетоновоз и багер. Огънят унищожил едната машина, а на другата изгоряла каросерията. Дежурна оперативна група е извършила оглед на мястото на произшествието. В хода на досъдебното производство са организирани издирвателни действия за установяване на лица, съпричастни към случая.", "date": "2019.11.21", "title": "Полицията в Крумовград разследва палеж на бетоновоз и багер в землището на село Овчари"}
{"url": "http://www.focus-news.net/news/2019/11/21/2721758/stoyan-panchev-ikonomist-konfliktat-v-honkong-shte-e-aktiven-mnogo-godini-napred.html", "text": "Конфликтът в Хонконг ще е активен много години напред. Това каза в интервю за  Агенция „Фокус“  икономистът Стоян Панчев във връзка с продължаващите антиправителствени протести в Хонконг. Той добави още, че притесненията на протестиращите, че Законът за екстрадиция,  който сложи начало на протестите, може да бъде използван и за насочване към активисти и журналисти, са съвсем основателни.  \r\n \r\n„Има един афоризъм за ситуацията, в която се намират, и той гласи, че експериментът на свобода в Хонконг приключва още през 1982 г., когато Великобритания и Китай започват преговорите за предаване на тогавашната колония. Това предаване става реално през 1997 г., т.е. от почти четири десетилетия основна външнополитическа цел на Китайската комунистическа партия е да премахне автономията на Хонконг, сегашният режим на \"една държава, две системи\" се разглежда като временна ситуация. Дори официално, независимостта на града трябва да приключи през 2047 г., нещо, което самите протестиращи очакват с огромен страх“, посочи Панчев. \r\n \r\nТеодора ПАВЛОВА  \r\n \r\n Целия текст на интервюто четете по-късно в „Мнение“", "date": "2019.11.21", "title": "Стоян Панчев, икономист: Конфликтът в Хонконг ще е активен много години напред"}
{"url": "http://www.focus-news.net/news/2019/11/21/2721759/premiera-na-knigata-teatralni-istorii-ot-ilko-ilarionov-shte-se-sastoi-v-pleven.html", "text": "Премиера на книгата ,,Театрални истории” от Илко Иларионов ще се състои от 17.00 часа в Клуба на културните дейци, предаде кореспондент на  Радио „Фокус“ . Никола Попов от Клуба на културните дейци в Плевен, който е организатор на събитието. Той уточни, че представянето ще се състои с  участието на актьорите Мариета Калъпова и Георги Ангелов. ,,Музикалната програма е подготвена от Емил Гецов и Красимира Борисова. Рецензент на книгата е Ивет Костова. Организатори са  НЧ „Цветан Спасов 1959“ – Плевен, Дружество на писателите – Плевен и Клуба на културните дейци”, каза Никола Попов. \r\n \r\nВиолета КРЪСТЕВА", "date": "2019.11.21", "title": "Премиера на книгата ,,Театрални истории” от Илко Иларионов ще се състои в Плевен"}
{"url": "http://www.focus-news.net/news/2019/11/21/2721765/gl-prokuror-sotir-tsatsarov-ne-mislya-che-model-pri-koyto-edinstveno-prezidentat-naznachava-kpkonpi-e-nay-polozhitelniyat.html", "text": "Не мисля, че модел, при който единствено президентът назначава КПКОНПИ е най-положителният. Това каза номинираният за председател на КПКОНПИ и настоящ главен прокурор Сотир Цацаров пред журналисти, предаде репортер на  Агенция \"Фокус\" . \"Не е работана председателя на комисията, нито на самата комисия да предлага изменения в закона. Това обаче не означава, че законът не се нуждае от промени. Действащият закон има доста несъвършенства. Аз и в своята концепция и в дай боже изслушването пред съответната комисия няма да скрия мнението си по отношение на всичко онова, което спроед мен трябва да бъде направено като изменение в закона. Дали обаче ще бъде направено, не е мое правомощието\", заяви още главният прокурор Сотир Цацаров. Главният прокурор коментира и заявката на БСП, че отново ще внесат своя проект на Антикорупционен закон. Той посочи, че то не е ново. \"То бе направено още тогава, когато се раждаше концепцията за единен антикорупционен орган. Двете тези или двата законопроекта се сблъскаха на един от първите КСНС при президента, на който се обсъждаха антикорупционните модели. Какво е мнението ми по този въпрос сигурно ще ми бъде зададен  в хода на изслушването. Ако и БСП и другата позиция се абстрахира и изчисти от политическия момент, може би ще стигне до много по-прагматични решения. Аз лично не мисля, че модел, при който единствено президента назначава членовете на комисията, това не е защото това кандидатствам за тази длъжна, е най-положителният и най-работещият\", каза още Цацаров.  \r\nДеница КИТАНОВА", "date": "2019.11.21", "title": "Гл. прокурор Сотир Цацаров: Не мисля, че модел, при който единствено президентът назначава КПКОНПИ е най-положителният"}
{"url": "http://www.focus-news.net/news/2019/11/21/2721767/ombudsmanat-diana-kovacheva-organizira-tematichna-priemna-za-zheni-zhertva-na-nasilie.html", "text": "На 25 ноември 2019 г. по повод Международния ден на ООН за борба с насилието над жени и момичета омбудсманът Диана Ковачева организира от 10.00 часа тематична приемна в институцията за граждани и представители на неправителствени организации. Това съобщиха от  пресофиса омбудсмана . Освен експертите от институцията, в инициативата ще се включат психолози и юристи от фондация П.У.Л.С., с готовност да изслушат и помогнат на жени, жертви на физически, психически и вербален тормоз. \r\n \r\nИдеята на събитието е да повиши обществената нетърпимост срещу посегателствата над личността и достойнството на жените, момичетата и децата, обект на насилие, включително и да се даде повече гласност на проблема, който често пъти остава скрит.  \r\n \r\nВ 16.30 часа фасадата на институцията на омбудсмана на ул. „Георг Вашингтон“ 22 ще бъде осветена в оранжево в подкрепа на кампанията „Зонта казва НЕ”, която се провежда всяка година на 25 ноември като част от кампанията на ООН Orange the world за елиминиране на насилието над жени и момичета.  \r\n \r\nОмбудсманът Диана Ковачева и служители на институцията ще излязат пред сградата и ще свалят черни лепенки от устите си, като по този начин изразят съпричастност и дадат символичен знак, че за насилието не трябва да се мълчи.  \r\n \r\nМеждународният ден за елиминиране на насилието срещу жените – 25 декември, е обявен с Резолюция на Общото събрание на ООН на 17 декември 1999 г., но активистки от различни организации го отбелязват още от 1981 г. Тази дата води началото си от жестокото убийство през 1961 г. на трите сестри Мирабал - политически активистки в Доминиканската република, убити по заповед на диктатора Рафаел Трухильо (1930-1961).", "date": "2019.11.21", "title": "Омбудсманът Диана Ковачева организира тематична приемна за жени, жертва на насилие"}
{"url": "http://www.focus-news.net/news/2019/11/21/2721770/natsionalnoto-sastezanie-po-debati-vay-oupan-shte-se-provede-v-burgas-na-23-i-24-noemvri.html", "text": "Националното състезание по дебати „Въй Оупън” ще се проведе този уикенд в Бургас. Това съобщиха от пресцентъра на  Община Бургас . Организатор на инициативата е местният клуб „Дебати”, съвместно с Общината и Асоциация Дебати България. Състезанието ще се проведе в Експозиционен център „Флора” и ОУ „А. Г. Коджакафалията”. Това е неговото трето бургаско издание. Ще се обсъжда широк набор теми - социални, политически, исторически и икономически. Знанията и дебатьорските умения на участниците ще бъдат сериозно тествани. Победителите ще бъдат определени след четири основни кръга, полуфинал и финал, в който организаторите ще ги провокират с интересни и значими днес теми.  \r\n \r\nПървите четири кръга ще се проведат на 23-ти ноември (събота) в ОУ „А. Г. Коджакафалията”, а финалът и полуфиналът - на 24-ти (неделя), в Експозиционен център „Флора”. Главни съдии ще са:  \r\n- Дарио Круз - един дългогодишен дебатьор и съдия. Има много изяви като участник в състезание, но и като треньор.  \r\n- Захари Николаев - той се занимава с дебати от години, печелил е множество състезания и е отличен като най-добър говорител в Плевен и София. Повече информация може да бъде намерена  \r\n \r\nСъстезанието „Въй Оупън 2019” предоставя възможност на ученици и студенти да се запознаят със създаването и организацията на подобни събития. Това става чрез доброволците, които ще помагат тази година. Заедно със задълженията, които ще трябва да изпълнят, те ще бъдат осигурени за целия ден и ще могат да се запознаят отблизо с дебатьорското общество.", "date": "2019.11.21", "title": "Националното състезание по дебати „Въй Оупън” ще се проведе в Бургас на 23 и 24 ноември"}
{"url": "http://www.focus-news.net/news/2019/11/21/2721763/prezidentat-rumen-radev-stranite-ot-yugoiztochna-evropa-tryabva-da-obedinyat-usiliya-za-po-barzoto-izgrazhdane-na-mezhdunaroden-institut-za-ustoychivi-tehnologii.html", "text": "Българското правителство и държавите от региона следва да обединят усилията си за по-бързото изграждане на Международен институт за устойчиви технологии в Югоизточна Европа. Тази позиция държавният глава Румен Радев изрази на среща на „Дондуков“ 2 с генералния директор на Европейската организация за ядрени изследвания /ЦЕРН/ проф. Фабиола Джианоти, съобщиха от  прессекретариата на държавния глава . Проф. Джианоти е в страната по повод тържественото отбелязване на 20-годишнината от приемането на България за пълноправен член на ЦЕРН.  \r\n \r\nПрезидентът Радев открои значимостта на изграждането на модерни научни центрове в Югоизточна Европа като предпоставка за създаване на перспектива за развитие на младите хора в родните им страни. Румен Радев отново подчерта, че без равномерно разпределение на научна и образователна инфраструктура между Източна и Западна Европа е невъзможно да бъде постигнато реално социално и икономическо сближаване в ЕС, независимо колко средства се усвояват чрез европейските фондове. „Признателни сме за подкрепата на ЦЕРН и заявената готовност за предоставяне на най-съвременни технологии“, подчерта държавният глава и призова за споделяне на опита на ЦЕРН и по отношение на моделите за финансиране на подобни проекти и за правна подкрепа. \r\n \r\nПроф. Джианоти потвърди готовността на ЦЕРН за съдействие за изграждането на Институт за устойчиви технологии в Югоизточна Европа, за технологичен обмен, както и за последващо разширяване на научното сътрудничество с България. Тя оцени високо работата на българската научна общност, последователната подкрепа на страната ни за ЦЕРН и открои приноса на младите български учени в проектите на организацията.  \r\n \r\nВ срещата на „Дондуков“ 2 участва и проф. Леандър Литов, ръководител на българския екип в ЦЕРН и преподавател във Физическия факултет на Софийския университет „Св. Климент Охридски“.", "date": "2019.11.21", "title": "Президентът Румен Радев: Страните от Югоизточна Европа трябва да обединят усилия за по-бързото изграждане на Международен институт за устойчиви технологии"}
{"url": "http://www.focus-news.net/news/2019/11/21/2721768/vzglyad-sasht-podkrepiha-protestite-v-iran-sas-samoletonosach.html", "text": "Държавният глава на Иран Хасан Роухани обяви „победа над безредиците\", които обхванаха страната преди седмица. Той обвини САЩ в организирането им, но това са само официални данни. Реалната ситуация в страната, в която няма интернет, е неизвестна. В същото време Пентагонът изпрати самолетоносач край иранските брегове,  а по-рано Държавният департамент изрази пълната си солидарност с непокорните иранци. Колко са свързани тези събития? Отговор на този въпрос търсят в редакцията на руския вестник  „Взгляд“ . \r\nОсвен САЩ, Роухани обвини за вълненията в страната Израел, както и „реакционните сили в региона\". Така в Техеран обикновено наричат монархията на Персийския залив. \r\n„Те планираха да подкопаят сигурността и политическата система, искаха чрез този натиск да принудят хората да излязат на улицата, но не успяха“, цитира изданието думите на Роухани. Президентът нареди на специалните служби да разследват „кои излязоха на улицата, с какви намерения и какво са направили, за да унищожат имуществото на хората, живота им“. \r\nЩо се отнася до повишаването на цените на газа, което всъщност стана повода за протестите, Рухани обясни: решението за това е „насочено към постигане на самодостатъчност и социална справедливост“. Правителството вече обеща да предостави финансова помощ на онези части от обществото, които са най-засегнати от високата цена на бензина. \r\nОт 15 ноември след рязко покачване на цената на бензина, в градовете на Иран назря вълна от улични протести , която на много места прерасна в безредици. Подпалени бяха банки, магазини, бензиностанции, имаше сблъсъци с полицията. Беше съобщено, че някои от демонстрантите са открили огън. Има информация, че общо сто до двеста души вече са загинали в сблъсъците с полицията. Официална статистика за жертвите все още няма. На този фон властите изключиха интернет и по тази причина все още няма надеждни данни за мащаба на вълненията. Въпреки че властите обявиха „победа над безредиците\", чужденците, които се връщат от Иран, твърдят, че ситуацията там остава изключително напрегната и протестите далеч не са приключили. \r\nВластите на САЩ от самото начало на безредиците изразиха подкрепа за „страдащите хора\" на Иран и осъдиха използването на сила срещу демонстрантите. Това бе подчертано в съвместно изявление на Белия дом и Държавния департамент. Солидарност с демонстрантите изразиха също Франция и Германия. Иранският външен министър Мохамед Джавад Зариф осъди САЩ за „лицемерната\" демонстрация на подкрепа за иранския народ, като призова съгражданите си да не се доверяват на Вашингтон. \r\nПриблизително по същото време, когато Рухани произнесе речта си за „победата над безредиците“, стана известно, че американският самолетоносач „Ейбрахам Линкълн“ се приближава към иранските брегове. През следващите седмици се очаква броят на американските войски в Саудитска Арабия да бъде увеличи от 1 500 на 3 000. В арабското кралство бяха изпратени изтребители F-35  и противоракетните системи „Пейтриът“. Общо в региона има американски контингент от 14 хиляди души. Според американския президент Доналд Тръмп всички тези мерки са предприети с цел противодействие на Иран. \r\nЕкспертът по страните от Близкия изток Майс Курбанов  обяснява прехвърлянето на войски с желанието да се окаже психологически натиск върху Иран - както върху властите, така и върху обществото. \r\n„Американците разчитат главно на своите агенти вътре в Иран, те искат да повторят  боливийския  сценарий. Но, за разлика от Боливия, иранските власти напълно контролират страната“, предупреди Курбанов. \r\nТой припомни, че американските самолетоносачи редовно се  приближават  до бреговете на Иран, но това не е нищо повече от показване на сила. САЩ се страхуват да атакуват ислямската република, те могат само затегнат санкциите срещу Иран, да нанесат нови удари върху икономиката му и нищо повече, подчертава експертът. \r\nЗа разлика от Курбанов, Владимир Сажин, старши изследовател в Центъра за изследване на Близкия изток към Института за ориенталски изследвания на Руската академия на науките, смята появата на „Ейбрахам Линкълн“ край иранския бряг за чисто съвпадение. \r\n„И, разбира се, колос като американски самолетоносач бя изпратен там много седмици преди тези изпълнения. Не си струва да свързваме тези две събития. Решението за увеличаване на контингента в Саудитска Арабия беше взето след въздушната атака през септември на рафинерията в тази страна. Твърди се, че тази мярка ще увеличи ефективността на саудитските сили за противовъздушна отбрана. САЩ и техните съюзници гледат на нападението като на иранско дело\", обясни Сажин. \r\nВ същото време той не подлага на съмнение думите на Рухани, че протестите са приключили. „Сега се преодоляват последствията\", изрази увереност експертът. \r\nИзтоковедът Саид Гафуров също смята, че САЩ ще използват по-фини методи за борба с Техеран, отколкото изпращането на самолетоносач край бреговете му.  \r\nСАЩ все още могат да повлияят на общественото мнение в ислямската република, призна Гафуров. „Един от основните инструменти за влияние е телевизията. Под контрола на САЩ има множество телевизионни канали, които излъчват на фарси от различни страни. САЩ са пряко ангажирани с тяхното финансиране. И тъй като иранската телевизия е скучна, повечето иранци гледат чужди канали и им се доверяват“, отбелязва експертът. \r\nГафуров обясни, че чуждите младежки телевизионни канали, каналите за мода и спорт са популярни сред иранците. Именно чрез тях се правят опити да бъде разбудено недоволството на иранците. Интернет също се радва на голям успех в това отношение.  \r\nНо като цяло обществото, особено жителите на малките градове, селата, остава патриархално, а младите хора са патриотично настроени. „Идеални ислямисти, твърди поддръжници на съществуващата система - 15-20%. Идеални противници - 1-2% от населението. Останалите просто мислят, че Иран е добра страна. Има недостатъци, но може да се живее“, обобщи Гафуров.  \r\n„Западът е популярен сред по-младото поколение заради забраните, въведени в Иран, защото забраненият плод е сладък. Но всеки млад иранец знае, че може свободно да отиде на Запад –най-малкото, за да учи. Но в същото време младите хора разбират, че е по-добре да живеят в собствената си държава, отколкото в Европейския съюз. Те разбират, че в Иран има бъдеще за младите хора“, допълва експертът. \r\nМеждувременно, в сряда вечер иранският министър на енергетиката Реза Ардаканян обяви, че ще отлети за Москва с искане за заем в размер на 5 милиарда долара. Всъщност преговорите продължават отдавна - от 2015 г. насам. Но сега Роухани спешно трябва да намери пари за обещаната помощ за най-бедните слоеве на обществото, така че не може да се изключи, че посещението на министър Ардаканян в Русия изобщо не е било планирано, а се налага по спешност. \r\n \r\n Тереза Герова", "date": "2019.11.21", "title": "„Взгляд“: САЩ подкрепиха протестите в Иран със самолетоносач"}
{"url": "http://www.focus-news.net/news/2019/11/21/2721772/detsa-ot-tsentrovete-za-nastanyavane-ot-semeen-tip-vav-veliko-tarnovo-sa-kompleksen-pobeditel-v-darzhaven-shampionat-za-detsa-i-mladezhi-v-risk.html", "text": "На 11 ноември в Комплекс „Спортна София 2000”-София се проведе 32-ри държавен шампионат за деца и младежи в риск под надслов „Спортът – достъпен за всички деца”. Това съобщиха от пресцентъра на  Община Велико Търново . Шампионатът е организиран от Българската спортна федерация за деца и младежи в риск със съдействието на \"София - европейска столица на спорта\".  \r\n \r\nОбщина Велико Търново се представи с отбор от 6 деца от Център за настаняване от семеен тип ІІ за деца без увреждания, ул. \"Иларион Драгостинов\" № 3 А, вх. Б и Център за настаняване от семеен тип ІІІ за деца без увреждания, ул. \"Колоня товар\" № 14, град Велико Търново, с ръководители Николай Панев, възпитател, и Марика Костадинова, специалист „социални дейности”. За отличното си представяне призьорите в държавното първенство бяха наградени лично от световната рекордьорка в скока на височина Стефка Костадинова и едно от \"златните български момичета\", гимнастичката Ренета Камберова. Децата от центровете за настаняване от семеен тип заслужено спечелиха купата за І място за комплексен победител за 2019 г. и медали в различните категории. В категорията \"Лека атлетика, крос\" за момчета 13-15 г. победители са Богомил Софиев – златен медал, и Дидко Станев – сребърен медал, а за момичета 13-15 г. - Валя Сонева – златен медал. В категорията \"Бадмингтон\" за момичета 13-15 г. сребърен получи Юсние Илиева, а в категорията \"Баскетбол\" за момчета 13-15 г. децата взеха сребърен медал за отборно класиране.", "date": "2019.11.21", "title": "Деца от центровете за настаняване от семеен тип във Велико Търново са комплексен победител в държавен шампионат за деца и младежи в риск"}
{"url": "http://www.focus-news.net/news/2019/11/21/2721773/reuters-sasht-sazdavat-voenna-baza-na-solomonovite-ostrovi-za-da-se-protivopostavyat-na-kitayskata-ekspanziya.html", "text": "Премиерът на провинция Малаита на Соломоновите острови заяви, че САЩ и регионалните им съюзници са обещали да построят дълбоководно пристанище и ще бъдат поканени да патрулират територията, като така ще създадат плацдарм срещу китайската експанзия, предава  Reuters . \r\nТова ще даде на западните сили по-силно присъствие в Южнотихоокеанския архипелаг в светлината на неотдавнашното решение на Соломоновите острови да прекъснат отношенията си с Тайван в полза на Пекин. \r\nДипломатическият обрат съвпадна с инвестиционна офанзива на китайските компании, включително предложение за създаване на златна мина за 825 милиона долара и инфраструктурно развитие на остров Гуадалканал от държавната китайска China State Railway Group. \r\nПремиерът на Малайта Даниел Суидани заяви пред Ройтерс, че САЩ ще построят пристанище и поддържаща инфраструктура в порта Бина, на запад от острова. \r\nТой каза, че провинцията не признава промяната във връзките с Пекин и иска САЩ и техните регионални съюзници, включително Австралия, да се противопоставят на всяко неразрешено развитие или риболов във водите му. \r\n„Помолихме САЩ и Австралия да бъдат част от сигурността в Малайта, за да могат да защитават провинцията от китайски разработчици“, обясни Суидани пред Ройтерс в телефонно интервю. \r\nОколо една четвърт от населението на Соломоновите острови, което е малко над 650 000, живее в Малайта, според статистическата служба на страната, което го прави една от основните географски и политически бази на властта в страната. \r\nПровинцията се очертава като важен съюзник на Вашингтон, тъй като останалата част от архипелага започва да работи по-тясно с Пекин. \r\n„Китай има различни ценности спрямо Соломоновите острови - това е християнска провинция, демократична“, каза Суидани. \r\nКитайското министерство на външните работи заяви, че Китай винаги е поддържал принципа на „равно, взаимноизгодно, открито и устойчиво сътрудничество“ с островните държави в Тихия океан. \r\n \r\nПревод и редакция:", "date": "2019.11.21", "title": "Reuters: САЩ създават военна база на Соломоновите острови, за да се противопоставят на китайската експанзия"}
{"url": "http://www.focus-news.net/news/2019/11/21/2721769/gl-prokuror-sotir-tsatsarov-prokuraturata-vodi-razsledvane-za-smartta-na-3-godishnoto-dete.html", "text": "Прокуратурата води разследване за смъртта на 3-годишното дете.Това каза номинираният за председател на КПКОНПИ и настоящ главен прокурор Сотир Цацаров пред журналисти във връзка с починалото тригодишно дете, предаде репортер на  Агенция \"Фокус\" .  \r\n\"Действия по разследване за извършени вчера, извършват се и в този момент. Вчера е иззета медицинската документация от трите здравни заведения. Имам предвид пълната документация, която касае провежданите действия по лечението, както и документацията от Института \"Пирогов\", която е свързана ср езултатите от аутопсията и с началните резултати от хистологичното изследване. Проведени са разпити на родителите на детето и на други лица. От родителите на детето по съответния ред, предвиден в НПК са предадени от тях записи от телефонните им апарати, които малко или много ще допринесат за разкриване на обективната истина. Оттук насетне ще следват разпити на всички медицински специалисти на трите здравни заведения и назначаване на съдебно-медицинска експертиза. Действията по назначаването й са предприети и в момента. Уточнява се съставът на вещи лица, както и гаранцията, че това ще бъдат изключително компетентни специалисти\", заяви още Цацаров. Той призова да не се прави обобщение от този случай за качеството на всички хора, които упражняват лекарската професия. \"Има и още един момент. Днес разследването се занимава и с него. Документация, както и данни за проведени предни лечения или медицински действия, които са преди посещаване на здравните заведения, днес ще бъде иззета от личния лекар на детето\", коментира Цацаров. Във връзка с починало дете в Кардам, Цацаров посочи, че тя е резултат на три готови експертизи - съдебно-химическа, токсикологична и съдебно-медицинска. \"Няма да правя, каквито и да е изводи относно евентуална наказателна отговорност , тъй като това е решение, което ще вземат в близките дни\", допълни още Цацаров. Той поясни, че причината е свързана с недобрите битови условия. \"При извършените детайлни огледи на помещенията са иззети от отвори в стената химически препарати с изключително силно действие за борба с вредители. В конкретния случай тези препарати са били използвани за евентуалното унищожаване на гризачи в помещението. Те са били поставени в отвори, те са били зазидани с кал в стената и според една от водещите хипотези на експертите става дума за много силно действащи промишлени отрови и изключителна близост на леглото на детето до мястото, където те са се намирали.  \r\nДеница КИТАНОВА", "date": "2019.11.21", "title": "Гл. прокурор Сотир Цацаров: Прокуратурата води разследване за смъртта на 3-годишното дете"}
{"url": "http://www.focus-news.net/news/2019/11/21/2721777/spacecom-prototip-na-kosmicheskiya-korab-spacex-se-vzrivi-po-vreme-na-izpitaniya.html", "text": "Първият пълномащабен прототип на космическия кораб Starship Mk1 на компанията SpaceX се взриви по време на изпитания на тексаския полигон „Бока Чика“, съобщава специализираното издание  Space.com . \r\nСъгласно думите на директора на компанията Илън Мъск, занапред SpaceX ще се съсредоточи върху разработването на по-съвършени прототипи, а не на ремонта на Mk1. \r\nРазработената от SpaceX свръхтежката ракета Starship се задвижва от седем двигателя Raptor и е проектирана да извежда полезни товари в орбита с възможност за последващо връщане и изстрелване. Неговата основна задача обаче ще бъдат полетите до други държави, основно до Марс.  \r\n \r\n Тереза Герова", "date": "2019.11.21", "title": "Space.com: Прототип на космическия кораб SpaceX се взриви по време на изпитания"}
{"url": "http://www.focus-news.net/news/2019/11/21/2721774/gl-prokuror-sotir-tsatsarov-garantiram-che-shte-napravya-maksimuma-na-koyto-sam-sposoben-za-da-vazstanovya-imidzha-na-kpkonpi.html", "text": "Гарантирам, че ще направя максимума, на който съм способен за да възстановя имиджа на КПКОНПИ. Това каза номинираният за председател на КПКОНПИ и настоящ главен прокурор Сотир Цацаров пред журналисти, предаде репортер на  Агенция \"Фокус\" . \"Не може да сте оптимисти за мен, един човек нищо не решава - трябва да сме оптимисти за всички Цацаров посочи, че няма вълшебник, дори и патриархът да го назначава не може да се справи сам с всички. \"Ако всички имаме усещането не да сме оптимисти, а да си вършим работата, може би ще мръднем напред. Попитан на кого би коленичил, Цацаров отговори: \"Според мен коленичи се в два случая - единият, когато човек много горещо се моли на Господ. Другият случай, когато се отдава памет на загиналите за България. Случаят, към който ме отнасяте, не е нито един от двата\", допълни още Цацаров. На въпрос дали са му изрядни декларациите, той посочи, че всяка година подава по две декларации. \"Всяка година в съответствие с разпоредбите на закона се прави проверка за съответствие\", каза още Цацаров.  \r\nДеница КИТАНОВА", "date": "2019.11.21", "title": "Гл. прокурор Сотир Цацаров: Гарантирам, че ще направя максимума, на който съм способен за да възстановя имиджа на КПКОНПИ"}
{"url": "http://www.focus-news.net/news/2019/11/21/2721771/lek-avtomobil-se-e-obarnal-na-patya-shumen-silistra-predi-razklona-za-selo-kapitan-petko.html", "text": "Лек автомобил се е обърнал на пътя Шумен - Силистра преди разклона за село \r\nКапитан Петко, съобщи  слушател на Радио „Фокус“ - Шумен . По думите му колата е в канавката. На мястото вече има полицейски екипи.  \r\nПътната настилка е мокра. На места по главния път Шумен - Силистра има и намалена видимост поради мъгла.", "date": "2019.11.21", "title": "Лек автомобил се е обърнал на пътя Шумен - Силистра преди разклона за село Капитан Петко"}
{"url": "http://www.focus-news.net/news/2019/11/21/2721762/korneliya-ninova-bspalternativniyat-ni-byudzhet-e-na-razvitieto-zashtoto-v-nego-predlagame-osven-finansirane-na-sektorite-no-i-promeni-v-tyah.html", "text": "Алтернативният ни бюджет е на развитието, защото в него предлагаме освен финансиране на  секторите, но и промени в тях. Това каза лидерът на БСП Корнелия Нинова по време на представянето на алтернативния бюджет на партията в зала \"Запад\" на парламента, предаде репортер на  Агенция \"Фокус\" . \"Традиционно коалиция \"БСП за България\" и парламентарната ни група изготвя, представя и внася в Народното събрание алтернативен бюджет на правителството и управляващото мнозинство. Тази година управляващите представиха своя бюджет като повече от същото. Нашият бюджет е на развитието, защото в него предлагаме освен финансиране на отделните сектори, промените в тези сектори, които ще доведат до резултат, подобряващ благосъстоянието на българските граждани. Залагаме няколко основни политики и промени, първо - предлагаме сериозна данъчна промяна, защото въвеждаме първа стъпка към семейно подоходно облагане\", каза Нинова.  \r\nДеница КИТАНОВА", "date": "2019.11.21", "title": "Корнелия Нинова, БСП:Алтернативният ни бюджет е на развитието, защото в него предлагаме освен финансиране на  секторите, но и промени в тях"}
{"url": "http://www.focus-news.net/news/2019/11/21/2721775/bchk-organizira-sabitie-pod-nadslov-da-vkusim-orienta-po-povod-mesetsa-na-bezhanetsa.html", "text": "Българският червен кръст и СиВиЕс – България организират събитие под надслов „Да вкусим ориента“ по повод Месеца на бежанеца, който се отбелязва през ноември. Това съобщиха от пресцентъра на  БЧК . Събитието се провежда за трета поредна година и цели да запознае българското общество с личните истории на бежанци и търсещи закрила лица, решили да се интегрират в България. Инициативата ще се проведе на 22 ноември 2019 г. от 18.00 часа до 20.00 часа в ресторант „При  Фадел“ на ул. „Цар Симеон“ 161. Присъстващите на събитието ще могат да опитат вкусната храна на близкоизточната кухня и да се запознаят с Фадел и неговото семейство, които през 2015 г. намират закрила в България, бягайки от войната в Сирия.  \r\nВъпреки всички трудности по пътя, те съумяват да продължат живота си именно тук и искат да споделят своята история и частица от сирийската култура, която са донесли със себе си в България.", "date": "2019.11.21", "title": "БЧК организира събитие под надслов „Да вкусим ориента“ по повод Месеца на бежанеца"}
{"url": "http://www.focus-news.net/news/2019/11/21/2721780/el-periodico-turisti-sa-promenili-kursa-na-kruizen-korab-s-glasuvane.html", "text": "Пасажерите на круизен лайнер, плаващ от Малага към Палма де Майорка, са се отказали от спиране в Барселона и са гласували за промяна на курса към Тарагона, съобщава вестник  El Periodico . \r\nПристанището на Тарагона е било затворено на 2 ноември заради края на туристическия сезон, но след като 311 пасажера на кораба са пожелали да отидат в града, служителите в пристанището са го подготвили спешно за пристигането на гостите. Желаещите да посетят Барселона са се оказали много по-малко – едва 151 пасажера. \r\nПричините за промяна на курса не се съобщават, но благодарение на пристигането на лайнера в Тарагона е поставен рекорд по приети пътници в порта: през миналия сезон те са били 127 495, а през този – 127 997. \r\n \r\nПревод и редакция:", "date": "2019.11.21", "title": "El Periodico: Туристи са променили курса на круизен кораб с гласуване"}
{"url": "http://www.focus-news.net/news/2019/11/21/2721782/29-godishen-mazh-e-zadarzhan-v-oblast-kardzhali-za-shofirane-s-332-promila-alkohol.html", "text": "29-годишен мъж е задържан за шофиране с 3.32 промила алкохол. Това съобщиха от  ОДМВР - Кърджали . Около 15.00 часа вчера по пътя от село Енчец към село Зелениково бил спрян за проверка лек автомобил „Фолксваген“, управляван от 29-годишен. Тестът за алкохол на шофьора отчел 3.32 промила. Издаден е талон за медицинско изследване, но е била отказана кръвна проба за анализ. Шофьорът е задържан за срок до 24 часа в полицейското управление. Образувано е бързо производство в РУ - Кърджали за управление на автомобил след употреба на алкохол. Работата по случая продължава разследващ полицай.", "date": "2019.11.21", "title": "29-годишен мъж е задържан в област Кърджали за шофиране с 3.32 промила алкохол"}
{"url": "http://www.focus-news.net/news/2019/11/21/2721778/136-000-domakinstva-v-7-stolichni-rayona-shte-imat-po-visoka-sigurnost-na-elektrozahranvaneto-za-zimniya-sezon.html", "text": "ЧЕЗ Разпределение България приключва два проекта с особено значение за сигурността на електрозахранването в столицата - подмяната на кабел 110 kV \"Зенит\" и реконструкцията на подстанция \"Фестивална\". Това са най-мащабните проекти на компанията, завършени през 2019 г. и са на обща стойност 6,3 млн. лв. Това стана ясно по време на пускането на съоръженията в подстанцията, предаде репортер на  Агенция \"Фокус\" . \r\n \r\nПодстанция \"Фестивална\" осигурява електрозахранването на 40 хил. домакинства, фирми и институции в централна градска част на София, кварталите \"Младост\"-1 и 2, \"Дружба\"-1 и 2, Горубляне, Полигона, както и потребителите в промишлената зона Гара Искър и района на 7-ми километър. В рамките на нейната реконструкция са били модернизирани разпределителните уредби средно напрежение и са били монтирани нови съоръжения и оборудване.  \r\n \r\nКомпанията предвижда временна възлова станция, която е изпълнявала функциите на подстанцията по време на ремонтните дейности и е осигурявала алтернативно електрозахранване на клиентите на компанията в района. 2,9 млн. лв. е инвестицията в подмяна на кабел 110 kV \"Зенит\". \r\n \r\nЗорница КОСТАДИНОВА", "date": "2019.11.21", "title": "136 000 домакинства в 7 столични района ще имат по-висока сигурност на електрозахранването за зимния сезон"}
{"url": "http://www.focus-news.net/news/2019/11/21/2721784/politsiyata-razsledva-nezakonna-sech-na-85-darveta-v-darzhavnoto-gorsko-stopanstvo-kirkovo.html", "text": "Полицията разследва незаконна сеч на 85 дървета в Държавното горско стопанство - Кирково. Това съобщиха от  ОДМВР - Кърджали  . В РУ - Кирково е започнала проверка за незаконен добив на дървесина. 85 немаркирани дървета са отсечени в периода от 1 ноември до 15 ноември от обект на Държавното горско стопанство. Група „Криминална полиция“ продължава работата по случая.", "date": "2019.11.21", "title": "Полицията разследва незаконна сеч на 85 дървета в Държавното горско стопанство - Кирково"}
{"url": "http://www.focus-news.net/news/2019/11/21/2721785/prokuraturata-iska-prekratyavane-na-grazhdansko-sdruzhenie-zaradi-izvarshvane-na-protivokonstitutsionna-deynost.html", "text": "Главният прокурор Сотир Цацаров е сезиран от Държавна агенция „Национална сигурност“ за регистрирано сдружение с нестопанска цел с наименование „Гражданско сдружение за защита на основни индивидуални човешки права“ със седалище гр. Благоевград, чиито цели са насочени срещу единството на нацията и представляващо заплаха за националната сигурност. Това съобщиха от пресцентъра на  Прокуратура на Република България . \r\nГлавният прокурор изпрати справката от ДАНС на компетентната прокуратура - Окръжна прокуратура гр. Благоевград.  \r\n \r\nОкръжна прокуратура – Благоевград възложи и е извършена проверка, след приключването на която, днес Окръжна прокуратура - Благоевград сезира Окръжен съд - Благоевград с искова молба за прекратяване на „Гражданско сдружение за защита на основни индивидуални човешки права“. Основание за това е дейността на сдружението, която противоречи на Конституцията, на законите и на добрите нрави. Целите на сдружението са политически, а средствата за тяхното постигане недвусмислено сочат, че учредителите приемат, не само съществуването на македонско етническо малцинство в България (каквото не съществува, предвид решение № 1 от 29.02.2000 г. на КС на РБ по конст.д. № 3/1999 г.), но и че правата и свободите на това малцинство са накърнени, поради което се налага тяхната защита. Дейността на това сдружение е насочена срещу единството на нацията, поради което то съществува в нарушение на чл.44 ал.2 от Конституцията на Р България.", "date": "2019.11.21", "title": "Прокуратурата иска прекратяване на гражданско сдружение заради извършване на противоконституционна дейност"}
{"url": "http://www.focus-news.net/news/2019/11/21/2721788/obshtina-bansko-be-otlichena-s-nagrada-v-konkursa-az-garantiram-shtastlivo-detstvo.html", "text": "За втори път Държавната агенция за закрила на детето (ДАЗД) връчи своя отличителен знак „Аз гарантирам щастливо детство”.  Това съобщиха от пресцентъра на  Община Банско . Категориите на конкурса „Аз гарантирам щастливо детство” са „Устойчиво развитие, „Успешна промяна, „Значима иновация” и „Значимо партньорство”. Второ място в категория „Значима иновация” бе присъдено на община Банско за лятната програма за последните две години, организирана от Местната комисия за борба срещу противообществените прояви на малолетните и непълнолетните. Наградата бе връчена от Султанка Петрова – зам.-министър на труда и социалната политика, на заместник-кмета на Община Банско Костадин Атанасов. \r\n \r\nЦеремонията бе открита от председателя на ДАЗД д-р Елеонора Лилова. На събитието присъстваха министъра на труда и социалната политика Бисер Петков и неговият екип. Датата на събитието - 20 ноември 2019 година, не беше избрана случайно. На тази дата преди 30 години е подписана Конвенцията за правата на детето и се отбелязва Световният ден на правата на детето.", "date": "2019.11.21", "title": "Община Банско бе отличена с награда в конкурса „Аз гарантирам щастливо детство“"}
{"url": "http://www.focus-news.net/news/2019/11/21/2721776/korneliya-ninova-bsp-spravedlivo-e-vav-vsyaka-obshtina-da-ostava-chast-ot-danaka-a-ne-premierat-da-nakazva-zhitelite-na-obshtinite-pri-razpredelyane-na-izlishaka.html", "text": "Справедливо е във всяка община да остава част от данъка, а не премиерът да  наказва жителите на общините при разпределяне на излишъка. Това каза лидерът на БСП Корнелия Нинова по време на представянето на алтернативния бюджет на БСП в зала \"Запада\", предаде репортер на  Агенция \"Фокус\" . \"Обещахме на всички хора в България, че ще направим предложение част от събраните им данъци да остават в общините и да се връщат под формата на инвестиции при тях за всеки един от жителите на общината, за да почувстват и те подобряване на своя живот. Затова внасяме предложение за оставане на част от данъка върху доходите на физическите лица - една пета и част от ДДС събран в съответната община да остане на разположение на общината. Т.е. да променим досегашната сгрешена политика, в която се бюджетира със занижени приходи, остава голям излишък и премиерът го разпределя еднолично, където му е удобно. В която община сам прецени. Другите са наказани, съответно и жителите на тези общини са наказани\", заяви още Нинова. Тя припомни предложениятана БСП за преизичсляване на всички пенсии. Нинова изтъкна, че БСП предлага и реформа в здравеопазването. \"В нашето предложение държавните и общински болници не са търговски дружества, както и намаляване на ДДС на лекарствата. Не сме пропуснали и нашата програма и предложения в местните избори да въведем един учебник по един предмет за цялата страна и той да бъде безплатен до 12 клас за всички деца\", допълни още лидерът на БСП. По думите й за да има пари за всичко това, трябва да се развива икономиката. \"Затова нашето предложение и за засилена роля на държавата в сектор \"Икономика\" чрез няколко инвестиционни фонда.  \r\nДеница КИТАНОВА", "date": "2019.11.21", "title": "Корнелия Нинова, БСП: Справедливо е във всяка община да остава част от данъка, а не премиерът да  наказва жителите на общините при разпределяне на излишъка"}
{"url": "http://www.focus-news.net/news/2019/11/21/2721783/prof-rumen-gechev-bsp-alternativniyat-byudzhet-na-bsp-garantira-ikonomicheski-rastezh-chrez-izpolzvaneto-na-byudzhetnite-instrumenti.html", "text": "Алтернативният бюджет на БСП гарантира икономически растеж чрез използването на бюджетните инструменти. Това каза народният представител от ПГ на \"БСП за България\" и член на Комисията по бюджет и финанси проф. Румен Гечев при представянето на алтернативния бюджет на партията, предаде репортер на  Агенция \"Фокус\" . \"Когато се формира бюджет има световна практика този бюджет да отговаря на няколко въпроса и тези въпроси ние сме ги конкретизарали за България\", каза още проф. Гечев. Той попита дали бюджетът на управляващите решава въпроса с догонващия икономически растеж след като страната ни е последна в ЕС по всички макроикономически показатели. Според него вторият ключов въпрос е свързан със социалната поляризация.  \r\n \r\nПроф. Гечев обърна внимание, че бюджетът на управляващите не решава социалната поляризация. \"Нашият отговор е \"да\". С алтернативния бюджет ние с конкретни механизми и стимули, за които говори г-жа Нинова, решаваме този въпрос не само чрез въвеждането на прогресивното подоходно облагане\", каза още проф. Гечев.  \r\nДеница КИТАНОВА", "date": "2019.11.21", "title": "Проф. Румен Гечев, БСП: Алтернативният бюджет на БСП гарантира икономически растеж чрез използването на бюджетните инструменти"}
{"url": "http://www.focus-news.net/news/2019/11/21/2721789/pg-na-obedineni-patrioti-shte-podkrepi-sotir-tsatsarov-za-predsedatel-na-kpkonpi.html", "text": "ПГ на \"Обединени патриоти\" ще подкрепи Сотир Цацаров за председател на КПКОНПИ. Това каза народният представител от НФСБ и председател на Комисията за борба с корупцията и парламентарна етика след среща изслушване на Сотир Цацаров, предаде репортер на  Агенция \"Фокус\" .На въпрос с какво Цацаров е убедил \"Обединени патриоти\", че е подходящ за длъжността, Ячев отговори:  \"С виждането си за дейността като бъдещ председател на КПКОНПИ. Зададохме му много въпроси. Има добра визия за реформа в специализираната комисия за отнемане на незаконно придобитото имущество, реформа по отношение на законодателството и за това как трябва да бъде вдигната комисията на крак, за да може да оправдае обществените очаквания\", каза Ячев.  \r\nДеница КИТАНОВА", "date": "2019.11.21", "title": "ПГ на \"Обединени патриоти\" ще подкрепи Сотир Цацаров за председател на КПКОНПИ"}
{"url": "http://www.focus-news.net/news/2019/11/21/2721792/henri-kisindzhar-targovskata-voyna-mezhdu-sasht-i-kitay-mozhe-da-prerasne-v-istinska-voyna.html", "text": "Бившият държавен секретар на САЩ Хенри Кисинджър предупреди, че ако САЩ и Китай не успеят да разрешат търговската войа помежду си, тя може да прерасне в истински военен конфликт, предава  AFP . \r\nТрезвите забележки на Кисинджър, който играе важна роля за нормализиране на дипломатическите отношения между Вашингтон и Пекин, дойдоха на конференция в Пекин относно бъдещето на двата икономически гиганта. \r\n„Ако се допусне конфликтът да протича неограничено, резултатът може да бъде дори по-лош, отколкото беше в Европа“, заяви той пред форума на Bloomberg New Economy. \r\n„Първата световна война избухна заради относително малка криза... а днес оръжията са по-мощни“, заяви бившият държавен секретар. \r\nКитай и САЩ водят търговски конфликт от 18 месеца, като двете страни не успяват да постигнат споразумение въпреки проведените редица преговори. Освен това нараства напрежението на дипломатическия фронт. \r\nПекин критикува яростно Вашингтон заради военноморските операции на САЩ в Южнокитайско море, а американците Китай за предполагаемите масови задържани на уйгури в Синцзян-уйгурския автономен окръг на Китай. Последно Конгресът на САЩ се обяви в подкрепа на протестите срещу китайските власти в Хонконг. \r\n„Китай е голяма икономика. Такава сме и ние“, заяви Кисинджър. „И заради това сме обречени да се сблъскваме по целия свят“. \r\n96-годишният изтъкнат дипломат посочи, че по време на Студената война основният приоритет за САЩ и Съветския съюз е бил да намалят количеството на ядреното оръжие. Но заради това, че конфликтите между САЩ и Китай винаги са били „пасивни“, той предупреди, че няма рамка, според която Вашингтон да се договаря с Пекин, като с „военна сила“. Ако двете страни продължат да виждат „всеки проблем по света под ъгъла на конфликта“ помежду им, това може да е „опасно за човечеството“, заяви Кисинджър. \r\nПо неговите думи, търговските преговори са просто „заместител“ на по-съществени разговори за конфликтите между двете държави, включително напрежението около Хонконг. \r\nНа въпроса дали вълненията в полуавтономния регион на Китай могат да се превърнат в „епицентъра“ за нова Студена война, Кисинджър отговори, че се надява „силно емоционалният“ въпрос да бъде „уреден чрез преговори“. \r\n \r\n „Грешна посока“ \r\n \r\nДържавният секретар на бившия президент Ричард Никсън тайно лети в Пекин през 1971 г., за да започне преговори за нови отношения между САЩ и комунистическия Китай. \r\nКисинджър все още е уважаван от висшите китайски служителили, които му разпъват червения килим, когато посещава Пекин. Той проведе среща с президента Си Дзинпин в китайската столица през ноември миналата година. \r\nНа по-късна сесия във форума бившият министър на финансите на САЩ Хенри Полсън заяви, че вярва, че САЩ и Китай „сега са се насочили в грешна посока“. \r\nТой предупреди за нарастващите бариери пред визите и движението на хора, ограниченията в търговията и технологиите и че продължаващото икономическо напрежение ще „остави нашите страни и целия свят по-зле“. \r\n„Когато дойде следващата криза и тя ще дойде, защото идват финансови кризи, ще съжаляваме ,много, ако двете най-големи икономики в света нямат механизми за сътрудничество“, заяви Полсън, който беше министър на финансите при бившия президент Джордж Буш-младши. \r\n \r\nПревод и редакция:", "date": "2019.11.21", "title": "Хенри Кисинджър: Търговската война между САЩ и Китай може да прерасне в истинска война"}
{"url": "http://www.focus-news.net/news/2019/11/21/2721790/nad-25-kg-marihuana-sa-otkriti-pri-politseyska-operatsiya-v-oblast-varna.html", "text": "При проведена специализирана  полицейска операция, служители на ОДМВР - Варна са задържали 36-годишен местен жител. При последвалото претърсване в помещения, използвани от мъжа, е установено голямо количество марихуана. Това съобщиха от  ОДМВР - Варна . В къща в село Осеново мъжът е оборудвал стая за отглеждане на растения от рода на конопа. Иззети са препарати и торове,  спомагащи за осъществяването на тази дейност. Общото количество задържан наркотик е 2 531 грама \r\n \r\nМъжът е задържан за срок до 24 часа. По случая е образувано досъдебно производство. Работата по документиране и доказване на извършените престъпления продължава под надзора на прокурор в Окръжна прокуратура - Варна. Повдигнато е обвинение.", "date": "2019.11.21", "title": "Над 2.5 кг марихуана са открити при полицейска операция в област Варна"}
{"url": "http://www.focus-news.net/news/2019/11/21/2721781/zam-kmetat-na-haskovo-dinko-tenev-uchastva-v-tarzhestvenoto-posreshtane-na-38-iya-kontingent-ot-vaorazhenite-sili-uchastval-v-misiya-na-nato-v-afganistan.html", "text": "Заместник-кметът на Община Хасково Динко Тенев участва в тържественото посрещане на 38-ия контингент от Въоръжените сили, участвал в мисията на НАТО в Афганистан „Решителна подкрепа”. Това съобщиха от пресцентъра на  Общината . Военнослужещите заминаха за Афганистан на 11 май и се завърнаха в Родината на 18 ноември 2019 г. По време на шестмесечната мисия изпълниха успешно поставените им задачи – денонощни дежурства на контролно-пропускателен пункт и патрулиране. \r\n \r\n„Радвам се, че всички сте тук, живи и здрави, че Вашите деца, любими хора и родители могат да Ви прегърнат и да Ви посрещнат в родния дом“, каза в обръщение към българските военнослужещи зам.-кметът Динко Тенев. Той подчерта, че мисията, която нашите бойци изпълниха отлично, е поредният личен и професионален принос на всеки от тях към националната сигурност, към съюзническата солидарност и мир.  \r\n„Благодаря Ви, че с всеотдайност и понякога лични лишения защитавате националния суверенитет и гарантирате на всички нас мир, стабилност и спокойствие! Добре дошли в Хасково!“, каза още Динко Тенев. \r\n     \r\nВ тържествената церемония по посрещане на контингента участваха представители на висшето командване на Въоръжените сили на България, областният управител на Хасково д-р Стефка Здравкова, близки на военнослужещите и граждани. Отличия за достойна служба за Родината получиха участниците в мисията на НАТО в Афганистан „Решителна подкрепа“.", "date": "2019.11.21", "title": "Зам.-кметът на Хасково Динко Тенев участва в тържественото посрещане на 38-ия контингент от Въоръжените сили, участвал в мисия на НАТО в Афганистан"}
{"url": "http://www.focus-news.net/news/2019/11/21/2721760/bsp-predstavya-alternativniya-si-byudzhet-v-zala-zapad-na-parlamenta.html", "text": "БСП представя алтернативния си бюджет в зала \"Запад\" на парламента, предаде репортер на Агенция \"Фокус\". Бюджетът на социалистите бе одобрен на Пленум на партията в неделя. На представянето присъстват лидерът на БСП Корнелия Нинова, народни представители от ПГ на \"БСП за България\". Мерките в алтернативния бюджет на партията ще бъдат предложени между първо и второ четене в Закона за държавния бюджет за следващата година. Оновният фокус в него е върху дълбоки реформи в три сектора: публични финанси; социален сектор; здравеопазване и публични финанси. БСП настояват за смяна на преразпределителния модел. От партията искат една пета от приходите от данъка върху доходите на физическите лица да остава в общината, в която живеят и работят данъкоплатците. Също така и една десета от ДДС от търговията на дребно, да остава в общината по месторегистрация на търговските обекти. Част от предложенията в алтернативния бюджет са свързани с данъчни облекчения за младежи и родители. От БСП искат освобождаване от данък върху доходите от труд до навършване на 26 години всички млади хора, необлагаем минимум 500 лв. за всяко дете ненавършило 18 г., диференцирани ставки по ДДС, намаляване ставките на ДДС на лекарствата на 9% и намаляване ставките на ДДС на лекарствата на месото, млякото, яйцата и хляба на 5 %. По отношение на доходите, в алтернативния бюджет на партията е заложено максимален осигурителен доход – 3900 лв., минимална работна заплата – 650 лв. и минимална добавка за нощен труд – 35 % от надницата за 1 час. Сред предложенията на партията са осъвременяване от 380 на 430 лева на базата за определяне размера на основното месечно възнаграждение за най-ниската длъжност на служителите в сектор „Сигурност“ и преизчисляване на старите пенсии със средния осигурителен доход за 2016 г. \r\nДеница КИТАНОВА", "date": "2019.11.21", "title": "БСП представя алтернативния си бюджет в зала \"Запад\" на парламента"}
{"url": "http://www.focus-news.net/news/2019/11/21/2721786/vavezhda-se-vremenna-organizatsiya-na-dvizhenieto-po-ul-bulair-v-burgas-zaradi-smyana-na-vodoprovod.html", "text": "Във връзка с подмяна на съществуващ водопровод по ул. \"Булаир\" в участъка от ул. \"Константин Фотинов\" до ул. \"Цар Симеон I\", се  въвежда временна организация на движението на улицата. Това съобщиха от пресцентъра на  Община Бургас . Ремонтните дейности ще се извършват на етапи. В първия етап се затваря източното платното за движение на ул. \"Булаир\"  (страната на морската градина)  и движението на ППС ще се осъществява двупосочно в западното платно в участъка до ул. \"Славянска\". Временната организация ще се въведе за периода от 21 ноември 2019 г. до 22 януари 2020 г. За времето на следващия етап на ремонтните дейности общината ще информира допълнително гражданите.", "date": "2019.11.21", "title": "Въвежда се временна организация на движението по ул. \"Булаир\" в Бургас заради смяна на водопровод"}
{"url": "http://www.focus-news.net/news/2019/11/21/2721787/chetiri-zlatni-i-sedem-diamanteni-svatbi-shte-badat-otpraznuvani-v-selo-momchilovtsi-v-denya-na-hristiyanskoto-semeystvo.html", "text": "Четири „златни“ и седем „диамантени“ сватби ще бъдат отпразнувани в село Момчиловци в Деня на християнското семейство. Това каза за   Радио „Фокус“ – Смолян  кметът на населеното място Сийка Суркова. Празникът ще започне от 17.00 часа в ритуалната зала на кметството. „Семейството е основата на християнството, то е опорния стълб, около който се градят добродетелите, нравствеността и възпитанието. Всички те остават за цял живот и най-подходящият християнски празник, в който да съберем новородените бебета и семействата с дългогодишен брак в Момчиловци, това е Въведение Богородично или Денят на християнското семейство. Този празник в нашето село се празнува от жителите му като голямо момчиловско семейство. Наред с радостта от появата на най-малките жители на селото ни, напомняме на младите родители да учат децата си на обич към Бога и Момчиловци и към България и отдаваме почит на хората с 50 и 60 години брачен живот, които достойно са извървели своя път и са изпълнили своя дълг към поколенията и родното си място“, поясни Суркова. \r\n \r\nТази година в Момчиловци ще бъдат отбелязани „златните“ сватби на четири двойки от селото. Това са семействата Иван и Радка Карапаунови, Костадин и Елена Жекини, Костадин и Тоня Мандови и Никола и Иринка Керемедчиеви. „Имаме ритуал, в който подменяме брачните им халки, дамите заявяват пред присъстващите и пред своите съпрузи, че достойно са носили имената им толкова дълго време – 50 години. Съпрузите пък декларират публично, че са уважавали половинките си през цялото това време. Получава се едно мило и задушевно тържество.“, обясни Суркова. Тя допълни, че са поканили и родените през тази година четири бебенца в Момчиловци. От кметството в селото те ще получат библия като основа на християнството и други дребни подаръци от читалището. Те ще бъдат поздравени от детската градина, от училището, от дамски клуб „Емоция“, от пенсионерския клуб. „Седем са двойките, които тази година празнуват „диамантени“ сватби. Тях ще ги почетем по малко по-скромен начин, защото преди десет години те са минали самия ритуал за подмяна на брачните халки и са изживели този празничен миг в такова общоселско тържество. Акцентът в празника обаче ще бъдат четирите двойки, празнуващи „златни“ сватби в Момчиловци“, каза още Сийка Суркова. \r\n \r\nНели ГЕРГЬОВСКА", "date": "2019.11.21", "title": "Четири „златни“ и седем „диамантени“ сватби ще бъдат отпразнувани в село Момчиловци в Деня на християнското семейство"}
{"url": "http://www.focus-news.net/news/2019/11/21/2721779/korneliya-ninova-bsp-byudzhetat-ni-e-zayavka-za-badeshto-upravlenie.html", "text": "Бюджетът ни е заявка за бъдещо управление. Това каза лидерът на БСП Корнелия Нинова при представянето на алтернативния бюджет на партията, предаде репортер на  Агенция \"Фокус\" . \"Той е и една заявка за бъдещо управление. Когато народът ни се довери и спечелим парламентарни избори, казваме: \"Ето това ще правим с държавата и го правим вече трета година. Ние сме последователни, категорични, аргументирани. Бюджетът е социално ориентиран. Икономическо развитие гарантира и финансово е обезпечен\", допълни още Нинова.  \r\nТя посочи, че бюджетът на БСП е разумен, финансово гарантиран и експертен.  \r\nДеница КИТАНОВА", "date": "2019.11.21", "title": "Корнелия Нинова, БСП: Бюджетът ни е заявка за бъдещо управление"}
{"url": "http://www.focus-news.net/news/2019/11/21/2721796/nasa-posochi-datata-kogato-asteroid-ubiets-mozhe-da-udari-zemyata-video.html", "text": "Американската космическа агенция  НАСА  публикува съобщение, в което се предупреждава за възможен сблъсък на астероида JF1 със Земята. Посочена е и примерна дата на сблъсъка – 6 май 2022 година. В този ден небесното тяло може да изтрие от лицето на земята участък с размерите на цял град. Кое населено място и на кой континент – не се съобщава. \r\nСпоред информацията на агенцията, диаметърът на околоземния астероид е 130 метра, което го доближава до размера на най-голямата пирамида в Египет. \r\nВ съобщението се казва, че ако астероидът-убиец се сблъска с нашата планета, то ударът ще бъде еквивалентен на 230 килотона тротил. За сравнение, атомната бомба, която САЩ хвърли върху японския град Хирошима през 1945 г., освободи енергия, равна само на около 15 килотона тротил. \r\nНАСА отбелязва, че вероятността астероид да се сблъска със Земята не надвишава 0,026%, но ако това се случи, трябва да сме готови да се справим с това. Тъй като все още съществува опасност от сблъсък, JF1 е под постоянно наблюдение. \r\n \r\n \r\n \r\nПревод и редакция:", "date": "2019.11.21", "title": "НАСА посочи датата, когато астероид-убиец може да удари Земята (ВИДЕО)"}
{"url": "http://www.focus-news.net/news/2019/11/21/2721793/izrabotka-na-tsarvuli-e-temata-na-noemvriyskata-rabotilnitsa-za-detsa-kam-muzeya-v-kyustendil.html", "text": "Изработка на цървули е темата на ноемврийската работилница за деца към музея в Кюстендил. Това съобщи за  Радио „Фокус” – Кюстендил  Мирослава Таскова, експерт към Регионален исторически музей. Инициативата ще се проведе в рамките на три дни - от днес до 23 ноември. Началото е от 14.00 часа в музеен детски кът при зала „Асклепий”.  \r\n \r\nТемата на работилницата е свързана с първата война, в която България е въвлечена след своето Освобождение и която тя печели като самостоятелна нация. Това е Сръбско-българската от 1885 г., следваща акта на Съединението на Княжество България с Източна Румелия. Княз Александър Батенберг, който е наясно, че нарушава статуквото, отредено на България от Великите сили с подписването на Берлинския договор през юли 1878 г., насочва силите в защита на този акт на юг, към Османската империя, от която, като най-засегната страна, се очаква военна реакция. Ето защо, именно на южната граница се съсредоточава голяма част от българската армия. Но военната реакция идва от запад – Кралство Сърбия напада Княжеството на 2 ноември 1885 г. Само няколко дни отнема на българските войници да изминат пеша разстоянието от южната до западната граница и да извършват геройски подвизи по бойните полета на около 30 километра от столицата, докъдето сръбската войска стига почти безпрепятствено за два дни.  \r\nСърбите са отблъснати при Сливница на 7 ноември и през следващите няколко дни българската армия победоносно влиза в източните територии на западната ни съседка. Спомените на очевидци и участници в тези събития описват героизма на войниците, някои от които за две денонощия изминават 145 километра и не всички носят ботуши – вървят пеша с цървули, краката им са изранени, шинелите им изпокъсани.  \r\n \r\n„В памет на тези героични събития, ноемврийската музейна работилница за деца се фокусира върху изработка на част от облеклото на обикновения човек, участвал в тях. Ние представяме един от старите занаяти, практикувани в недалечното ни минало – опинчарството”, каза Мирослава Таскова.  \r\nВенцеслав ИЛЧЕВ", "date": "2019.11.21", "title": "Изработка на цървули е темата на ноемврийската работилница за деца към музея в Кюстендил"}
{"url": "http://www.focus-news.net/news/2019/11/21/2721795/sport-tarsim-sapernik-za-kontrola-prez-fevruari.html", "text": "БФС ще търси съперник за контрола на националния ни отбор през февруари. С нея селекционерът Георги Дерменджиев иска да види в какво състояние са играчите преди решителните баражи в края на март. Специалистът ще присъства в петък на жребия в Нион и е възможно на място да разговаря с някои от селекциите. Сред обсъжданите варианти е приятелски мач в Анталия, Турция, където доста от родните отбори ще са на лагер през февруари. Такъв мач преди години играхме с домакините, както и с Румъния. Там се проведе и злополучният спаринг с Естония (2:2), който впоследствие бе анулиран от ФИФА заради съмнения за манипулиране от страна на съдиите. \r\nПреди дни загубихме приятелския двубой с Парагвай с 0:1 на \"Васил Левски\".", "date": "2019.11.21", "title": "Спорт: Търсим съперник за контрола през февруари"}
{"url": "http://www.focus-news.net/news/2019/11/21/2721791/boris-yachev-nfsb-stara-istoriya-e-predlozhenieto-na-bsp-prezidentat-da-naznachava-predsedatelya-na-kpkonpi.html", "text": "Стара история е предложението на БСП президентът да назначава председателя на КПКОНПИ. Това каза народният представител от НФСБ Борис Ячев пред журналисти, предаде репортер на  Агенция \"Фокус\" . \"Когато се обсъждаше и приемаше Законът за противодействие на корупцията тази плоча тогава се въртеше, тя не беше приета и се наложи мнението, че трябва да бъде предлаган и избиран от българския парламент, а не назначаван от президента. Президентът не може да избира, той може да назначава\", обясни още Ячев.  \r\nДеница КИТАНОВА", "date": "2019.11.21", "title": "Борис Ячев, НФСБ: Стара история е предложението на БСП президентът да назначава председателя на КПКОНПИ"}
{"url": "http://www.focus-news.net/news/2019/11/21/2721800/d-r-kremena-miteva-yovkov-govori-chrez-tekstovete-si-chrez-tova-koeto-ni-e-ostavil-kato-literaturno-nasledstvo.html", "text": "Йовков говори чрез текстовете си, чрез това, което ни е оставил като литературно наследство и много трудно е да имаш претенция, че добре и напълно познаваш това наследство. Това заяви д-р Кремена Митева, гл. уредник на Дом-паметник „Йордан Йовков“ в Добрич, предаде кореспондент на  Радио „Фокус” – Варна .  Според Митева Йовковите текстове са многопластови, подобно на всички добри литературни произведения. „Трябва да се потърси един втори план, който съдържа голямото послание, което присъства в уж едни обикновени селски истории, в които дори и сюжетът не е много динамичен, в които хората просто сякаш само си говорят, но на фона на тези разкази, малко динамични, сякаш много обикновени, ние откриваме действително проблеми, които ни вълнуват и днес. Да, това звучи като шаблон, но всяка истинска литература, която остава във времето, е такава точно, защото в нея присъстват проблемите и на съвремието“, посочи тя.  \r\n \r\n„Всяко ново поколение чете Йовков по различен начин. Виждаме реакциите и на най-младите читатели, на учениците, които са чести наши гости в музея. Помним своите реакции и разбирането за Йовков и въобще за литературата, когато ние сме били ученици. Четем в спомените, в книгите как са възприемали творбите на писателя неговите съвременници, хора, които се разпознават като прототипи в текстовете му. И всичко това  е изключително интересно, да видиш как се променя интерпретацията, личната, читателската интерпретация. Защото може би дори Йовков би се учудил как днес той е разбиран, интерпретиран, четен, защото текстът говори сам за себе си понякога дори извън намеренията на автора“, посочи д-р Митева.  \r\n \r\nПо думите ѝ Йордан Йовков е наричан Певецът на Добруджа и това не е случайно, защото от книгите, които писателят е написал и публикувал - 14 на брой, 10 са книги за Добруджа. Специалистът посочи, че жителите на Добрич възприемат Йовков като много „свой писател, когото много обичат и за когото са поставили много паметници и паметни знаци из цяла Добруджа“.  \r\n \r\n„Ако човек се разходи из Добруджа, той ще види как Йовков „говори“ с образите на лястовиците, които се срещат по кръстовища и в градини, със скулптурните фигури, с паметните плочи, с неговите текстове, които посрещат по улиците на Добрич. Така че Добруджа е Йовков“, каза д-р Митева и допълни, че белетристът е и световен писател, преведен на 44 езика, а неговите творби продължават да се превеждат и в наши дни.  \r\n \r\n„Ние имаме традиция в Добруджа на 21 ноември да отбелязваме рождението на писателя. Тази традиция се е утвърдила още някъде от 80-те години на миналия век. Ако в Сливенско и в Жеравна отбелязват на 9 ноември, когато се е родил Йовков по стар стил, в Добруджа традицията е свързана с днешния ден. И в този хубав празничен ден, когато знаем е и Денят на християнското семейство, отбелязваме 139 години от рождението на белетриста“, добави тя.  \r\n \r\n„Когато четем Йовковите творби, обикновено попадаме в бялата страна на писателя, където вихрено лети белият ескадрон, изстрадалите очи търсят по жицата бялата лястовица, човекът изкупува греха си пред бялата вълчица или двама млади се сбогуват завинаги с букет бели рози. Отново е ноември и както казах, отново Добрич и Добруджа преживяват Йовковото слово. Отново ще положим своите цветя в нозете на писателя, покланяйки му се доземи, тази година с бели рози. За да пристъпим в бялата страна на белетриста, за да внесем малко светлина преди една от най-черните дати в българската история - 27 ноември 1919 година, когато и Южна Добруджа е откъсната за дълго от окървавеното тяло на Родината. Затова поклон и пред неустрашимата българска войска, за която Йовков написа стотици страници и се сбогува с тази война с букет бели рози“, каза още д-р Кремена Митева. \r\nЖулиета НИКОЛОВА", "date": "2019.11.21", "title": "Д-р Кремена Митева: Йовков говори чрез текстовете си, чрез това, което ни е оставил като литературно наследство"}
{"url": "http://www.focus-news.net/news/2019/11/21/2721801/kameren-kontsert-pod-nadslov-az-pomnya-tozi-chuden-mig-shte-se-provede-v-burgas-na-22-noemvri.html", "text": "Милена Коларова, на която художникът Георги Баев подарява специализирано обучение във Виена, дългогодишният хорист на Бургаската опера Радостина Крантева и мецосопраното Ирина Доброволская ще поднесат вълнуващ концерт на публиката в Културен център \"Морско казино\". Почитателите на стойностната музика в Бургас ще се потопят в атмосферата на руския романс от 19.00 часа на 22 ноември (петък) в зала \"Петя Дубарова\". Това съобщиха от пресцентъра на  Община Бургас . Камерният концерт \"Аз помня този чуден миг\" ще предложи вълнуващи музикални произведения на Чайковски, Глинка и Рахманинов в 7 солови и 7 дуетни песни. \r\nМилена Коларова е възпитаник на бургаското музикално училище и на Музикалната академия в София със специалност \"пиано\". Именно на нея художникът Георги Баев предоставя стипендията за млад даровит творец за специализирано обучение във Виена, която съпътства Хердеровата награда. Активно участва в музикалния живот на Бургас, не само като корепетитор в Държавна опера Бургас и Национално училище за музикално и сценично изкуство (НУМСИ) \"Проф. Панчо Владигеров\", но и като концертиращ пианист. През последните няколко години стипендиантката на Хердеровия институт си сътрудничи със сопраното Радостина Крантева в изяви с камерна и духовна музика. Също възпитаничка на НУМСИ, Крантева продължава образованието си в София и Франкфурт на Майн със специалности музикална педагогика и музикознание. Дългогодишен артист - хорист е на Бургаската опера, с богат концертен опит из България и Германия като солист с различни камерни програми. Ще споменем само изявите й в Internationales Theater във Франкфурт на Майн, където приема за своя мисия популяризирането на славянската музика. \r\nПреди година към двете бургазлийки се присъединява и Ирина Доброволская (мецосопран). Тя е родена и израснала в Москва. Завършила е първо Московското средно специализирано училище \"Гнесини\", където е изучавала класическо пеене в класа на заслужилата артистка на Русия и солистка на Болшой театър Ирина Рубцова. Получава квалификация \"Артист в музикален театър\" в ГИТИС (Държавния институт за театър). Влюбва се в България и в Бургас и остава тук. Пее в хор \"Бургас\" под ръководството на Светла Стоева, както и в църковния хор към Храм \"Св. св. Кирил и Методий\". Концертът е с вход свободен.", "date": "2019.11.21", "title": "Kамерен концерт под надслов \"Аз помня този чуден миг\" ще се проведе в Бургас на 22 ноември"}
{"url": "http://www.focus-news.net/news/2019/11/21/2721799/hurriyet-turskite-vlasti-vavezhdat-kontrol-varhu-prodazhbata-na-tsianid-zaradi-masovi-samoubiystva.html", "text": "Продажбата на цианид и неговите съединения в Турция ще бъде строго контролирана с нов регламент на фона на скорошните масови самоубийства. Това обяви министърът на околната среда и урбанизацията Мурат Курум, съобщава вестник  Hurriyet . \r\n„Възнамеряваме да предотвратим неконтролираната употреба на тези съединения и да наблюдаваме продажбите на вътрешния пазар чрез промени в законодателството, за да се забрани продажбата на цианидни съединения на обществото“, уточни Курум. \r\nМинистърът обърна внимание на задължението на компаниите да въведат отчети за вътрешните продажби на цианидни съединения. \r\n„Така процесът на продажба на цианидни съединения от производители и вносители, от дистрибутори до потребители ще бъде контролиран“, каза той. \r\n \r\n Тереза Герова", "date": "2019.11.21", "title": "Hurriyet: Турските власти въвеждат контрол върху продажбата на цианид заради масови самоубийства"}
{"url": "http://www.focus-news.net/news/2019/11/21/2721794/angela-merkel-ot-zagreb-razgovaryame-intenzivno-s-frantsiya-za-protsesa-na-razshiryavane.html", "text": "Канцлерът на ФРГ Ангела Меркел увери, че страната й търси консенсус с Франция по въпроса за реформите за разширяване на Европейския съюз възможно най-скоро. Съответното тя обяви след среща с хърватския си колега Андрей Пленкович в Загреб, където се провежда годишният конгрес на Европейската народна партия (ЕНП), отбелязва македонското електронно издание  „Фактор“ . \r\n„Ние подкрепяме плановете на хърватското правителство да организира съвместна конференция със Западните Балкани. И за нас ще бъде важно да създадем условия за започване на преговори с Албания и Северна Македония\", увери Меркел. \r\nПо отношение на новото предложение на френското правителство за реформа на процеса на разширяване, канцлерът на Германия заяви: „Сега трябва да говорим с Франция и трябва да направим това много интензивно, да идентифицираме елементите, които трябва да бъдат подобрени, променени в процеса на разширяване“. \r\nСпоред Меркел реформите за разширяване „трябва да дадат реална перспектива за членството на страните от Западните Балкани\", без в резултат на тях да се стига до оттегляне на обещанията на ЕС.  \r\nХърватия ще поеме ротационното председателство на ЕС през първата половина на следващата година, а Германия - през втората половина. Миналия месец Франция, Нидерландия и Дания блокираха началото на преговорите за присъединяване на Северна Македония и Албания с аргумента, че Съюзът трябва първо да реформира методологията си за разширяване. \r\nМеркел подчерта,  че обединението на Европа трябва да продължи с други страни от Западните Балкани. \r\n„Искаме да кажем на страните от Западните Балкани, вие имате бъдеще, имате възможност за членство в ЕС\", добави Меркел. \r\nХърватският премиер Андрей Пленкович на свой ред заяви, че новите правила за разширяване на ЕС, предложени от Франция, са ненужни, тъй като „филтрите“ за страните-кандидатки вече са заложени в съществуващия механизъм. \r\n \r\n Тереза Герова", "date": "2019.11.21", "title": "Ангела Меркел от Загреб: Разговаряме интензивно с Франция за процеса на разширяване"}
{"url": "http://www.focus-news.net/news/2019/11/21/2721803/hilyadi-stari-gumi-sa-bili-izvadeni-ot-koritoto-na-reka-maritsa-pri-plovdiv-za-dva-dni.html", "text": "Над 2-3 хиляди стари гуми са били извадени от коритото на река Марица в района на кв. „Столипиново“, само за два дни. Това съобщи за  Радио „Фокус“ - Пловдив  кметът на район „Източен“ Иван Стоянов. Акцията е била по негова инициатива и се осъществява със съдействието на Общинско предприятие „Чистота“. Събраните гуми се извозват на площадката на общинска фирма „Инсинератор Пловдив“. По думите на Стоянов тези гуми са дошли от някъде. Предполага се, че най-вероятно са от пунктовете за изкупуване на излезли от употреба гуми. Ето защо е била инициирана акция, като са били обходени всички пунктове за изкупуване на гуми. Акцията е била съвместно с представители на Регионалната инспекция по околната среда и водите (РИОСВ), които следят за договорите с лицензирани фирми за събиране на този тип отпадъци. Било е проверено в кои дни се извършва извозването им, за да се установи дали се предава цялото количество, или след това фирмите се освобождават от някои от тях като ги изхвърлят в реката. „Следващата акция ще бъде с комисия в още по-широк състав, включваща освен представители на районната администрация  и служители на Шесто районно управление, Общинския инспекторат, РИОСВ, който ще набележи мерки за ограничаване на нерегламентираното изхвърляне на гуми в коритото на реката и ще контролира тази дейност. „Тези гуми след това се палят от жители на „Столипиново“, с цел използването на желязото от тях, което също се предава на пунктове за изкупуване на желязо“, обясни Иван Стоянов. В момента на акцията тези дни в коритото на река Марица отново са били забелязани запалени гуми, които замърсяват освен въздуха в района и този в целия град. \r\n \r\n„Преди изборите обещах да работя за намаляване на обгазяването на района и целия град от горенето на стари гуми“, каза районният кмет и увери, че ще бъде строг и безкомпромисен към нарушителите, защото една от важните му мисии е в града да се достигнат европейските норми за запрашеност на въздуха. „Това означава не повече от 35 дни годишно с превишение на фините прахови частици, а изгарянето на гуми е сред основните източници на замърсяване“, коментира още Иван Стоянов. \r\n \r\nВече са проверени и 6-те вулканизатора на територията на района. Направено е запитване до РИОСВ дали те имат сключени договори с лицензирани фирми за събиране на този тип отпадъци и в кои дни се извършва извозването им. „Целта е да преустановим нерегламентираното изхвърляне на гуми и други отпадъци в речното корито“, заяви кметът на „Източен“ Иван Стоянов. \r\n \r\nЦветана ТОНЧЕВА", "date": "2019.11.21", "title": "Хиляди стари гуми са били извадени от коритото на река Марица при Пловдив за два дни"}
{"url": "http://www.focus-news.net/news/2019/11/21/2721797/karl-kral-chez-investitsiite-ni-prez-godinite-v-ikonomikata-na-balgariya-nadvishavat-3-mlrd-lv.html", "text": "Този проект е специален, защото точно преди 2 дни беше 15-ата годишнина на приватизационните договори между ЧЕЗ и България. Ние си направихме една сметка какво сме направили през тези 15 години. Тогава ние дойдохме с идеята да подобрим качеството на мрежата. Това каза регионалният мениджър на ЧЕЗ за България Карл Крал на среща за представяне на проекта за подмяната на кабел 110 Kv „Зенит“ и реконструкцията на подстанция „Фестивална“, предаде репортер на  Агенция „Фокус“ . \"Днешният ден е доказателство, че инвестициите ни за подобрение на качеството и по-сигурно захранване на столицата и в регионите, са се осъществили. През тези 15 години ние участвахме в повече от 120 проекта в подкрепа на социалната отговорност. Изцяло нашите инвестиции през тези години в икономиката на България надвишават 3 млрд. лв.\", допълни още Карл Крал.  \r\n \r\nПо думите му, ЧЕЗ е един от най-големите инвеститори в страната с сферата на енергетиката. „Проектът, който днес откриваме, е един от големите и важни за районите в София. Пускането в експлоатация на новия кабел на подстанция „Фестивална“ е част от този мащабен проект, който е планиран преди няколко години. Благодаря на всички, които участваха в проекта“, каза още Крал. \r\n \r\nЗорница КОСТАДИНОВА", "date": "2019.11.21", "title": "Карл Крал, ЧЕЗ: Инвестициите ни през годините в икономиката на България надвишават 3 млрд. лв"}
{"url": "http://www.focus-news.net/news/2019/11/21/2721802/dots-preslav-peev-institut-po-okealnologiya-varna-v-balgariya-uspeshno-operirat-nad-30-turisticheski-vodolazni-tsentara.html", "text": "В България успешно оперират над 30 туристически водолазни центъра. Това заяви за  Радио „Фокус“ – Варна   доц. д-р Преслав Пеев, ръководител на Секция „Морска геология и археология”, към Институт по океанология – БАН. \r\nТой посочи, че тези центрове са упълномощени от международни гмуркащи агенции и покриват всички нива, които се изискват. Пеев подчерта, че повече от 7000 спортни и туристически гмуркания се провеждат на българското крайбрежие всяка година и се предлагат над 400 курса за квалификация по гмуркане.  \r\nВ началото на 21-ви век са се развили и практикували технически гмуркания, в резултат на което останките на дълбочина от 80-100 метра са станали достъпни за любителите на гмуркането.  Доц. Преслав Пеев коментира още, че качеството на туристическия продукт е повлияно в най-голяма степен от нивото на образование и професионално обучение на персонала, ангажиран в туризма, който определя качеството на услугите, предлагани на туристите. На територията на Балчик, Варна, Бургас, Созопол, Несебър, Черноморец и Поморие има достатъчно \"защитени от бури\" заливи, които позволяват по-добри условия за практикуване на приключенския спорт гмуркане. \r\nНачалото на гмуркането в България е свързано с военните действия по време на Руско-турската война през 1877-1878.  \r\nПрез 1959 г. се създава Републиканската подводна спортна секция, преименувана на Българската подводна спортна федерация през 1972 г. В края на 1959 г., само два месеца след създаването на CMAS, България стана член на тази организация чрез Републиканската секция за подводен спорт.  \r\nСлед 1989 г. са били създадени условия за развитие на водолазния спорт, а основните цели на подводния туризъм са потъналите кораби, които са многобройни по българското крайбрежие.  \r\nДесислава ВАСИЛЕВА", "date": "2019.11.21", "title": "Доц. Преслав Пеев, Институт по океалнология - Варна: В България успешно оперират над 30 туристически водолазни центъра"}
{"url": "http://www.focus-news.net/news/2019/11/21/2721798/valeri-simeonov-nfsb-iskame-stesnyavane-na-obhvata-na-proveryavanite-litsa-ot-kpkonpi.html", "text": "Искаме стесняване на обхвата на проверяваните лица от КПКОНПИ. Това каза лидерът на НФСБ Валери Симеонов пред журналисти след среща със Сотир Цацаров, предаде репортер на  Агенция \"Фокус\" . Той попита дали шофьор на Агенция трябва да бъде проверяван. \"И войниците на военна служба на Българската армия и те трябва да бъдат роверявани. Ако смятате, че това е нормално? Трябва да се направи, че тази комисия да дава резултати, да не бъде репресивен орган. Също така чухме и виждането и разбиране на Цацаров по отношение на преките спешните промени, на които чисто административно трябва да бъде подложена тази комисия\", каза Симеонов. Той посочи, че с едно мнение са с Цацаров, че съставът на комисията е пракалено раздут.  \r\nСимеонов обърна внимание, че с Цацаров са на едно мнение, че трябва да се разчисти Антикорупционния закон с прекалените полицейски правомощия, СРС-та и прочее. \"Тази дейност не е нормално те да я извършват. По отношение на обхвата на проверяваните лица, тъй като в момента стигат до шофьор на агенция. Третото нещо, доколко да се прехвърлят функциите на КПКОНПИ върху общинските съвети, които ще избират Комисия за конфликт на интереси. Доколко ще бъдат компетентни\", каза още Симеонов. Той посочи, че с Цацаров са коментирали прекалено усложнените декларации. \"Много често попълващият декларацията става нарушител и е обвинен в недобросъвестно попълване\", каза още Симеонов.  \r\nДеница КИТАНОВА", "date": "2019.11.21", "title": "Валери Симеонов, НФСБ: Искаме стесняване на обхвата на проверяваните лица от КПКОНПИ"}
{"url": "http://www.focus-news.net/news/2019/11/21/2721809/kmetat-na-sandanski-atanas-stoyanov-situatsiyata-v-selo-novo-delchevo-e-ovladyana-sobstvenitsite-na-postradalite-kashti-shte-badat-obezshteteni.html", "text": "Положението в село Ново Делчево, предизвикано от наводнение заради проливните дъждове и запушен канал, е овладяно. Това каза за  Радио „Фокус“ - Пирин  кметът на Община Сандански Атанас Стоянов. По думите му с екип на Районна служба „Пожарна безопасност и защита на населението“ – Сандански още вчера са отводнили четирите къщи, които бяха засегнати.  \r\n \r\n„Каналът вече е почистен, но работата по него продължава. Вече търсим и финансови инструменти за изграждането на бетонни стени, както е по техническите изисквания. Снощи ситуацията изискваше спешна намеса, затова с помощта на багер разширихме канала, за да може да спасим покъщнината на жителите на село Ново Делчево. Отново казвам – ситуацията е овладяна, предстои да намерим правилното решение за цялостното справяне с проблема“, заяви Стоянов. Той добави, че вече е ясно какво трябва да се направи, но за целта е необходимо финансово обезпечение, което се предвижда да бъде заложено в Бюджет '2020 година на Община Сандански. Кметът коментира, че щетите, които са нанесени по четирите къщи, не са много сериозни.  \r\n \r\n„Наводнени са мазетата на тези къщи. В тази връзка съм разпоредил да се направи оценка, чрез която да бъдат оценени щетите, за да може Община Сандански да обезщети пострадалите с необходимите средства, защото те нямат вина за случилото се“, подчерта кметът Атанас Стоянов.  \r\nЛивия НИНОВА", "date": "2019.11.21", "title": "Кметът на Сандански Атанас Стоянов: Ситуацията в село Ново Делчево е овладяна, собствениците на пострадалите къщи  ще бъдат обезщетени"}
{"url": "http://www.focus-news.net/news/2019/11/21/2721804/gd-granichna-politsiya-trafikat-na-izhod-za-tovarni-avtomobili-e-silno-intenziven-na-gkpp-kapitan-andreevo-i-gkpp-lesovo-i-intenziven-na-gkpp-dunav-most-ruse.html", "text": "Трафикът на изход за товарни автомобили е силно интензивен на ГКПП \"Капитан Андреево\" и ГКПП \"Лесово\"  на българо-турската и интензивен на ГКПП \"Дунав мост - Русе\" на българо-румънската граница, по данни към 12.00 часа. Това съобщиха от  ГД \"Гранична полиция\" . \r\n \r\nПоради извършване на ремонтни работи на ГКПП \"Кулата\" на границата с Гърция е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\n \r\nНа 24 ноември 2019 г. за времето от 09.00 до 13.00 ч. на ГКПП \"Кардам-Негру\" - вода, поради извършване на ремонтни дейности ще бъде спряно електрозахранването и преустановено извършването на гранични проверки. Препоръчва се използването на алтернативни маршрути. \r\n \r\nПреминаването през всички контролно-пропускателни пунктове на границите със Сърбия, Северна Македония и Гърция се осъществява нормално.", "date": "2019.11.21", "title": "ГД \"Гранична полиция\": Трафикът на изход за товарни автомобили е силно интензивен на ГКПП \"Капитан Андреево\" и ГКПП \"Лесово\" и интензивен на ГКПП \"Дунав мост - Русе\""}
{"url": "http://www.focus-news.net/news/2019/11/21/2721810/s-informatsionno-obrazovatelna-kampaniya-veliko-tarnovo-otbelyazva-mezhdunarodniya-den-bez-tyutyunev-dim.html", "text": "С информационно-образователна кампания Велико Търново отбелязва Международния ден без тютюнев дим. Основни организатори са експерти от Регионалната здравна инспекция (РЗИ). Те, заедно с ученици от Професионална гимназия по строителство, архитектура и геодезия „Ангел Попов“ са в центъра на града, пред сградата на Общината, и спират минувачите, за да ги призоват да се откажат от тютюнопушенето и да ги запознаят с проблема, предаде репортер на  Радио „Фокус“ – Велико Търново . Акцията е озаглавена „Аз не пуша, не пуши с мен и ти“ и е част от националната кампания „Да спрем за по-добро здраве утре“. Целта е поне за ден пушачите да откажат цигарите. Специалистите и доброволците приканват преминаващите граждани да напишат на листче послания за това какво можем да правим, ако не пушим и да ги залепят на дъска, за да ги прочетат останалите. Освен това те раздават образователно-информационни материали, ключодържатели и балони с мотото на деня.  \r\n \r\nПо-рано днес в Професионалната гимназия бе открита изложба от проведен конкурс за най-оригинално кошче на тема „Пари чисто“, който също бе посветен на Международния ден без тютюнев дим. Имената на победителите и наградените са оповестени на сайта на РЗИ – Велико Търново.  \r\nНационалната кампания е посветена още на превенция от затлъстяване, стимулиране на по-висока двигателна активност сред населението и превенция от употреба на алкохол.  \r\n \r\nЛуиза ТРАНЧЕВА", "date": "2019.11.21", "title": "С информационно-образователна кампания Велико Търново отбелязва Международния ден без тютюнев дим"}
{"url": "http://www.focus-news.net/news/2019/11/21/2721812/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП \"Малко Търново\" на границата с Турция. Това съобщи за  Радио \"Фокус\" - Бургас  дежурният на пункта. Пътните настилки в района на българо-турската граница са сухи. Към момента няма образувани колони от автомобили и преминаването се осъществява без забавяне.  \r\n \r\nМария ПОПЧЕВА", "date": "2019.11.21", "title": "Нормално се осъществява преминаването през ГКПП \"Малко Търново\""}
{"url": "http://www.focus-news.net/news/2019/11/21/2721808/petar-holakovski-chez-blagodarenie-na-proekta-za-podmyanata-na-kabel-110-kv-zenit-i-rekonstruktsiyata-na-podstantsiya-festivalna-zahranvaneto-kam-sofiyskite-rayoni-shte-stane-po-sigurno.html", "text": "Благодарение на тези проекти, захранването към Софийските райони ще стане по-сигурно. Подмяната на кабел „Зенит“ и реконструкцията на подстанция „Фестивална“ е на стойност общо 6,3 млн. лв.  Това каза изпълнителният директор на \"ЧЕЗ Разпределение България\" Петър Холаковски на среща за представяне на проекта, предаде репортер на  Агенция „Фокус“ . \r\n \r\n„Подобрението на захранването касае основно районите \"Слатина\", \"Подуяне\", \"Средец\", \"Оборище\", \"Изгрев\", \"Младост\" и \"Искър\"“, заяви той. По думите му, кабел „Зенит“ е с по-голяма защита, по-сигурна изолация и по-голяма мощност от стария маслен кабел. Холаковски пожела хубави предстоящи Коледни празници на всички. \r\nЗорница КОСТАДИНОВА", "date": "2019.11.21", "title": "Петър Холаковски, ЧЕЗ: Благодарение на проекта за подмяната на кабел 110 Kv „Зенит“ и реконструкцията на подстанция „Фестивална“, захранването към Софийските райони ще стане по-сигурно"}
{"url": "http://www.focus-news.net/news/2019/11/21/2721814/64-godishen-mazh-e-zaginal-pri-pozhar-v-doma-mu-v-selo-sestrimo-v-oblast-pazardzhik.html", "text": "Самотноживеещ мъж е загинал при пожар, станал рано тази сутрин в къща в село Сестримо, община Белово. Това съобщиха от  ОДМВР - Пазарджик . Сигнал за инцидента бил получен около 04.10 ч. в РСПБЗН - Белово. Към мястото на инцидента незабавно били насочени два противопожарни автомобила от Белово и Септември, заедно с дежурните екипи. Пристигайки на мястото огнеборците предприели действия за гасене на пожара. В една от стаите било открито обгоряло тяло мъж. Съвместно със служители на местния полицейски участък било установено, че това е обитателят на къщата М. Х. - 64 г. Тялото е транспортирано за аутопсия в отделението по съдебна медицина в МБАЛ - Пазарджик. Изясняват се причините, довели до възникването на пожара. На мястото е извършен оглед, образувано е полицейско производство.", "date": "2019.11.21", "title": "64-годишен мъж е загинал при пожар в дома му в село Сестримо в област Пазарджик"}
{"url": "http://www.focus-news.net/news/2019/11/21/2721811/pregled-na-mezhdunarodnite-novini-do-1300-chasa-agentsiya-fokus.html", "text": "Председателят на сръбската парламентарна комисия за Косово и Метохия Милован Дречун заяви в ефира на обществената телевизия  РТС , че против Сърбия се водят множество хибридни операции от няколко страни. Според него има връзка между публикуваното видео и неотдавнашната реакция в България на пристигането в Ниш на руски зенитно-ракетни системи С-400. Освен това държавният служител припомни твърденията на Белград, че в Северна Македония има разузнавателен център, от където българското и хърватското разузнаване провеждат операции срещу страната му. \r\nДоказателство за това, както заяви Дречун, е случаят с пуснатия видеозапис,  на който се вижда как руски разузнавач дава пари  на предполагаем високопоставен сръбски държавен служител. \r\n„Сърбия трябва да надгради своя защитен механизъм срещу онези хибридни операции, чрез които външни държавни или недържавни участнициимат за цел да повлияят на външната и вътрешната политика на страната“, заяви той. \r\n„Това е неразделна част от хибридна операция, обвързана с пристигането на руския президент Владимир Путин“, добави парламентаристът. \r\nТой посочи, че за записа се знае много малко и че има много непроверени неща. \r\n„Самите кадри, когато ги погледнете, са доста аматьорски направени. От друга страна, се поставя въпросът коя чужда служба, ако не и наша, е готова да извърши подобна операция - за да могат да придружават двама души, да знаят мястото на срещата им, да записват от колата, когато се срещат навън, разговорът им в ресторанта, съдържанието на чантата и как изглежда руският агент“, продължава Дречун. \r\nТой попита кой е авторът на записа и кой е човекът от сръбската страна, който уж е предал информацията на руски агент. \r\nКоментирайки съобщения в медиите, че кадрите са пуснати от САЩ, след 50 опита, осуетени от руските служби, Дречун заяви, че това може да е спекулация, но все пак показва средата, в която са публикувани кадрите и добави, че зад тази публикация изглежда стои български разследващ журналист. \r\n„Той твърди, че не знае кой е автор, но изглежда, че съществуват механизми, чрез които определени лица и служби могат да разпространяват информация сред обществеността“, обяснява Дречун. \r\nТой припомни също, че наскоро България реагира остро и на присъствието на системата С-400 в Сърбия за съвместни учения на сръбската и руската армии и оцени, че историята може да навреди на руско-сръбските интереси.  \r\nДречун посочи и вчерашната реакция на Атлантическия съвет в България, която, според него, е минала доста незабелязано, но все пак смята, че не е косвено свързана с тази тема. \r\n„Те предупредиха българските служители, че на територията на тази страна (Сърбия) се провежда истинска хибридна операция и че нейната цел е да подготви терористични атаки в съседни страни“, заяви той. \r\nОсвен това Дречун припомни, че по-рано е информирал обществеността, че в Скопие е сформиран маскиран разузнавателен център, в който също се намират членове на служби на съседни държави, като Северна Македония, Хърватия, България. \r\n*** \r\n \r\n  Канцлерът на ФРГ Ангела Меркел увери, че страната й търси консенсус с Франция по въпроса за реформите за разширяване на Европейския съюз възможно най-скоро. Съответното тя обяви след среща с хърватския си колега Андрей Пленкович в Загреб, където се провежда годишният конгрес на Европейската народна партия (ЕНП), отбелязва македонското електронно издание  „Фактор“ . \r\n„Ние подкрепяме плановете на хърватското правителство да организира съвместна конференция със Западните Балкани. И за нас ще бъде важно да създадем условия за започване на преговори с Албания и Северна Македония\", увери Меркел. \r\nПо отношение на новото предложение на френското правителство за реформа на процеса на разширяване, канцлерът на Германия заяви: „Сега трябва да говорим с Франция и трябва да наоравум това много интензивно, да идентифицираме елементите, които трябва да бъдат подобрени, променени в процеса на разширяване“. \r\nСпоред Меркел реформите за разширяване „трябва да дадат реална перспектива за членството на страните от Западните Балкани\", без в резултат на тях да се стига до оттегляне на обещанията на ЕС.  \r\nХърватия ще поеме ротационното председателство на ЕС през първата половина на следващата година, а Германия - през втората половина. Миналия месец Франция, Нидерландия и Дания блокираха началото на преговорите за присъединяване на Северна Македония и Албания с аргумента, че Съюзът трябва първо да реформира методологията си за разширяване. \r\nМеркел подчерта,  че обединението на Европа трябва да продължи с други страни от Западните Балкани. \r\n„Искаме да кажем на страните от Западните Балкани, вие имате бъдеще, имате възможност за членство в ЕС\", добави Меркел. \r\nХърватският премиер Андрей Пленкович на свой ред заяви, че новите правила за разширяване на ЕС, предложени от Франция, са ненужни, тъй като „филтрите“ за страните-кандидатки вече са заложени в съществуващия механизъм. \r\n*** \r\n \r\n  Франция планира да предложи сериозни изменения в онази част от Вашингтонския договор, в която се определят задълженията по оказване на военна помощ, съобщава германският национален ежедневник  Die Welt . \r\nПо-специално Париж смята, че всяка страна от Европейския съюз, която дори не е член на НАТО, трябва да получи помощ от Алианса в случай на нападение срещу територията й. Това важи и за държави като Швеция и Финландия, които не са част от отбранителния съюз на Запада. Освен това европейските държави трябва да получават военна помощ, дори ако САЩ или Турция налагат вето и с това възпрепятстват активирането на клаузата за колективна сигурност. \r\nЦелта на Франция е страните-членки на Общността да допринесат за отбранителния капацитет на ЕС и да го направят по-малко зависим от НАТО. Именно поради тази причина в Париж подготвят предложения за промени във Вашингтонския договор. \r\n„Франция, наред с други неща, казва, че европейците трябва да са готови да гарантират сигурността си при извънредни ситуации“, цитира Die Welt европейски дипломат, пожелал анонимност. \r\nСпоред френското предложение, в случай на нападение над някоя от страните от ЕС, Европейската служба за външни отношения трябва да се превърне в своеобразен център за съдействие. Освен това всички държави от ЕС ще трябва да повишат нивото си на готовност, в случай че нападнатата държава се нуждае от военна или гражданска помощ. Париж предлага да се изясни в договора на ЕС дали специални случаи като кибератаки или т.нар. „хибридни войни“ изискват задействането на клаузата. \r\nСпоред изданието Франция е възнамерявала да отправи своите предложения миналата седмица на срещата на върха на министрите на отбраната на ЕС. По-късно обаче е преценено, че за обсъждане на предложенията е необходимо и включването на министрите на външните работи на страните-членки.  \r\nDie Welt припомня, че наскоро френският президент Еманюел Макрон призова Европа да засили своите отбранителни способности, тъй като на НАТО вече не може да се разчита. Той определи състоянието на организацията като еквивалентно на „мозъчна смърт“. \r\n*** \r\n \r\n  Трима пилоти от ВВС на Хърватия са разследвани за контрабанда на оръжие, съобщава електронното издание на загребския ежедневник  Jutarnji List . \r\nСъгласно разпространената информация преди около два месеца пилотите на хеликоптер, които са били разположени във военна база край град Задар, са превозили цивилно лице, свързано с незаконна продажба на оръжие. Към настоящия момент е известно, че и четиримата са на възраст 40, 41 и 42 г.  Цивилното лице е на 36 г. Командирът на хърватските ВВС бригаден генерал Мато Микич потвърди за случая. \r\nУточнява се, че цивилният е допуснат във военната база, облечен в униформа на военен пилот. Тя му е била предоставена от тримата пилоти. След това четиримата са се качили на военен хеликоптер и са потеглили на планиран учебен полет. Засега не е известно дали са кацнали някъде. След като е установено нарушението, разследването е поето от криминалната и военната полиция на страната.Претърсени са жилищата, автомобилите и кабинетите на заподозрените. При обиските в района на Задар и околностите, членове на гражданската полиция и Отдел „Организирана престъпност“ на полицейското управление в Задар са открили 7948 единици военни боеприпаси. Предполага се, че са продавани на черния пазар. \r\nСпоред изявление на полицията в Задар са намерени 6593 куршума с размери 5,56х45 мм, 908 куршума „Калашников\", 31 боеприпаси с калибър 7,7-мм, както и боеприпаси, използвани за превозните средства на хърватската армия MRAP и Humvee. Установени са и други нарушения. \r\n*** \r\n \r\n  Унгария е наложила вето на резолюция, според която сегашния формат на диалога за върховенството на закона е трябвало да бъде заменен с нов, според който Европейската комисия ще прави ежегодни доклади за състоянието на върховенството на закона във всяка страна-членка. Според правителството в Будапеща новият механизъм е безсмислен, защото Европейският съвет вече има нужните инструменти, за да налага спазването на договорите на ЕС, пише електронното издание  Hungary Today . \r\nСлед като Финландия пое ротационното председателство на Съвета на ЕС, политиците на северната страна дадоха да се разбере, че засилването на правовата държава в ЕС ще бъде основен приоритет за тях през следващите месеци. Като част от това финландското председателство имаше за цел да замени сегашния формат на диалога за върховенство на закона с по-общ годишен дебат за състоянието му. Следователно на вторник на заседанието на Съвета по общи въпроси (между министрите по въпросите на ЕС) председателството искаше да създаде годишен доклад за диалога за върховенство на закона. \r\nВъпреки това не е постигнат компромис, независимо че текстът е бил подкрепен от 26 от 28-те страни-членки. Вследствие на това председателството издаде само известие, съобщава новинарският сайт Eurologus. \r\nДържавите, които са се противопоставили, са Унгария и Полша, които често получават критики за правосъдните си реформи и други законово инициативи, които „отслабват демократичния контрол на правителството“. \r\nСлед срещата министърът на правосъдието на Унгария Джудит Варга заяви пред журналисти, че правителството принципно не е съгласно с Европейската комисия за извършване на оценки на върховенството на закона. Унгария подкрепя запазването на „изпитаните” механизми, изградени върху междуправителствения диалог, когато става въпрос за проучване на състоянието на върховенството на закона в държава-членка, добави Варга. \r\nТя също изрази възражението на Унгария срещу плановете на Европейския съвет да се основава на с доклада за върховенство на закона на Комисията. Министърът заяви, че Унгария и Полша са се обосновали на срещата, че държавите-членки трябва да формират своите становища по всякакви притеснения относно състоянието на върховенството на закона в друга държава от ЕС единствено въз основа на двустранните разговори. \r\nСпоред унгарското правителство държавите-членки трябва да обсъждат разногласията помежду си и вече съществува рамка на ЕС за това, наречена „междуправителствен диалог“. \r\nПредложението, представено от Финландия, ще сложи край на междуправителствения аспект на този процес и ще го замени с нов механизъм, добави тя. \r\nДжудит Варга подчерта, че Унгария, която възпрепятства приемането на съвместна резолюция, не трябва да се счита за блокираща, тъй като двете държави също са изпратили свои проекти, но нито една от тях не е присъствала при изготвянето на предварителния текст. \r\n„Унгария не може да приеме създаването на такъв механизъм“, посочи министърът. „Въпреки че е в малцинството, мнението, което е пренебрегвано от мнозинството от държавите-членки, е легитимно.“ \r\nВарга каза също, че всеки мониторинг трябва да избягва дискриминация и ненужно дублиране, което в момента не е гарантирано. \r\nРеакцията на правосъдния министър изобщо не е изненадваща. Съвсем наскоро Варга публикува мнение на Euronews, в което отхвърли не само механизма за върховенство на закона, но и предложението за обвързване на финансирането от ЕС с върховенството на закона. \r\n*** \r\n \r\n  Пентагонът отрече докладите в южнокорейските медии за плановете на Вашингтон да изтегли 4000 американски военнослужещи от полуострова, предава  TACC .   \r\n„Докладът на „Чосун Илбо“, че Министерството на отбраната на САЩ обмисля изтеглянето на част от войските от Корейския полуостров, е напълно неверен\", увери говорителят на Пентагона Джонатан Хофман . \r\nНа 21 ноември южнокорейският вестник, позовавайки се на дипломатически източник, съобщи, че „Пентагонът се готви да изтегли една бригада от Южна Корея, ако преговорите [за разходите за поддържане на американските военни] не продължат, както би искал президентът [на САЩ Доналд] Тръмп\" . \r\nОт миналата година Вашингтон настоява за увеличаване на приноса на Сеул за американския контингент в Република Корея. В резултат разходите на Сеул за съвместна отбрана със САЩ през 2019 г. бяха увеличени с 8,2%, до 915 милиона долара. На 7 ноември бе съобщено, че Вашингтон е поискал от Сеул да увеличи вноските си за отбрана с почти пет пъти до 4,7 милиарда долара. Отбелязано беше също, че САЩ настояват Южна Корея да заплати разходите за поддържане на редица единици на американските въоръжените сили извън полуострова. \r\nВойските на САЩ са в Южна Корея след войната от 1950-1953 г. Условията на престоя им се уреждат от споразумение за помощ, подписано на 26 януари 1950 г. от двете страни. \r\n***", "date": "2019.11.21", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/21/2721807/sadat-v-burgas-osadi-na-17-godini-zatvor-zhena-obvinena-v-protivozakonno-lishavane-ot-svoboda-i-ubiystvo-na-bivshiya-si-saprug.html", "text": "По внесен обвинителен акт на Окръжна прокуратура – Бургас, съдът наложи наказание от 17 години „лишаване от свобода“ спрямо Веселина Г., подсъдима за противозаконно лишаване от свобода на своя съпруг, за предумишленото му убийство и за документна измама. Това съобщиха от пресцентъра на  Окръжна прокуратура - Бургас . Веселина Г. е подсъдима за това, че за периода от неустановена дата в началото на месец май 2013 г. до 1 август 2014 г. в дома си в ж.к „Лазур“, бл. 2, при условията на продължавано престъпление, противозаконно лишила от свобода своя съпруг, като го държала заключен посредством заключване на секретна брава на врата на една от стаите в жилището, като деянието е извършено по начин опасен за здравето на пострадалия.  \r\n \r\nТя е подсъдима и за това, че на 1 август 2014 година в ж.к. „Лазур“, бл. 2, в условията на съвкупност с горепосоченото престъпление, по особено мъчителен начин предумишлено умъртвила лице, намиращо се в безпомощно състояние - своя съпруг, като системно за периода от неустановена дата в началото на месец май 2013 г. до 1 август 2014 г. не му е давала достатъчно количество храна, вода и необходимите за заболяването му лекарства, лишила го е от необходимата квалифицирана медицинска помощ и грижи в болнични условия, вследствие на което е настъпила смъртта му. \r\n \r\nВеселина Г. е подсъдима за това, че за периода от 1 септември 2014 година до 31 август 2016 година в град Бургас в условията на съвкупност с горепосочените престъпления и при условията на продължавано престъпление, с цел да набави за себе си имотна облага като пълномощник на своя съпруг, упълномощена с надлежно пълномощно от 09 май 2013 година, е възбудила и поддържала заблуждение у служители на банка, че нейният съпруг (починал на 1 август 2014 г.) е жив и има право да продължи извършва тегления от личната си банкова сметка, в резултат на което служителите на  банката са изплащали парични суми на Веселина Г., представляващи преводи от Национален осигурителен институт за пенсии за старост на починалия Димитър М. за периода от 01 септември 2014 г. до 31 август 2016 г. по сметка в банката, като с това е причинила имотна вреда на Национален осигурителен институт в общ размер на 21 140 лева. \r\n \r\nНаказанието, което е общо за трите престъпния деяния, трябва да бъде изтърпяно при първоначален „строг“ режим в затвор. \r\nПрисъдата на Окръжен съд – Бургас подлежи на обжалване пред Апелативния съд в града.", "date": "2019.11.21", "title": "Съдът в Бургас осъди на 17 години затвор жена, обвинена в противозаконно лишаване от свобода и убийство на бившия си съпруг"}
{"url": "http://www.focus-news.net/news/2019/11/21/2721806/kremal-za-shpionskata-afera-v-sarbiya-otnosheniyata-ni-sas-sarbiya-sa-tolkova-spetsialni-partnyorski-bratski-i-sayuznicheski-che-nishto-ne-mozhe-da-im-povliyae.html", "text": "Говорителят на Кремъл Дмитрий Песков изрази увереност, че инцидентът с предполагаемата вербовка на сръбски военен от руски разузнавач няма да повлияе на отношенията между Москва и Белград, предава  ТАСС . \r\n„Не знаем какъв е този инцидент и трябва да го проучим. Това не е съвсем въпрос на администрацията на президента, но ние сме уверени, че отношенията между Русия и Сърбия имат толкова специален партньорски, братски и съюзнически характер, че нищо не може да им повлияе“, заяви Песков пред журналистите, коментирайки информацията, че президентът на Сърбия Александър Вучич е наредил на спецслужбите на страната да проверят информацията на медиите. \r\n \r\nПревод и редакция:", "date": "2019.11.21", "title": "Кремъл за шпионската афера в Сърбия: Отношенията ни със Сърбия са толкова специални, партньорски, братски и съюзнически, че нищо не може да им повлияе"}
{"url": "http://www.focus-news.net/news/2019/11/21/2721805/tass-severen-potok-2-shte-zaraboti-v-sredata-na-2020-godina.html", "text": "Газопроводът „Северен поток 2“ ще започне да работи в средата на 2020 г. Това съобщи пред репортери вицепремиерът на Руската федерация Дмитрий Козак, предава  TACC . \r\n„В средата на следващата година“, заяви министърът, отговаряйки на въпроса кога ще бъде пуснат в експлоатация газопроводът. Той обаче не уточни през кой точно месец това може да се случи. \r\nПо-рано руският министър на енергетиката Александър Новак заяви пред репортери, че доставките на синьо гориво по газопровода „Северен поток-2“ може да започнат през следващите месеци, вероятно дори преди края на 2019 г. \r\nКъм настоящия момент „Северен поток 2“ е завършен на 80%. Датата на приключване на проекта е края на 2019 година. \r\nПроектът включва изграждането на два газопровода с общ капацитет 55 милиарда кубически метра газ годишно от брега на Русия през Балтийско море до Германия. Европейските партньори на „Газпром“ в проекта са германските Uniper и Wintershall, австрийската OMV, френската Engie и англо-холандската Shell. Тръбопроводът ще заобиколя транзитните държави - Украйна, Беларус, Полша и други източноевропейски и балтийски страни - през изключителните икономически зони и териториални води на Русия, Финландия, Швеция, Дания и Германия. \r\n \r\n Тереза Герова", "date": "2019.11.21", "title": "ТАСС: „Северен поток 2“ ще заработи в средата на 2020 година"}
{"url": "http://www.focus-news.net/news/2019/11/21/2721816/pochina-aktyorat-vasil-dimitrov.html", "text": "На 85 години почина актьорът проф. Васил Димитров. Информацията съобщиха негови близки във \"Фейсбук\". \r\n \r\nПроф. Димитров е роден на 12 август 1934 г. в София. Завършва актьорско майсторство през 1958 г. във ВИТИЗ „Кръстю Сарафов“. Играл е в Драматичен театър „Адриана Будевска“ Бургас (1958-1961), Младежки театър – София (1961-1966), Нов драматичен театър „Сълза и смях“ (от 1966) и в „Театър 199”.", "date": "2019.11.21", "title": "Почина актьорът Васил Димитров"}
{"url": "http://www.focus-news.net/news/2019/11/21/2721813/stranaua-ukrayna-kiev-shte-iska-kompensatsiya-ot-moskva-za-krimskite-pristanishta.html", "text": "Администрацията на морските пристанища на Украйна (АМПУ) подготвя искане руското правителство да изплати обезщетение за загубите, възникнали в резултат на „временното окупиране на територията на автономната република Крим\", съобщава киевското издание  „Страна.ua“ , като се позовава на съобщение на официалната интернет страница на ведомството.  \r\n„Стойността на държавната собственост, която е възложена на клоновете на АМПУ и незаконно присвоена от самопровъзгласените власти на Крим, е над 1,24 милиарда гривни“ , се казва в съобщението. \r\nПо-рано АМПУ предостави изчерпателна информация пред правосъдното министерство в Киев за собствените си активи на Кримския полуостров. Впоследствие ведомството заведе дело пред Европейския съд по правата на човека. \r\n„Този път използваме разпоредбите на Споразумението за насърчаване и реципрочна защита на инвестициите. Първата стъпка е изпращането на искания за щети директно на руското правителство. Ако в рамките на шест месеца не получим отговор, този случай ще бъде отнесен до международен арбитраж“, заяви Райвис Вецкаганс, директор на АМПУ. \r\n \r\n Тереза Герова", "date": "2019.11.21", "title": "„Страна.ua“ (Украйна): Киев ще иска компенсация от Москва за кримските пристанища"}
{"url": "http://www.focus-news.net/news/2019/11/21/2721820/predsedatelyat-na-narodnoto-sabranie-tsveta-karayancheva-shte-prisastva-na-kontserta-praznik-na-dobroto.html", "text": "Председателят на Народното събрание Цвета Караянчева ще присъства на концерт-спектакъла „Празник на доброто“. Събитието е част от кампанията за отбелязване на 30-ата годишнина от приемането на Конвенцията на ООН за правата на детето и ще започне в 17.00 часа в зала 1 на НДК. Това съобщиха от пресцентъра на  Народното събрание . \r\nЦелта е да бъде популяризирана и Националната кампания „Мисията е възможна“ на Министерството на труда и социалната политика. По време на спектакъла ще бъдат представени още истории за доброто. Ще бъдат наградени с почетното отличие „Посланик на доброто“ хора, помогнали на деца в беда и техните семейства.", "date": "2019.11.21", "title": "Председателят на Народното събрание Цвета Караянчева ще присъства на концерта „Празник на доброто“"}
{"url": "http://www.focus-news.net/news/2019/11/21/2721817/chavdar-bozhurski-oblasten-upravitel-na-sliven-shte-se-nameri-reshenie-na-problema-sas-ostrata-mirizma-v-nova-zagora.html", "text": "Представители на инициативния комитет \"Нова Загора иска да диша\" са поискали на среща при областния управител на Сливен Чавдар Божурски Община Нова Загора да бъде включена в националния мониторинг за качеството на въздуха заради силната миризма над града. Това съобщи областният управител за  Радио \"Фокус\" - Сливен   \r\n \r\nВ срещата са участвали представители на Инициативния комитет, представители на фирмата за производство на биогаз, свързана с проблема, Регионална инспекция по околната среда и водите (РИОСВ) - Стара Загора, Областната дирекция по безопасност на храните, Регионална здравна инспекция - Сливен и председателят на Общински съвет Нова Загора. \r\n \r\nОт РИОСВ са съобщили, че през 2020 ще бъде направен мониторинг. Станало е още ясно, че резултатите от 31 направени проверки от компетентните институции, нито една не е показала отклонение от нормите в изследваните вещества. При една от пробите е имало замърсяване с твърди частици, но няма доказателства, че причина за това е инсталацията за биогаз, която работи от 2014 година в Нова Загора. \r\n \r\nОт фирмата - собственик на инсталацията, са обяснили, че от 1 месец работи биофилтър, но е необходимо време, за да се усети ефектът  от него. Инсталацията за биогаз е първата подобна в страната, в момента тя преработва говежди, птичи и тор от норки. Жителите на Нова Загора нееднократно протестираха, заради острата миризма, която се носи от инсталацията. \r\n \r\n\"Ще се намери решение на проблема, след като има консенсус между всички страни\", заяви областният управител Чавдар Божурски. \r\n \r\nЛюдмила ЙОРГОВА", "date": "2019.11.21", "title": "Чавдар Божурски, областен управител на Сливен: Ще се намери решение на проблема със острата миризма в Нова Загора"}
{"url": "http://www.focus-news.net/news/2019/11/21/2721818/dots-d-r-todor-chobanov-zam-kmet-na-sofiya-dnes-sme-s-oshte-edna-stapka-napred-v-izgrazhdaneto-na-moderna-energiyna-sistema-v-stolitsata.html", "text": "Щастливи сме, че днес сме с още една стъпка напред в изграждането на модерна енергийна система в нашия град. Това каза зам.-кметът на София доц. д-р Тодор Чобанов на среща за представяне на проекта за подмяната на кабел 110 Kv „Зенит“ и реконструкцията на подстанция „Фестивална“, предаде репортер на  Агенция „Фокус“ . \r\n \r\n„С радост посрещаме днешното събитие. Едва ли можем да си представим човешката цивилизация в 21 век без електричество. Толкова сме свикнали с него, че, ако за момент се опитаме да си представим как ще изглежда живота без непрекъснат, сигурен достъп до електричество, няма да успеем. Затова е толкова важно в нашия бързоразвиващ се град, който привлича нови и нови инвестиции, да имаме достъпна, съвременна енергийна среда и достъп до всички квартали“, заяви Чобанов. Той допълни, че като историк не може да не направи паралел с годините след Освобождението, когато около 2000 образовани чехи идват в България и някои от тях остават за цял живот, ставайки ключови строители на съвременна България и нашия град.  \r\n \r\n„Благодаря на кмета на София Йорданка Фандъкова, ЧЕЗ и на всички, които направиха това събитие възможно. Пожелавам още много такива инвестиции!“, завърши речта си Чобанов. \r\nЗорница КОСТАДИНОВА", "date": "2019.11.21", "title": "Доц. д-р Тодор Чобанов, зам.-кмет на София: Днес сме с още една стъпка напред в изграждането на модерна енергийна система в столицата"}
{"url": "http://www.focus-news.net/news/2019/11/21/2721824/v-stara-zagora-se-provede-forum-posveten-na-perspektivite-i-problemite-pred-mladite-hora-v-demokratichnoto-vreme.html", "text": "Форум „30 години по-късно: демократични ценности, поколението днес – проблеми, реализация, перспективи”, иницииран от старозагорският обществен посредник Надежда Чакърова, събра близо 100 младежи в зала „П. Р. Славейков“. Това съобщиха от пресцентъра на  Община Стара Загора . \r\n \r\n„Моят съвет е – имайте ясни цели, работете за тяхното осъществяване. Щастливци сте, че живеете във време, което ви дава свобода и не ограничава правата ви. Моето послание към вас е – имайте мечти, не се лутайте, а споделяйте сами със себе си желанията си, за да сте наясно накъде вървите“, каза на младите хора ресорният зам.-кмет Иванка Сотирова. Тя подчерта, че е важно младежите да имат своето място и глас и да ги отстояват, като даде пример с добрата работа в Стара Загора, която вършват Младежкият и детският съвет, както и младежкия обществен посредник.   \r\n \r\nПо време на форума, освен дискусия за промените, настъпили в страната и Европа, през изминалите 30 години, бе представен доклад на работата на първия млад омбудсман на Стара Загора Бетина Радева. Тя, заедно със своя заместник Калоян Максимов, отчете десетки инициативи, които са били в подкрепа на младите хора на града. Местният омбудсман Надежда Чакърова връчи символично мандат за работа на новоизбрания екип от млади хора, които да продължат дейностите за подобряване на младежката среда.  \r\n \r\n„Изключително щастлива съм да видя в зала „Славейков“ толкова много млади хора. Благодаря за възможността да поздравя лично новия млад омбудсман Александър Александров и неговия заместник Мартин Колев и да им пожелая ползотворен мандат. Да се радват на успехи и реализирани идеи“, каза председателят на ОбС Мария Динева малко преди да стъпят в длъжност новите млади обществени посредници. Те от своя страна заявиха категорично, че ще надграждат работата в името на младите, както и ще следят за добрата комуникация с институциите.  \r\n \r\nЗа правата, задълженията и отговорностите на демокрацията говори Станимир Стоянов, създател на Международна академия за високи постижения „Сър Исак Нютон“. Той сподели част от житейския си и професионален опит с младите хора.  \r\n \r\nУчастници в събитието бяха още националният омбудсман Диана Ковачева, зам. областният управител Петя Чакърова, директорът на Регионалния исторически музей Петър Калчев, председателят на Районния съд Милена Колева, председателят на  Търговско-промишлената палата Олег Стоилов, изпълнителният директор на фондация „Постижения“ Виктория Стоянова, представители на местни и държавни институции.  Поздрав към участниците във форума и гостите отправи и отец Иван Генов от Старозагорската митрополия по повод празника на християнското семейство и младеж.", "date": "2019.11.21", "title": "В Стара Загора се проведе форум, посветен на перспективите и проблемите пред младите хора в демократичното време"}
{"url": "http://www.focus-news.net/news/2019/11/21/2721819/otcheteni-sa-po-malko-noshtuvki-prez-septemvri-v-oblast-dobrich-v-sravnenie-sas-sashtiya-period-na-minalata-godina.html", "text": "Отчетени са по-малко на брой нощувки през месец септември във всички видове места за настаняване в област Добрич. Сравнението е със същия период през 2018 г. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток, предаде кореспондент на  Радио „Фокус” – Варна .  \r\n \r\nПрез септември тази година в област та са функционирали 140 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 11.0 хил., а на леглата - 23.5 хиляди. В сравнение със септември 2018 г. общият брой на местата за настаняване, стаите и леглата в тях намалява съответно с 2.1, 4.5 и 6.2%.  \r\n \r\nОбщият брой на нощувките във всички места за настаняване, регистрирани през септември 2019 г., е 257.5 хил., или с 0.7% по-малко в сравнение със същия месец на миналата година. Общата заетост на леглата в местата за настаняване през отчетния период се увеличава с 2.3 процентни пункта в сравнение със същия период на 2018 г., като достига 37.5%.  \r\n \r\nПриходите от нощувки през септември 2019 г. достигат малко над 15 млн. лв., като приходите от български граждани са 25.4%, а от чужди граждани - 74.6%. Пренощувалите лица в местата за настаняване през септември 2019 г. намаляват с 3.0% в сравнение със същия месец на 2018 г. и достигат 56.6 хиляди.  \r\n \r\nОт всички пренощували лица 38.4% са българи, като по-голямата част от тях ( 67.6%) са нощували в места за настаняване с 1, 2 или 3 звезди. Пренощувалите чужденци са 34.9 хиляди. Чуждестранните туристи посетили област Добрич са предимно от Румъния (40.2%), Германия (23.8%), Полша (7.6%) и Русия (3.5%). \r\nЖулиета НИКОЛОВА", "date": "2019.11.21", "title": "Отчетени са по-малко нощувки през септември в област Добрич в сравнение със същия период на миналата година"}
{"url": "http://www.focus-news.net/news/2019/11/21/2721815/ea-daily-v-bagdad-otnovo-se-prolya-krav-protestirashtite-shturmuvat-mostove.html", "text": "Антиправителствените протести, от които е обвханат Ирак, не стихват вече втори месец. Относителното затишие от последните няколко дни завърши с пореден взрив на насилието. Както съобщават медиите от Багдад, трима демонстранти са станали жертва на избухналите с нова сила сблъсъци между протестиращи и полиция в иракската столица в четвъртък сутринта, предава  EA Daily . \r\nРуската агенция, като се позовава на информация от западни медии, посочва, че един от загиналите е застрелян от специалните сили на Ирак при опит да се отрази опит за завладяване на моста „Ахрар“ в Багдад, а двамата други са загинали в резултат от използване на „гранати със сълзотворен газ“. Това се е случило на друг мост в иракската столица – „Синак“. \r\nПо-рано активистите успяха да окупират части от трите главни моста в Багдад: „Синак“, „Ахрар“ и „Джумхурия“. Всички те влизат в силно укрепената „зелена зона“ на главния иракски крад – кварталът, където са разположени правителствените учреждения и чуждестранните посолства. \r\nОсновното недоволство е свързано с влошаването на социално-икономическата ситуация и \"тоталната\" корупция, неефективността на сектора на обществените услуги, поради което една от най-богатите на петрол държави в света е особено загрижена за незадоволителното снабдяване с питейна вода и електроенергия за населението. Демонстрантите изискват оставката на премиера Адел Абдел Махди, смяната на елитите и реформата на политическата система на Ирак. Чуват се антиирански лозунги, тъй като някои протестиращи активисти смятат, че правителството в Багдад получава подкрепа от Техеран. Изразено е и недоволството от проиранските паравоенни групи като част от Народните мобилизационни сили (Хашд ал Шааби), сформирани през 2014 г. за борба срещу терористичната организация „Даеш“ (Ислямска държава). \r\n \r\nИракското правителство се изправи пред най-масовите протести след падането на Саддам Хюсеин. По-рано властите на страната отново наложиха комендантски час в Багдад и градовете Ал-Насирия (провинция Ди-Кар), Ал-Амара (провинция Майсан) и Ал-Хил (провинция Бабил). Масовите протести обхванаха още Басра, Ед-Дива, Кербала, Васит и Киркук. Месец и половина безредици в почти всички големи градове на Арабската република, включително и столицата й, доведоха до повече от 330 загинали и 10 хиляди ранени. \r\n \r\nПревод и редакция:", "date": "2019.11.21", "title": "EA Daily: В Багдад отново се проля кръв: протестиращите щурмуват мостове"}
{"url": "http://www.focus-news.net/news/2019/11/21/2721825/tass-prezidentat-na-sarbiya-e-obsadil-s-ruskiya-poslanik-vizitata-si-v-sochi-na-4-dekemvri.html", "text": "Президентът на Сърбия Александър Вучич е обсъдил с руския посланик в Белград Александър Боцан-Харченко визитата си в Сочи на 4 декември, предава  ТАСС . \r\nКакто съобщава пресслужбата на сръбския държавен глава, „една от темите на срещата е била подготовката на работната визита на президента Вучич в Русия на 4 декември и неговия разговор с президента Путин“. На срещата е присъствал и министърът на отбраната на западната ни съседка Александър Вулин. \r\nТова ще бъде 17-тата среща между двамата лидери. \r\n \r\nПревод и редакция:", "date": "2019.11.21", "title": "ТАСС: Президентът на Сърбия е обсъдил с руския посланик визитата си в Сочи на 4 декември"}
{"url": "http://www.focus-news.net/news/2019/11/21/2721822/v-dobrich-shte-se-provede-preskonferentsiya-za-predstavyane-na-ekipa-na-obshtinata-i-negovite-tekushti-deynosti.html", "text": "Общината организира пресконференция за представяне на екипа и текущи дейности на 22 ноември от 10.00 часа. Това съобщиха от пресцентъра на  Община Добрич . Пресконференцията ще се състои в малката заседателна зала.", "date": "2019.11.21", "title": "В Добрич ще се проведе пресконференция за представяне на екипа на Общината и неговите текущи дейности"}
{"url": "http://www.focus-news.net/news/2019/11/21/2721826/dvama-dushi-sa-zaginali-pri-tezhka-katastrofa-na-patya-silistra-ruse.html", "text": "Двама души са загинали при тежка катастрофа на пътя Силистра – Русе. Това съобщиха от  ОДМВР - Силистра . Сигналът за катастрофа в отсечката между село Сребърна и разклона за село Ситово е получен днес в 12.43 часа. По първоначални данни челно са се сблъскали два леки автомобила. Загинали са двама, а един е тежко ранен. Към мястото незабавно са насочени екипи на полицията, пожарната и Спешна помощ.  \r\n \r\nДвижението в участъка е временно ограничено. Въведен е обходен маршрут за пътуващите и в двете посоки през селата Айдемир, Йорданово, Любен и Ситово.", "date": "2019.11.21", "title": "Двама души са загинали при тежка катастрофа на пътя Силистра – Русе"}
{"url": "http://www.focus-news.net/news/2019/11/21/2721829/nad-25-kg-zlatni-nakiti-bez-dokumenti-za-proizhod-sa-izzeti-ot-politsiyata-ot-targovski-obekt-v-kvartal-iztok-v-pazardzhik.html", "text": "Над 2.5 кг накити от злато са иззети от служители на сектор „Противодействие на икономическата престъпност“ при ОДМВР - Пазарджик. Служители от сектора извършват множество проверки на търговски обекти на територията на пазарджишкия квартал „Изток“. Това съобщиха от  ОДМВР - Пазарджик . Вчера, съвместно с колегите си полицейския участък в квартала, те извършили проверка в търговски обект, обособен като златарски магазин. Негов собственик е 66-годишен мъж от Пазарджик. Вътре били открити множество златни накити без документи за произход и без никаква маркировка от лаборатория за контрол върху изделията от благородни метали. Част от артикулите били гравирани с логото на известни търговски марки. Полицаите иззели 444 накита с общо тегло от 2510 грама. На мястото е извършен оглед,  образувано е полицейско производство за престъпление по чл. 172 „б“, ал.1 от Наказателния кодекс. Проверките на магазини и други търговски обети на територията на квартала продължават.", "date": "2019.11.21", "title": "Над 2.5 кг златни накити без документи за произход са иззети от полицията от търговски обект в квартал „Изток“ в Пазарджик"}
{"url": "http://www.focus-news.net/news/2019/11/21/2721827/nad-polovin-kilogram-kanabis-sa-izzeti-ot-politsiyata-pri-pretarsvane-v-zhilishte-v-dimitrovgrad-i-v-kashta-v-selo-stransko.html", "text": "Над половин килограм канабис са иззели служители на Районно управление на МВР - Димитровград. Това съобщиха от пресцентъра на  МВР . Около 13.00 часа вчера на булевард „3 март“ те спрели за проверка лек автомобил „Ауди“, шофиран от 30-годишен мъж. При инспекцията полицаите открили в колата торбичка със суха листна маса с тегло 6.32 г. В хода на предприетите действия е извършено претърсване в дома му в града и в обитавана от него къща в село Странско, откъдето са иззети още 179.7 г от същата дрога и 9 стръка с тегло 405 грама, реагиращи на марихуана при полеви тест. Работата по образуваното досъдебно производство продължава.", "date": "2019.11.21", "title": "Над половин килограм канабис са иззети от полицията при претърсване в жилище в Димитровград и в къща в село Странско"}
{"url": "http://www.focus-news.net/news/2019/11/21/2721831/spetsializiranata-prokuratura-vnese-iskane-za-postoyanen-arest-na-zadarzhanite-za-uchastie-v-organizirana-prestapna-grupa-za-razprostranenie-na-narkotitsi.html", "text": "Специализираната прокуратура внесе в Специализирания наказателен съд искане за „Задържане под стража“ на задържаните на 18 ноември 2019 г. в София и обвинени за участие в организирана престъпна група за разпространение на наркотици. Това съобщиха от пресцентъра на  Апелативна специализирана прокуратура . \r\n \r\n „Фокус“ припомня , че при специализирана акция на 18 ноември бяха задържани 16 лица за наркоразпространение. По време на извършените действия по разследването са намерени и иззети над 10 килограма наркотични вещества, както и сумата от 240 хиляди лева. Установен е и склад в София, в който са се съхранявали наркотичните вещества. Част от участниците в групата са задържани в момент на сделка при продажбата на голямо количество наркотици.", "date": "2019.11.21", "title": "Специализираната прокуратура внесе искане за постоянен арест на задържаните за участие в организирана престъпна група за разпространение на наркотици"}
{"url": "http://www.focus-news.net/news/2019/11/21/2721830/zadarzhan-e-mazh-otkradnal-lek-avtomobil-v-rakitovo.html", "text": "Мъж, отнел противозаконно лек автомобил, е задържан в резултат на разследване, проведено от велинградски полицаи. Това съобщиха от пресцентъра на  МВР . Оперативните действия стартирали в понеделник рано сутринта, когато за престъплението сигнализирал жител на Ракитово, установявайки липсата на паркираната в двора на къщата му кола. В хода на предприетото активно разследване, криминалистите констатирали съпричастността към кражбата на 24-годишен мъж от Кричим. С помощта на колегите им от Стамболийски и Пловдив мъжът е установен и задържан. Работата по случая продължава, води се полицейско производство.", "date": "2019.11.21", "title": "Задържан е мъж, откраднал лек автомобил в Ракитово"}
{"url": "http://www.focus-news.net/news/2019/11/21/2721823/vazstanoveno-e-dvizhenieto-po-pat-i-3-pleven-obnova-v-rayona-na-grivitsa.html", "text": "Възстановено е движението по път I-3 Плевен - Обнова в района на Гривица. Това съобщиха от пресцентъра на  Агенция „Пътна инфраструктура“ .", "date": "2019.11.21", "title": "Възстановено е движението по път I-3 Плевен - Обнова в района на Гривица"}
{"url": "http://www.focus-news.net/news/2019/11/21/2721828/new-scientist-za-parvi-pat-lekari-uspyaha-da-vkarat-v-chovek-v-sastoyanie-na-izkustvena-smart.html", "text": "След като напълно са охладили тялото на пациента и са заменили кръвта му с физиологичен разтвор, лекарите от Университета в Мериленд са успели да вкарат човек в състояние на изкуствена клинична смърт. Медиците не съобщават колко успешна е била операцията и дали пациентът е оцелял, пише специализирането издание  New Scientist , като се позовава на информация от специалисти, участвали в симпозиума на Нюйоркската академия на науките. \r\nТестът на революционна технология е проведен в Медицинския център на Университета в Балтимор, щата Мериленд. Уточнява се, че до него се прибягва, само ако пациентът е в изключително тежко състояние, загубил е много кръв и шансовете му за оцеляване са не повече от 5%.  \r\nЗа да се приведе човек в подобно състояние, лекарите трябва да охладят тялото му до 10-15 ° C и след това цялата му кръв да се замени с физиологичен разтвор. Поради това всички физиологични процеси в организма се инхибират и човешкият мозък може да оцелее с липса на кислород не за 5 минути, както при нормална температура на човешкото тяло, а около два часа. \r\nПреди да кандидатстват за изпитания върху хора, лекарите тествали оборудването си върху прасета. Те са успели да замразят животните за три часа, а след това да ги „съживят“, без да забележат щети върху здравето им. Благодарение на този опит специалистите са получили специално разрешение от Американската агенция по храните и лекарствата (FDA). Именно то им е дало възможност да не искат разрешение на пациенти в тежко състояние за подобни операция. \r\nПредстоят нови опити с 20 пациенти. В хода на изследванията учените искат да изяснят колко време може да прекара човешкото тяло в състояние на изкуствена смърт и какви лекарства могат да удължат продължителността й. \r\n \r\n Тереза Герова", "date": "2019.11.21", "title": "New Scientist: За първи път лекари успяха да вкарат в човек в състояние на изкуствена смърт"}
{"url": "http://www.focus-news.net/news/2019/11/21/2721832/nova-makedoniya-frantsiya-ratifitsira-protokola-za-makedonskoto-chlenstvo-v-nato-ostava-ispaniya.html", "text": "Франция е ратифицирала Протокола за присъединяването на Северна Македония към НАТО. Това обяви в социалната мрежа „Туитър“ министърът на отбраната на югозападната ни съседка Радмила Шекеринска, предава скопската телевизия  НОВА . \r\nСпоред съобщение от френското министерство по европейските въпроси и външните работи, присъединяването на Северна Македония към НАТО ще повиши сигурността на региона и на Алианса като цяло. \r\nЗа да стане пълноправен член на НАТО Северна Македония е необходимо Испания да ратифицира протокола. Процесът се бави заради предсрочните парламентарни избори в страната – в Мадрид все още няма правителство. \r\nПреди няколко дни генералният секретар на НАТО Йенс Столтенберг заяви, че не очаква процесът на ратифициране на протокола за членството на Северна Македония в Алианса да приключи до началото на декември, когато ще се проведе срещата на върха в Лондон. Той обаче подчерта, че финализирането на всички процедури може да се очаква в началото на следващата година.  \r\n \r\n Тереза Герова", "date": "2019.11.21", "title": "НОВА (Македония): Франция ратифицира Протокола за македонското членство в НАТО, остава Испания"}
{"url": "http://www.focus-news.net/news/2019/11/21/2721836/odmvr-plovdiv-obshtinskite-patishta-v-oblastta-sa-v-palna-gotovnost-za-zimniya-sezon.html", "text": "Общинските пътища в Пловдивска област са в пълна готовност за зимния сезон – разполагат с необходимите снегорини, снегоразпръсквачи и снеготоварачи, както и със сол, луга и химически препарати. Това става ясно от доклад на общинските служби и фирми, които отговарят за поддържането им, съобщи за  Радио „Фокус“ – Пловдив  говорителят на ОДМВР. Техниката е преминала необходимите проверки, екипите са в готовност да действат според предварително набелязаните маршрути за обхвата на снегопочистване. Всичко тава е било докладвано на работна среща в сградата на ОДМВР – Пловдив, в която участие взеха заместник-директорът комисар Димитър Събчев, началникът на отдел „Охранителна полиция“ комисар Венелин Младенов, заместник областният управител Евелина Костова, заместник-кметът по транспорт Тодор Чонов, директора на РДПБЗН комисар Георги Мангараков и представители на общините и фирмите, ангажирани със зимното поддържане на републиканската пътна мрежа, общинските пътища в областта и уличната мрежа в населените места. \r\n \r\nОт ръководството на полицията са наблегнали върху важността от превантивните дейности и мерки за подобряване на безопасността на движението, преди евентуални усложнения на метеорологичните и пътни условия. Подчертана е била и необходимостта от добра и бърза координация и комуникация между различните институции и общата им отговорност за гарантиране сигурността на хората и недопускане на пътни инциденти при утежняване на метеорологичната обстановка. В дежурните части на всички полицейски подразделения са предоставени координати за взаимодействие със съответните длъжностни лица от снегопочистващи фирми към общините. \r\n \r\nСигнали и информация за възникнали бедствени ситуации и затруднения при придвижване по пътните артерии в Пловдивска област по време на зимния сезон ще се приемат на няколко денонощни телефона. В оперативната дежурна част на сектор “Пътна полиция” 032932007, Областен център за пожарна безопасност – 0889689772 и на дежурните телефони в Областна администрация 032/ 605 550 и 0878 198 425. \r\n \r\nЦветана ТОНЧЕВА", "date": "2019.11.21", "title": "ОДМВР – Пловдив: Общинските пътища в областта са в пълна готовност за зимния сезон"}
{"url": "http://www.focus-news.net/news/2019/11/21/2721833/bezrabotitsata-v-chernomorskiya-region-i-natsionalnite-politiki-za-nasarchavane-na-razkrivaneto-na-rabotni-mesta-obsadiha-uchastnitsite-v-54-tata-generalna-asambleya-na-pachis.html", "text": "Безработицата в Черноморския регион и ролята на националните политики за насърчаване на разкриването на работни места обсъдиха участниците в 54-тата Генерална асамблея на Парламентарната асамблея на Черноморското икономическо сътрудничество (ПАЧИС) в София, съобщиха от пресцентъра на  Народното събрание . Парламентът е домакин на двудневния форум, в който участват делегации от парламентите на 12-те държави-членки на организацията.  \r\nУчастниците в 54-тата Генерална асамблея на ПАЧИС приеха препоръка по темата, с която насърчават националните парламенти и правителства да разработват политики за заетост, улесняващи създаването на работни места и обезпечаващи нуждите на пазара на труда в държавите от региона. Препоръчва се да бъдат предприети мерки, които подкрепят уязвимите групи от обществото – жени, младежи и представители на малцинствата, справянето с възрастовата дискриминация, подобряването на работната среда и т.н. Националните парламенти имат важно значение за иницииране и приемане на необходимите мерки, осигуряващи държавните политики в сферата на заетостта, се посочва в документа.  \r\nНа форума парламентаристите от държавите-членки на ЧИС приеха и препоръка, свързана с правните и политически аспекти на развитието на транспортните маршрути в Черноморския регион.  \r\nВ края на 54-ата Генерална асамблея на ПАЧИС България предаде председателството на организацията на Грузия. За Грузия е голяма чест и отговорност да поеме председателството, ще работим за преодоляване на противоречията и за утвърждаването на ПАЧИС като ефективна и силна структура, заяви заместник-ръководителят на грузинската делегация г-н Заза Габуня.", "date": "2019.11.21", "title": "Безработицата в Черноморския регион и националните политики за насърчаване на разкриването на работни места обсъдиха участниците в 54-тата Генерална асамблея на ПАЧИС"}
{"url": "http://www.focus-news.net/news/2019/11/21/2721834/reuters-radikalna-i-ambitsiozna-leybaristite-razkrivat-izbornata-si-platforma.html", "text": "Лидерът на британската опозиционна Лейбъристка партия Джереми Корбин ще разкрие изборната си платформа в четвъртък, като в нея ще посочи как негово евентуално правителство ще трансформира Великобритания с „най-радикалния и амбициозен план“ от десетилетия, предава  Reuters . \r\nГласоподавателите в Обединеното кралство са поставени пред решаващ избор на 12 декември: Планът на Корбин за социалистическа Великобритания, включително широка национализация и безплатни обществени услуги, или стремежа на премиера Борис Джонсън да реализира Брекзит в рамките на няколко месеца и да изгради „динамична пазарна икономика“. \r\nВ изказване в град Бирмингам, Корбин ще изпрати посланието, че единствено лейбъристите могат да променят статуквото и да се борят за обикновенич човек срещу „банкерите, милиардерите и естаблишмънта“. \r\nИзоставайки в анкетите, Корбин се надява посланието за промяна да смекчи критиките към позицията му за Брекзит, на която дори според членове на партията мъ, й липсва яснотата на обещанието на Джонсън да реализира Брекзит.  \r\nОсвен това той ще се надява да избегне сравнения с най-известния опит на Лейбъристите да продадат на британците социалистическо бъдеще – манифест от 1983 година, описан по-късно от депутат от работническото движение, като „най-дългото самоубийствено писмо в историята“, което довежда до тежка загуба. \r\n \r\nПревод и редакция:", "date": "2019.11.21", "title": "Reuters: „Радикална и амбициозна“: Лейбъристите разкриват изборната си платформа"}
{"url": "http://www.focus-news.net/news/2019/11/21/2721840/sport-uayldar-se-zakani-za-nokaut-41.html", "text": "Дионтей Уайлдър се закани да нокаутира за втори път Луис Ортис и окончателно да го откаже от амбициите му да спечели световната титла на WBC в тежка категория. Бронзовия бомбардировач ще защитава за десети път пояса си на галавечер в Лас Вегас тази събота. Двамата вече се срещнаха един път - на 3 март миналата година, когато американецът записа нокаут в 10-ия рунд, но преди това инкасира сериозни удари и бе на прага да загуби за пръв път в кариерата си. Уайлдър вече е записал 41 победи, 40 от които с нокаут, като има и един равен мач с Тайсън Фюри. Ортис е с актив от 31 успеха от 32 двубоя. \"Чест е за мен да защитавам за десети път титлата си, особено когато много хора ми казваха, че изобщо няма как да стана шампион. Но ето ме тук за десети път. Победата си е победа, независимо как е постигната. Все пак не бих искал да слизам от ринга, без да съм нокаутирал опонента си. Ще го нокаутирам и съм напълно сериозен. Не говоря празни приказки. Плановете ми са да го нокаутирам, аз съм майстор в това\", заяви Уайлдър. 40-годишният Ортис пък си постави две цели: \"Вярвам, че съм най-добрият и точно затова получих този реванш, фокусиран съм само върху този мач. Животът ми се промени, откакто отидох да живея в САЩ. Имам две цели. Да намеря лек за заболяването на моята дъщеричка и да стана световен шампион в тежка категория\".", "date": "2019.11.21", "title": "Спорт: Уайлдър се закани за нокаут № 41"}
{"url": "http://www.focus-news.net/news/2019/11/21/2721839/zam-ministar-verginiya-krasteva-proizvodstvoto-na-malini-belezhi-30-rast-spryamo-minalata-godina.html", "text": "Производството на малини бележи 30% ръст спрямо миналата година. В България за 2019 г. реколтираните площи с малини са 22 хил. дка, а прибраната продукция е над 10 хил. тона. Това каза заместник-министърът на земеделието, храните и горите Вергиния Кръстева по време на 5-ото издание на ежегодния форум-семинар на производителите на малини и ягодоплодни култури в България, съобщиха от пресцентъра на  Министерството .  \r\nЗам.-министър Кръстева заяви, че пресните, първично преработени и замразени малини са от основните продукти от сектор „Плодовете и зеленчуци”, които имат положително експортно салдо. По думите ѝ малини изнасяме за основно за Гърция, Унгария и Италия, а ягоди за Румъния, Нидерландия и Великобритания. \r\n \r\nПо данни на МЗХГ през последните години при малините се наблюдава нарастване на плододаващите площи, които през 2018 г. достигат близо 25 000 дка. При ягодите се наблюдава запазване на плододаващите площи, около 10 000 дка. Към 2019 г. реколтираните площи с ягоди са 9 919 дка, а прибраната продукция - 8 372 тона.  \r\n \r\nПрез тази година в подкрепа на сектора МЗХГ стартира Схема за държавна помощ „Помощ за инвестиции в материални активи в земеделски стопанства, свързани с първично производство на растениевъдна земеделска продукция“. Тя се прилага по предложение на браншовите организации в сектор „Плодове и зеленчуци“. Разработена е с активното участие на асоциациите в сектора, като са взети предвид всички техни предложения по отношение на допустимите по схемата инвестиционни разходи. Целта на помощта е да се подкрепят земеделските стопани за инвестиции в машини, оборудване и линии за подготовка, охлаждане и съхранение на първична земеделска продукция. Инвестициите имат за цел подобряване на общата производителност и устойчивост на стопанството, по-специално чрез намаляване на производствените разходи и подобряване на производството. Нотифицираният максимален бюджет за срока на прилагане 2019 - 2020 г. е в размер на 7.2 млн. лв. Бюджетът за 2019 г., е половината от определения, т.е. 3.6 млн. лв.  \r\n \r\n„Наблюдава се голям интерес по схемата. Към момента подадените проектни предложения са 72 бр., с обща стойност на инвестиционните разходи в размер над 11 млн. лева. Заради големия интерес в сектора към този тип инвестиции ще направим преглед на схемата, като работим в посока пренотифициране за още една година, така че да бъде допустима и през 2021 г. В зависимост от подадените проектни предложения и желаните инвестиции може да бъдат променени и някои от условията по схемата”, заяви Вергиния Кръстева.  \r\n \r\nТя обясни, че до момента по схемата са сключени 47 бр. договори за държавна помощ в размер на 3, 2 млн. лева. Срокът за изпълнение на инвестицията за всеки проект е до 9 месеца след датата на сключване на договора, като се очаква до края на 2019 г. да бъдат подадени заявления за изплащане на държавната помощ от около 10 бенефициера. \r\n \r\nСпоред Кръстева друга форма на подкрепа за сектора е подмярка 16.1 „Подкрепа за сформиране и функциониране на оперативни групи в рамките на ЕПИ” от ПРСР (2014-2020 г.). Целта на мярката е да се отговори на предизвикателствата в сектора на селското стопанство чрез укрепване на връзките между селското стопанство, бизнеса и научноизследователската дейност. Така в стопанствата ще могат да бъдат внедрени иновативни решения, които да бъдат реализирани на практика.  \r\nПред сектора на малинопроизводителитe и биоягодоплодни, зам.-министър Кръстева представи и новостите в бъдещата Обща селскостопанска политика.", "date": "2019.11.21", "title": "Зам.-министър Вергиния Кръстева: Производството на малини бележи 30% ръст спрямо миналата година"}
{"url": "http://www.focus-news.net/news/2019/11/21/2721837/blagotvoritelna-aktsiya-po-zalesyavane-kray-selo-izvorishte-v-oblast-burgas-se-provede-na-23-noemvri.html", "text": "Благотворителна акция по залесяване на гората край село Изворище се проведе на 23 ноември. Това потвърди за  Радио „Фокус“ – Бургас  организаторът на инициативата Владимир Димитров от сдружение „Зелена Странджа“. Началото на благотворителната акция ще бъде от 10.00 часа, а сборният пункт - центърът на село Изворище. Залесяването на мястото е необходимо, тъй като през 2017 година в района между селата Миролюбово, Банево и Изворище се бе разразил пожар, заради който бе обявено частично бедствено положение. „На мястото на пожара ще направим поредната акция по залесяване с участието на доброволци. Този път в нея ще се включат и нашите приятели от gorata.bg. Разбира се, акцията е подкрепена и от Държавно горско стопанство – Бургас. Надявам се да се включат много хора, най-вече бургазлии, защото това е „белият дроб“ на града - най-близката до Бургас гора. Вярвам, че повече хора ще дойдат с децата си, за да можем с общи усилия да помогнем за възстановяването ѝ“, отбеляза Димитров.  \r\n \r\nТой добави, че това е четвъртата поредна акция след разразилия се преди две години пожар. По думите му  по това време на годината обикновено се засяват жълъди на мястото, а през пролетта, отново с помощта на Държавно горско стопанство – Бургас, се посаждат фиданки. „Предстои да засадим жълъди, но не от какви да е видове дъб, а от космат дъб, който е местен за района. Още повече, че това е зона на „НАТУРА 2000“ и не е позволено да се залесяват видове, които не са местни. Дъбовете са естествената растителност в горите около Бургас“, каза още организаторът. Димитров добави, че за последните две седмици, по време на походите, са събрани над 100 килограма жълъди, които предстои да бъдат засети в избрания район край село Изворище.  \r\n \r\nМария ПОПЧЕВА", "date": "2019.11.21", "title": "Благотворителна акция по залесяване край село Изворище в област Бургас се проведе на 23 ноември"}
{"url": "http://www.focus-news.net/news/2019/11/21/2721841/parlamentat-prie-promeni-v-zakona-za-obshtestvenite-porachki-na-parvo-chetene.html", "text": "Парламентът прие промени в Закона за обществените поръчки на първо четене, предаде репортер на  Агенция „Фокус“ . Със законопроекта се предлага промяна, с която се допуска разпоредител от по-висока степен, а не само първостепенен, да възлага поръчки за нужди на негови разпоредители с бюджет от по-ниска степен. Със законопроекта се правят промени свързани с начина за изчисляване на прогнозната стойност. Промяната е продиктувана от установени в практиката затруднения на възложителите относно обхвата и приложимостта ѝ спрямо различните режими на възлагане, както и по отношение момента на определяне на прогнозната стойност. Съществени изменения са предложени в нормативната уредба на квалификационните системи, използвани от секторните възложители. Допълнени и прецизирани са правилата за създаване и действие на квалификационната система, както и за ползването на такава, създадена от друг възложител. Регламентира се начинът за възлагане на конкретните поръчки чрез квалификационна система и динамична система за покупки - с решение на възложителя, което подлежи на обжалване.В законопроекта са предложени изменения, които се отнасят до прецизиране на разпоредбите относно вътрешното (in-house) възлагане. Допълнено е едно от условията за неговото прилагане, свързано с наличието на пряко частно капиталово участие в контролираното юридическо лице.  \r\nДеница КИТАНОВА", "date": "2019.11.21", "title": "Парламентът прие промени в Закона за обществените поръчки на първо четене"}
{"url": "http://www.focus-news.net/news/2019/11/21/2721843/v-oblastna-administratsiya-kardzhali-beshe-predstaven-proektat-za-novata-avtomagistrala-dunav-egeya-koyato-shte-svarzhe-dunav-most-s-makaza.html", "text": "Екип на проектантската компания „Лардж Инфрастръкчър Проджектс“, която работи в сферата на транспорта и управлението на водите, представи пред областния управител Никола Чанев мегапроекта за новата автомагистрала Дунав – Егея, която ще свърже Дунав мост с Маказа и „ще стопи“ разстоянието между тях до 2 часа и 50 минути с лека кола и до 3 часа 55 минути с товарна. Това съобщиха от  Областна администрация - Кърджали .  \r\n \r\n„Целта е да се преведе транзитният трафик в направление север – юг от Северна, Централна, Източна Европа и България към Гърция, Турция и Близкия изток, да се отвори нова търговска врата към Източното Средиземноморие и пък за стоките от Суецкия канал през Гърция“, обясни управителят на фирмата инж. Румен Марков. Дължината на скоростното трасе е 367.285 км  от които 327.865 са на българска територия. \r\n  \r\nМагистралата е предвидено да започва от Дунав мост при Русе и да завършва при бъдещето пристанище на Мароня. Ще има 38 пътни възли, 33 тунела, 56,6 км мостове и виадукти и т.н. Заложена е реконструкция на ГКПП „Дунав мост“ и изграждане на две нови ГКПП на Маказа от българска и гръцка страна. Управителят на „Лардж Инфрастръкчър Проджектс“ запозна областния управител с предимствата на магистралата на територията на регион Кърджали.  \r\n \r\nНикола Чанев оцени проекта като изключително целесъобразен по отношение на транспортната свързаност, икономическото развитие на областта, пътната безопасност и екологичните ефекти.  АМ „Дунав – Егея“ ще се изгражда чрез публично-частно партньорство. Моделът е концесия срещу строителство, без да се разходват средства от бюджета.  \r\n \r\nИнвестицията, която ще направи концесионерът, ще се изплаща с приходи от бъдещите тол такси, подчерта инж. Марков, който определи проекта като печеливш и атрактивен. Първата стъпка е да има решение на двете правителства – българското и гръцкото за изграждане на АМ „Дунав – Егея“. Плановете на проектантите са това да се случи през пролетта на 2020 г, а до края на 2021 г обектът да е с издадено разрешително за строеж. Прогнозният срок за строителството е 3 г. Началото на експлоатацията е 2025 г, краят на концесията – 2067 г.", "date": "2019.11.21", "title": "В Областна администрация - Кърджали беше представен проектът за новата автомагистрала Дунав – Егея, която ще свърже Дунав мост с Маказа"}
{"url": "http://www.focus-news.net/news/2019/11/21/2721846/ria-novosti-zelenski-komentira-dumite-na-kolomoyski-za-rusiya.html", "text": "Президентът на Украйна Владимир Зеленски заяви, че държавният глава определя външнополитическия курс на страната, а не отделни бизнесмени, предава  РИА Новости . \r\nПо-рано украинският бизнесмен Игор Коломойски отбеляза в интервю пред The New York Times, че е важно за Украйна да възстанови отношенията си с Русия и обвини САЩ, че използват Киев, за да вредят на Москва. По неговите думи, финансирането от Русия може да замени кредитите от МВФ. \r\n„Бих искал аз, като президент, да мисля за международните отношения и вектора на Украйна, а не който и да е бизнемсен. Струва ми се, че така е правилно", "date": "2019.11.21", "title": "РИА Новости: Зеленски коментира думите на Коломойски за Русия"}
{"url": "http://www.focus-news.net/news/2019/11/21/2721821/kathimerini-ankara-opredeli-komentarite-na-mitsotakis-za-migrantite-kato-neosnovatelni-i-neumestni.html", "text": "Официална Анкара разкритикува коментарите на гръцкия премиер Кириакос Мицотакис относно „неуправляемата\" ситуация в мигрантските лагери на островите, като заяви, че те са „неоснователни и неуместни\", съобщава електронното издание на атинския ежедневник  Kathimerini . \r\n„В сравнение с миграционната криза от 2015 г., когато 850 хиляди нелегални мигранти достигнаха Европа, сегашното ниво на преминаване е намалено с 94 процента, благодарение на мерките, предприети от Турция\", подчерта говорителят на турското външно министерство на Хами Аксой. \r\n \r\n„Не е хуманно държавите, разположени по миграционните пътища, както и Гърция, да прилагат „нулева политика за мигранти“ и да пренебрегват правата на тези хора. Гърция и страните, засегнати от миграцията, трябва да се съсредоточат главно върху справянето с първопричините, предизвикващи проблема“, добави представителят на външнополитическото ведомство в Анкара. \r\n \r\nАксой повтори, че Турция е приела на своя територия повече от 4 милиона бежанци. \r\n„Нашите гръцки колеги, както и международната общност трябва да разберат, че не е честно единствено Турция да поема тежестта на миграцията, която е глобален проблем\", подчерта Аксой. \r\n \r\nИзказвайки се относно участието на младите в европейската политика в рамките на конгреса на Европейската народна партия в Загреб, Мицотакис предупреди, че „Гърция е достигнала своите граници“ по отношение на броя на бежанците и мигрантите, които може да приеме, добавяйки, че Европейският съюз се нуждае от обща система за убежище, която ще замени Дъблинския регламент. \r\n \r\nСъгласно думите му, Гърция приема на ден средно по 500 лица, търсещи убежище, и  ситуацията на островите вече е „неуправляема“, докато преместването на бежанци в континенталната част на страната предизвиква реакции от местното население. \r\n„Не виждаме как тази тенденция ще спрат в близко бъдеще“, обясни лидерът на кабинета в Атина, подчертавайки, че миграцията е проблем, който засяга целия ЕС. \r\n \r\n Тереза Герова", "date": "2019.11.21", "title": "Kathimerini: Анкара определи коментарите на Мицотакис за мигрантите като „неоснователни и неуместни“"}
{"url": "http://www.focus-news.net/news/2019/11/21/2721847/georg-spartanski-kmet-na-pleven-novite-elektrobusi-shte-dadat-vazmozhnost-za-po-kachestveno-ekologichno-i-bezshumno-obsluzhvane.html", "text": "Новите електробуси в Плевен ще дадат възможност за по-качествено, екологично и безшумно обслужване, ще подобрим услугите като разширим обхвата им. Това каза за предаването  „Екологичен резонанс“  на  Радио „Фокус“  кметът Георг Спартански във връзка с подписания договор за обществен електротранспорт в общината между министъра на околната среда и водите Нено Димов, кмета Георг Спартански и управителят на „Тролейбусен транспорт“ ЕООД инж. Ангел Несторов. „Общият размер на инвестицията е приблизително 18 млн. лв. Сумата ще бъде използвана за закупуване на 14 електробуси със съответните зарядни станции за всеки от тях и друга обслужваща техника, за да може да бъдат предоставени след това за ползване на общинската ферма „Тролейбусни превози“ ЕООД и с това да увеличим плътността на обслужване на гражданите, да направим и нови линии, които са необходими за по-доброто транспортно обслужване в града и да подобрим екологията“ обясни Спартански, като уточни, че в това отношение Плевен вероятно е единственият град в Европа със 100% екологичен градски транспорт и 100% подменени тролейбусни машини. „Сега, когато към тях прибавим и електробусите, ще получим планов ефект, който ще бъде от полза за жителите и гостите на града“, уточни той.  \r\n \r\n„14 електробуси ще бъдат прибавени към настоящите 54 нови тролейбусни машини, които са ревизирани на два етапа по проекта „Интегриран градски транспорт“ за Плевен и с които сме подменили на 100% тролейбусния парк на града. Увеличили сме трасетата с още 6-7 км. Общата дължина на линиите, които се обслужват от градския транспорт, преди да въведем новите електробуси, е 162 км. Това е една доста висока плътност, но имаме идея да разширим това обслужване и по отношение на зони, които не са обхванати от градския транспорт. Такава е например Индустриалната зона на Плевен“, добави кметът. Там ще се търси и друг ефект чрез спестени от европейските програми средства, посочи той. „Основно ще бъдат ремонтирани допълнително главни пътни артерии в Индустриалната зона и ще се пусни този електробусен транспорт. С тези машини обслужването ще излиза много по-евтино“, каза още Георг Спартански. Той подчерта, че предстоят редица процедури до въвеждането в експлоатация на новите електробуси. Спартански изрази надежда плевенчани да имат удоволствието да се возят в новите екологично чисти транспортни средства възможно най-скоро. „След като приключи процедурата и бъде подписан договор, с или без обжалване, предстои технологичен срок за поетапно произвеждане на машините и доставянето им в Плевен. Надявам се реалистичният срок да бъде 2021 година“, уточни кметът на града. По думите му екологичният електротранспорт е бъдещето не само за Плевен, но и за света. „Дори ако говорим за леки автомобили, масово в напредналите страни, към които се стремим, вече поетапно ще се преминава изцяло към такъв транспорт, дори за личните нужди на хората. Екологията е изключително важна, ние го дължим на гражданите. Това е бъдещето – да се спестяват природни ресурси, да не се допускат вредни емисии, да се цени здравето на хората и да се създава по-комфортна и благоприятна среда за живот“, обобщи Георг Спартански.  \r\n \r\nВеселка ИВАНОВА", "date": "2019.11.21", "title": "Георг Спартански, кмет на Плевен: Новите електробуси ще дадат възможност за по-качествено, екологично и безшумно обслужване"}
{"url": "http://www.focus-news.net/news/2019/11/21/2721848/preskonferentsiya-po-povod-zavrashtaneto-na-pfk-neftohimik-na-stadiona-mu-shte-se-provede-v-burgas-na-22-noemvri.html", "text": "Партньорството между Професионален футболен клуб (ПФК) „Нефтохимик Бургас 1962“ и Efbet ще бъде представено на пресконференция в зала № 4 в Експозиционен център „Флора“ в Бургас от 14.00 часа на 22 ноември. Това съобщиха от пресцентъра на  Община Бургас . Отношенията между двете страни се изразяват в помощта, която компанията оказа на отбора да се завърне, след дълго отсъствие, на собствения си стадион, както и промяната в името на спортното съоръжение - „Efbet Арена“. На събитието ще бъде обявено новото име на стадиона и ще бъдат представени новите екипи на „Нефтохимик“. В пресконференцията ще участва заместник-кметът на Община Бургас д-р Лорис Мануелян , членовете на Съвета на директорите на „Нефтохимик“ Андрей Рунчев и Анелия Златкова, както и собственикът на Efbet Цветомир Найденов. Страните ще разкрият повече детайли за договорните взаимоотношения помежду им, завръщането на отбора на стадиона му и целите на „Нефтохимик“.", "date": "2019.11.21", "title": "Пресконференция по повод завръщането на ПФК „Нефтохимик“ на стадиона му ще се проведе в Бургас на 22 ноември"}
{"url": "http://www.focus-news.net/news/2019/11/21/2721842/euronews-frantsiya-i-germaniya-se-boryat-za-liderstvo-v-prezhivyavashtoto-mozachna-smart-nato.html", "text": "Франция и Германия се борят за европейското лидерство в НАТО по време на първата министерска среща на организацията, след като френският лидер Еманюел Макрон обяви „мозъчната смърт“ на Алианса, пише  Euronews . \r\nНа фона на надеждността на американския президент Тръмп, гнева срещу нахлуването на Турция в Сирия миналия месец и американските съмнения относно ангажимента на Европа, министърът на външните работи на Германия Хайко Маас заяви, че Европа не трябва да се справя сама. \r\nВместо това Маас предложи на колегите си от НАТО генералният секретар Йенс Столтенберг да създаде комисия от експерти, която да обсъжда стратегически въпроси. \r\nОтделно от предложението на Берлин, френският министър на външните работи Жан-Ив льо Дриан също повдигна идеята за група „мъдреци“, която да обмисли бъдещето на НАТО, разкриха двама дипломати, въпреки че подробности не бяха налични веднага. \r\nИ двете идеи биха разширили първоначалната идея на НАТО след основаването му през 1949 фодина, която е да защитава Европа и Северна Америка, да обхване нови сфери, като например бушуващата вече 8 години война в Сирия, а и целият Близък Изток. \r\n \r\n Столтенберг похвали предложението на Берлин \r\nСтолтенберг получи редица въпроси от журналистите относно предложенията на Париж и Берлин. \r\n„Всички съюзници изразиха силната си подкрепа за НАТО и важността на трансатлантическото единство“, заяви той. \r\n„Предложението от министър Хайко Маас получи подкрепа от много съюзници. И мисля, че има стойност и ще разгледаме това, докато се подготвяме за предстоящата среща на лидерите и тогава ще решим какво да правим“, добави генералният секретар. \r\nТой избегна да отговари директно на отделен въпрос относно оценката си на френското предложение. \r\n„Всички сме съгласни, че НАТО остава незаменим за нашата сигурност“, каза Столтенберг. „Ние сме по-силни, когато се изправяме пред бъдещето заедно“. \r\n \r\n НАТО влиза в космоса \r\n \r\nВъншните министри на НАТО се срещнаха, за да се подготвят за срещата на лидерите на НАТО в Лондон на 4 декември, заяви Столтенберг.\t \r\nНаред с други съобщения, той каза, че съюзът сега ще признае космоса като нов оперативен домейн, наред с въздуха, сушата, морето и кибер пространството. \r\nВъпреки това, добави генералният секретар, НАТО няма намерение да поставя оръжия в космоса. „Ние сме отбранителна организация“, увери той журналистите. \r\nДруги теми от дневния ред включваха „напредъкът на НАТО в постигането на по-справедливо разпределение на тежестта между съюзниците и стратегическите въпроси, включително отношенията на НАТО с Русия, контрола над оръжията и последиците от възхода на Китай“. \r\nПо-рано Столтенберг защити уместността, значението и силата на трансатлантическия съюз. Той оспори идеята, че САЩ считат алианса за по-малко важен при президента Доналд Тръмп, аргументирайки се, че европейското единство не е заместител на единството със САЩ \r\n„Ако погледнем назад към историята на НАТО, сме виждали разногласия и преди – започващи от кризата в Суец през 1956 г. чак до войната в Ирак през 2003 г.“, посочи той. \r\n„Но силата на НАТО е, че въпреки това, ние винаги успявахме да се обединим около основната си задача - да се защитаваме и защитаваме един друг“, завърши генералният секретар на Алианса. \r\n \r\nПревод и редакция:", "date": "2019.11.21", "title": "Euronews: Франция и Германия се борят за лидерство в преживяващото „мозъчна смърт“ НАТО"}
{"url": "http://www.focus-news.net/news/2019/11/21/2721850/vremenno-se-ogranichava-dvizhenieto-po-pat-ii-21-ruse-silistra-v-rayona-na-s-srebarna-poradi-patnotransportno-proizshestvie.html", "text": "Временно се ограничава движението по път II-21 Русе - Силистра в района на с. Сребърна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Въвежда се обходен маршрут в двете посоки: път III-216 Ситово - Любен - Йорданово - разклон за Професор Иширково - Калипетрово. „Пътна полиция“ регулира движението.", "date": "2019.11.21", "title": "Временно се ограничава движението по път II-21 Русе - Силистра в района на с. Сребърна поради пътнотранспортно произшествие"}
{"url": "http://www.focus-news.net/news/2019/11/21/2721838/afp-prezidentat-na-izrael-poiska-ot-deputatite-da-nameryat-nov-premier-za-da-izbegnat-izbori.html", "text": "Президентът на Израел Реувен Ривлин възложи на парламента да намери нов премиер, за да бъдат избегнати трети поредни избори, след като настоящият министър-председател Бенямин Нетаняху и основният му съперник Бени Ганц се провалиха в опитите си да формират правителство, предава  AFP . \r\n„От днес в течение на 21 дни решението за това, на кого да възложат формирането на правителството е в ръцете на депутатите в Кнесета (парламента)“, заяви Ривлин, един ден след като Ганц призна, че не може да състави коалиция. \r\n \r\nПревод и редакция:", "date": "2019.11.21", "title": "AFP: Президентът на Израел поиска от депутатите да намерят нов премиер, за да избегнат избори"}
{"url": "http://www.focus-news.net/news/2019/11/21/2721849/liderat-na-pp-abv-rumen-petkov-ochakvaniyata-sa-valeri-simeonov-da-vadvori-okonchatelna-tishina-i-v-plenarna-zala.html", "text": "Очакванията са Валери Симеонов да въдвори окончателна тишина и в пленарна зала. Това каза на пресконференция в Плевен лидерът на ПП АБВ Румен Петков, предаде кореспондент на  Радио „Фокус“ . ,,Отчитайки сегашното катастрофално нормотворчество на Народното събрание, фактът че ръководството на НС остава без юрист, усилвайки инженерната си мисъл, до колкото такава витае в тези хора, може да очакваме, че ще изкопаем дъното. Очакванията са Симеонов да въдвори окончателна тишина и в пленарна зала. Излишното шумолене не помага, не вредителства, но отнема време. Да изберем за заместник-председател авторът на ,,излишното шумолене“ не помага“, добави Петков.    \r\n \r\n„Да изберем за зам.-председател на парламента заместник министър-председател, преценен, че не става, е гавра, която господин Борисов причини на Народното събрание“, каза още Румен Петков. Според него на всички български граждани трябва да е ясно, че това е предложение на ВМРО. ,,За тях определени цитати са начин на мислене, политическа култура. Не разбирам реакцията на БСП. Да ти свалят зам.-председателя и после да избираш очевидна нелепица за зам.-председател - обида за политическия живот, с аргумента, че това е нормална политическа практика“, коментира Румен Петков.  \r\n \r\nВиолета КРЪСТЕВА", "date": "2019.11.21", "title": "Лидерът на ПП АБВ Румен Петков: Очакванията са Валери Симеонов да въдвори окончателна тишина и в пленарна зала"}
{"url": "http://www.focus-news.net/news/2019/11/21/2721851/the-times-ruskite-turoperatori-pusnaha-v-prodazhba-organizirani-ekskurzii-do-siriya.html", "text": "Осем години след избухването на гражданската война в Сирия, руските туристи отново насочиха вниманието си към страната, съобщава британският национален ежедневник  The Times . Засега потокът от туристи към страната, засегната от военните действия и терористите, е малък, но се очаква той да се увеличи – при това в близко бъдеще. \r\nРуските туроператори започнаха да продават организирани турове до Сирия с цел да съживят някога толкова доходоносната туристическа индустрия на близкоизточната република. Преди началото на гражданската война през 2011 г. около 9 милиона чужденци посещаваха ежегодно Сирия. С възстановяването на контрола върху значителна част от територията на държавата от силите на президента Башар Асад, туристите отново започнаха да обръщат внимание на страната. \r\nОбиколката, предлагана от туристическите агенции, продължава осем дни. Предполага се, че туристите летят до Бейрут, столицата на Ливан, откъдето влизат в Сирия по шосе. Желаещите да се запишат за екскурзията ще трябва да отделят 100 хиляди рубли (малко под 2 800 лева). \r\nЕдин от градовете, които руснаците са поканени да посетят, е Алепо, контролът над който сирийските власти си възвърнаха през 2016 г. Според ЮНЕСКО в резултат на войната около 90% от Стария град, историческият център на Алепо, е разрушен или сериозно повреден. Освен това в града има множество мини.  \r\nДруга спирка е Палмира, древен град, в който членовете на „Ислямска държава“ унищожиха безценни архитектурни паметници. \r\nОсвен това в част от Сирия, както отбелязва изданието, военните операции продължават. По-специално в сряда, 20 ноември, правителствените сили на Дамаск проведоха операция в Идлиб, в северозападната част на страната. \r\nСпоред данни на The Times, тази година общо 50 руснаци са посетили Сирия, но се очаква търсенето на подобни турове да се увеличи в близко бъдеще. \r\n \r\n Тереза Герова", "date": "2019.11.21", "title": "The Times: Руските туроператори пуснаха в продажба организирани екскурзии до Сирия"}
{"url": "http://www.focus-news.net/news/2019/11/21/2721852/otkrit-urok-za-pravata-i-zadalzheniyata-na-detsata-se-sastoya-v-detska-gradina-slaveyche-v-kazanlak.html", "text": "Открит урок за правата и задълженията на децата се състоя в Детска градина „Славейче“, предаде кореспондент на  Радио „Фокус“ . Тематично урокът бе обединение на темата за правата и задълженията на децата, и за Деня на християнското семейство. Деца от всички възрасти в градината представиха тематични музикално – поетични композиции, след което празникът продължи по групите. \r\n \r\nОт 2015 година в продължение на две години ДГ „Славейче“ работи по проект към Програма „Еразъм+“. Проектът бе под надслов „Ние имаме равни права, ние сме еднакви“. „Това е един открит урок, за да могат самите деца да разберат какъв е смисълът на това да имаме права, но да имаме и задължения и едно важно право и задължение – да имаме семейство. За съжаление много деца не живеят в т.нар. традиционно семейство по смисъла на нашата Конституция и както го разбираме ние – с баща и с майка“, каза директорът на детското заведение Петя Георгиева. Тя подчерта, че не са малко децата на разведени родители, на родители, които работят в чужбина и те биват отглеждани от бабите и дядовците „Затова смятам, че децата трябва да знаят своите права“, добави Георгиева. \r\n \r\nПетя Георгиева подчерта, че от съвместната си работа с родителите в рамките на проекта, в продължение на три години вече, намира промяна в техните нагласи, в посока ценностите в семейството, изграждане на такива и търсене на помощ от страна на самите родители от учителите, когато не могат да се справят с проблем, възниквал в семейството. \r\n \r\nСлавяна ГАЙДАРОВА", "date": "2019.11.21", "title": "Открит урок за правата и задълженията на децата се състоя в Детска градина „Славейче“ в Казанлък"}
{"url": "http://www.focus-news.net/news/2019/11/21/2721853/ek-komisar-mariya-gabriel-se-vklyuchva-v-initsiativata-kapsula-na-dobroto.html", "text": "На 22 ноември (петък) българският комисар за цифровата икономика и общество Мария Габриел ще участва във вграждането на Капсула на доброто с послания за бъдещите поколения, която ще се отвори през 2030 година, съобщава  Отдел \"Преса и медии\" на Представителство на ЕК в България . \r\nИнициативата е на Държавната агенция за закрила на детето по повод 30 години от приемането на Конвенцията на ООН за правата на детето.  \r\nКомисар Габриел заедно с председателя на Народното събрание Цвета Караянчева, председатели на парламентарни комисии и други представители ще пуснат посланията си към бъдещото поколение деца от 2030 година в капсулата, която ще бъде вградена във витрина.  \r\nСъбитието започва в 10:00 ч. в Европейския кът в сградата на Народното събрание.", "date": "2019.11.21", "title": "ЕК: Комисар Мария Габриел се включва в инициативата “Капсула на доброто”"}
{"url": "http://www.focus-news.net/news/2019/11/21/2721835/otets-spas-veselinski-hram-rozhdestvo-bogorodichno-simitli-semeystvo-e-edna-malka-domashna-tsarkva-taka-kato-vsichki-v-tsarkvata-sme-edno.html", "text": "Семейство е една малка домашна църква - така, като всички в църквата сме едно. Това каза за  Радио „Фокус“ - Пирин  отец Спас Веселински, свещеник в храм „Рождество Богородично“ – Симитли. Той припомни, че с решение на Светия синод на Българската православна църква от 1929 година празникът Въведение Богородично се чества и като ден на християнското семейство.  \r\n \r\n„Решението се взима, защото празникът Въведение Богородично се свързва със семейството на Йоаким, Анна и Света Богородица. Семейство е една малка домашна църква - така, като всички в църквата сме едно. Трябва да отбележим, че християнското семейство живее по законите, както на държавата, така и на църквата, защото под семейство разбираме двама души, които се обричат да бъдат едно. Те сключват съответния граждански брак, а след това и църковен, като над тях се извършва светото тайнство – венчание“, каза още отец Спас. По думите му християнското семейство е мястото, където децата се учат и възпитават, затова и църквата ни е отредила на този ден да почитаме и него.  \r\n \r\n„В деня на празника родителите водят децата си в храма, като е важно да кажем, че те трябва да правят това и в останалите дни от годината. Християнското семейство се свързва и с възпитанието на нашите деца, които да ходят на църква, за да се запознават с истините на православната ни вяра“, отбеляза отец Спас Веселински.  \r\n \r\nЛивия НИНОВА", "date": "2019.11.21", "title": "Отец Спас Веселински, храм „Рождество Богородично“ – Симитли: Семейство е една малка домашна църква - така, като всички в църквата сме едно"}
{"url": "http://www.focus-news.net/news/2019/11/21/2721845/vrachanskiyat-mitropolit-grigoriy-vavedenie-bogorodichno-e-povod-za-osmislyane-na-vazhni-za-hristiyanskiya-ni-zhivot-i-podvig-polozheniya-na-nashata-vyara.html", "text": "Въведение Богородично е повод за осмисляне на важни за християнския ни живот и подвиг положения на нашата вяра. Това се посочва в  архипастирски благослов на Врачанския митрополит Григорий  по случай Въведение Богородично. „Възлюбени в Господа чеда на светата ни Църква в пределите на богохранимата Врачанска епархия, с отеческа в Христа любов и всесърдечен архипастирски благослов приветствам и поздравявам всички вас с Въведение Богородично - светлия богородичен празник, който е определен от Православната ни църква още и за Ден на християнското семейство и на православната младеж. В празничния ден моля Бога за всекиго от вас и за всяко християнско семейство, а най-много за най-малките сред нас, за които Църквата – следвайки заръката на Иисус Христос – винаги е проявявала особена грижа, защото, както свидетелства Господ, „техните Ангели на небесата винаги гледат лицето на Моя Отец Небесен“ (Мат. 18:10)“, се казва в благослова на митрополит Григорий. \r\n \r\n„Като всеки голям църковен празник, за нас, православните християни, празникът на Въвеждането на малката Мариам в Божия дом е не просто спомен за едно от важните събития в живота на Божията майка, но и повод за осмисляне на важни, определящи за християнския ни живот и подвиг положения на нашата вяра – постоянна актуализация на факта на отдадеността и на посвещението на Божията отроковица на богочовешкото дело на спасението. Свидетелство за всички нас, че пътят към богочовечеството, пътят от Божия образ, по който човекът е създаден, до уподобяването на Бога, към което всеки от нас е призован, минава не само през нашето желание да бъдем Божии съработници, но и през подготовката ни за това“, посочва митрополит Григорий. \r\n \r\n„В този паметен не само за Божията майка, но и за цялото човечество, ден всеки от нас и всички ние заедно, като общество, сме призвани да погледнем вътре в себе си и да потърсим там знаците и свидетелствата за нашата готовност и годност да бъдем Христови - не само по своето звание и божествено призвание, но и според усилията, които полагаме за това. Подготвяме ли себе си, и особено нашите деца, за съработничеството с Господа, което е наш дял независимо от общественото ни положение и от ролята, която в Божия свят промисъл е отредена на всекиго от нас? Ще можем ли и ние, подобно на Пресветата Дева – когато настъпи определеният за това час, да кажем: „ето рабинята Господня; нека ми бъде по думата ти“ (Лука 1:38)?Полагаме ли нужните усилия да вграждаме сами себе си – всеки от нас лично и всички заедно, като общество, в живия богочовешки организъм на Църквата Христова – като живи, словесни камъни в продължаващия и до днес градеж на онова здание, което „стройно сглобено, възраства в храм свет чрез Господа“ (Еф. 2:21)?“, се посочва в благослова на митрополит Григорий. \r\n \r\n„Всички тези и още много сходни на тях въпроси поставя пред нас честваният днес празник. Денят, в който невръстната Мариам изкачва сама стъпалата на Йерусалимския храм, е ден, в който Църквата ни призовава да се вгледаме внимателно и да видим на кое от тези стъпала се намираме и самите ние. Защото за нас – кръстените в името Христово, този път към храма е не просто необходим, но и задължителен, и друг път ние нямаме. По молитвите и небесното застъпничество на Пресвета Богородица, Господ Бог да милва и спасява всички нас! Честит и благословен празник!“, посочва митрополит Григорий.", "date": "2019.11.21", "title": "Врачанският митрополит Григорий: Въведение Богородично е повод за осмисляне на важни за християнския ни живот и подвиг положения на нашата вяра"}
{"url": "http://www.focus-news.net/news/2019/11/21/2721844/tsvetelina-petrova-sekretar-na-nch-murgash-1929-chitalishtata-sa-sredishta-na-duhovnost-i-kultura-osobeno-v-malkite-naseleni-mesta.html", "text": "Читалищата са средища на духовност и култура, особено в малките населени места. Това каза за дневния информационен блок  „Добър ден“  на  Радио „Фокус“  Цветелина Петрова, секретар на Бародно читалище (НЧ) „Мургаш 1929“ в село Желява, район „Кремиковци“. Тя допълни, че Денят на християнското семейство ще бъде отпразнуван в читалището в село Желява със събиране, на което децата ще бъдат запознати с християнската символика на празника. „Както предполагам, знаете, ние българите сме единствените, които празнуваме този празник – Денят на християнското семейство. Ден, в който се отбелязва семейството, като място, в което всеки може да бъде спокоен и да се чувства добре и уютно. С повечето си дейности, които са обърнати предимно към децата, това е нашата цел – искаме да ги запознаем с тези празници и тези традиции, защото без тях те няма да бъдат добри членове на нашето общество. Ние днес ще съберем деца, баби и родители. Поканили сме и местния свещеник, който ще разкаже за празника. Ще направим постна трапеза, а бабите ще разкажат на децата как се е случвало това в тяхното детство. С повечето си дейности, които са обърнати към децата, целта ни е да ги запознаем с традициите“, каза тя. Цветелина Петрова допълни, че читалищата са единственото културно средище, в което хората могат да се съберат по различни поводи. Според нея, това са местата, на които се съхраняват, спазват и показват традициите. Цветелина Петрова пожела повече усмивки и смирение, за да живеем в хармония.  \r\n \r\nРосица АНГЕЛОВА", "date": "2019.11.21", "title": "Цветелина Петрова, секретар на НЧ „Мургаш 1929“ :  Читалищата са средища на духовност и култура, особено в малките населени места"}
{"url": "http://www.focus-news.net/news/2019/11/21/2721859/zadarzhaniyat-zaradi-otkritite-25-kg-marihuana-v-oblast-varna-ostava-v-aresta.html", "text": "Мярка за неотклонение „задържане под стража“ е наложена от състав на Варненския окръжен съд на 36-годишния Стефан Г., който е бил привлечен като обвиняем за държане на 2.5 кг марихуана с цел разпространение. Това съобщиха от  Апелативната прокуратура . Стефан Г. е бил установен  като извършител на престъплението, след като при претърсване на три адреса във Варна и областта полицията намира суха тревиста маса с тегло 2.5 кг, електронна везна, ненапълно изсушено растение марихуана и инсталация за отглеждането й. Високорисковите наркотични вещества са намерени в автосервиза, където работи Стефан, в дома на родителите му във варненско село и в апартамент, обитаван от обвиняемия. Въпреки че Стефан Г. е с чисто съдебно минало, Окръжната прокуратура във Варна поиска да му бъде определена най-тежката мярка за процесуална принуда – „задържане под стража“, тъй като престъплението, в което е обвинен, е тежко умишлено и съществува риск, ако е на свобода, обвиняемият да продава наркотични вещества от дома си. Заради предвиденото от закона тежко наказание за това престъпление – от 2 до 8 години, Стефан може да се укрие, за да избегне наказателна отговорност и да извърши и друго престъпление, мотивира искането си прокуратурата. Определението на Варненския окръжен съд подлежи на обжалване пред Апелативния съд в града.", "date": "2019.11.21", "title": "Задържаният заради откритите 2.5 кг марихуана в област Варна остава в ареста"}
{"url": "http://www.focus-news.net/news/2019/11/21/2721856/s-artistichni-i-muzikalni-proyavi-shte-bade-otbelyazan-v-burgas-6-dekemvri-nikulden.html", "text": "Никулден обещава отново да зарадва и зареди с много весело настроение и незабравими емоции всички жители на Бургас. Празникът тази година ще покаже за пореден път, че бургазлии носят артистичен и музикален дух. Общоградската забава ще започне, когато стрелките на един от най-бургаските символи - Часовника, ударят точно 10.00 часа. Това съобщиха от пресцентъра на  Община Бургас . Мигновено добре познатото на всички Никулденско градче в градинката около него ще \"оживее\" и ще зареди жителите и гостите на Бургас с празнично настроение.  \r\n \r\nТази година градинката до Община Бургас ще се превърне в арт зона с работилнички, в които малки и големи ще творят и ще се забавляват. Шест шатри, организирани от Арт къща \"Ла Малена\", ще предлагат на бургазлии сами да изработят никулденски картички, риби и всякакви морски обитатели от филц, картини от пясък и морски съкровища, нашумелите безопасни желета, които са хит сред децата - слайм, рисуване с акварелни и акрилни бои на тема \"Никулден - празникът на Бургас\" и изображение на голяма риба с формат А1 от пластмасови капачки. Едновременно с това, на сцената с корабчето в никулденското градче, ще започне един от празничните концерти, в който ще участват рок група \"Four\", Бургаския духов оркестър, ансамбли при Национално училище за музикално и сценично изкуство \"Проф. Панчо Владигеров\" - Бургас и вокална група \"Морски песъчинки\" с диригент Милена Добрева. \r\n \r\nС празнично и музикално настроение, преди големия Никулденски концерт на площад \"Тройката\", ще зареждат бургазлии още пет пространства. Много музика и танци от 11.00 часа до Компаса ще раздават квартет \"Арте\" и рок бандата \"Stiff Bone\". Другото \"горещо\" място в декемврийския ден ще бъде пред сградата на Археологическия музей на ул. \"Богориди\" 21, където ще свирят класическите музиканти от квартет \"Вива\" и рок групата \"Euphoria\". \r\n \r\nБургаският духов оркестър ще поздрави бургазлии с празнични мелодии на незабравими световни евъргрийни от 12.30 часа пред сградата на Дружеството на бургаските художници на ул. \"Александровска\" 22, където от 13.00 часа ще се проведе традиционната изложба на бургаските художници, на която ще бъдат обявени имената на \"Художник на годината\" и \"Бург на годината\".  \r\n \r\nКонцертните прояви на Никулден продължават от 11.00 часа в парка в ж.к. \"Изгрев\" с организатор НЧ \"Изгрев 1909\" - Бургас и в ж.к. \"Меден рудник\" до СУ \"Петко Росен\" с участието на група \"Тоника Домини\", Фолклорна формация \"Чинките\", танцов състав \"Младост\", танцов състав \"Медено котле\", оркестър \"Веселие\" с народни изпълнители Цветелина и Панайот Стойчеви.  \r\n \r\nОт 12.00 часа до храм \"Св. Николай Чудотворец\" в \"Меден рудник\" ще се проведе концерт на смесен хор \"Родна песен\" с диригент Милена Добрева.  \r\nЗа да усетят бургазлии атмосферата на празника, веднага след освещаване на обредната трапеза в никулденското градче от 10.45 часа, организирана от Регионалния исторически музей, ще започне раздаването на традиционния рибен курбан по стара рибарска рецепта. Тази година пунктовете ще бъдат до Часовника, до Компаса, на Магазия 1 до Морска гара и до СУ \"Петко Росен\" в ж.к. \"Меден рудник\".  \r\nНикулденското литийно шествие ще стартира в 11.30 часа от площад \"Атанас Сиреков\" и ще премине по ул. \"Алеко Богориди\" до Моста, където ще завърши с пускане на венци и цветя в морето в памет на загиналите моряци и рибари. Половин час по-рано бургазлиите, заредени с по-авантюристичен дух, ще могат с помощта на водолазите от клуб \"Приятели на морето\" да изпробват смелостта си и да се гмурнат с автентичен водолазен ретро костюм от плочата на Моста.  \r\n \r\nВ 12.00 часа на алеята пред Културен център \"Морско казино\" ще бъде даден старта на никулденския шосеен пробег за празника на Бургас.  \r\nОт 13.30 часа на площад \"Атанас Сиреков\" пред сградата на Община Бургас ще се проведе превърналата се в една от новите бургаски традиции за Никулден - \"златната\" снимка на имениците.  \r\n \r\nТази година екипът на Регионална библиотека \"Пейо Яворов\" ще изненада своите съграждани със \"Забавление с морски привкус\" - уличен театър, в който ще участват актьорите Валери Еличов и Ива Трифонова. Той ще се проведе от 14.00 часа пред сградата на градската библиотека на ул. \"Богориди\" и включва забавни етюди от постановки на именития бургаски поет Ваньо Вълчев.  \r\n \r\nПо време на празничните прояви аниматори ще раздават безплатно най-новото издание на никулденската книжка с автентични рибни и местни рецепти, която този път носи наименованието \"Вкусни ястия от бургаската трапеза\". В него ще откриете интересна информация за покровителя на Бургас - Свети Николай Чудотворец, народните поверия и обичаи, свързани с празника, малко известна легенда за светеца и приготовленията за празничната трапеза на Никулден.  \r\n \r\nКулминацията на празника е запалването на светлините на 18-метровата коледна елха и новогодишната украса на Бургас по време на големия Никулденски концерт на площад \"Тройката\" в 17.30 часа. В него по традиция ще се включат едни от най-големите и обичани имена на родната сцена, сред които тази година ще бъдат Гергана Великова, Марияна Добрева, Георги Дюлгеров, Георги Милтиядов, Вокална група \"Фортисимо\" с диригент Милена Добрева и неповторимата Силвия Кацарова.  \r\n \r\nОбщина Бургас кани всички жители и гости да се включат в честванията по повод празника на града. Всички събития са с вход свободен.", "date": "2019.11.21", "title": "С артистични и музикални прояви ще бъде отбелязан в Бургас 6 декември - Никулден"}
{"url": "http://www.focus-news.net/news/2019/11/21/2721858/predsedatelyat-na-pp-abv-v-rakitovo-georgi-tuparov-e-poluchil-anonimni-zaplahi-po-telefona.html", "text": "Председателят на ПП АБВ в Ракитово Георги Тупаров е получил заплахи по телефона, съобщи на пресконференция в Плевен председателят на партията Румен Петков, съобщиха от пресцентъра на  АБВ . Заканите срещу общинския съветник били от скрити номера. Четирите обаждания срещу Тупаров са отправени вчера следобед, след като той оглави и Обществен съвет, чиято задача е да бъде коректив на местната власт. \r\n \r\n„Сигнал за отправените срещу Тупаров заплахи ще бъде изпратен до прокуратурата. Ако не се предприемат ефективни мерки, сигналът ще бъде отправен и към местните представителства на европейските институции“, каза Румен Петков.  \r\n \r\nСред първите теми, с които ще се занимае Съветът, е въпросът с безогледното изсичане на дървета в региона. В същността на проблема е, че на няколко улици в Ракитово, където се извършват реконструкции, се изсичат безогледно дървета. В този смисъл АБВ ще отправи питане към екоминистерството за подробности по темата.", "date": "2019.11.21", "title": "Председателят на ПП АБВ в Ракитово Георги Тупаров е получил анонимни заплахи по телефона"}
{"url": "http://www.focus-news.net/news/2019/11/21/2721860/zam-ministar-zornitsa-rusinova-krayno-vreme-e-balgariya-da-napravi-dobro-razgranichavane-mezhdu-sotsialnite-plashtaniya.html", "text": "Крайно време е България да направи добро разграничаване между социалните плащания. Освен за парични средства за хората в нужда, трябва да се обмисли и осигуряването на повече пари за подкрепата, от която те имат необходимост – лични асистенти, почасови грижи и т.н. Това каза пред журналисти във Велико Търново зам.-министърът на труда и социалната политика Зорница Русинова, предаде репортер на  Радио „Фокус“ – Велико Търново . Русинова се включи в Националната среща на общинските експерти по социални дейности и здравеопазване в града. Форумът продължава до утре.  \r\n \r\nЗам.-министър Русинова отбеляза, че поводът за срещата е въвеждането на новия Закон за социалните услуги, който влиза в сила от 1 януари 2020 година и ролята на общинските администрации в него. „Какво е различното от досегашния ред? Първо, ние наблягаме много повече оттук нататък на качеството. В България в момента има регистрирани над 2000 доставчици на социални услуги. Това са общините, неправителствени организации, търговски фирми и ние променяме начина, по който те ще се лицензират, тоест - няма да има разлика дали това ще са услуги за деца или възрастни, те ще подлежат на нов начин на лицензиране в новосъздадена агенция. Ще има и нови наредби, които ще регламентират изискванията към качеството на социалните услуги, както и изискванията към специалистите, които ще работят в тях“, обясни още зам.-министър Русинова, като допълни, че това се залага, тъй като се очаква в следващите 10-12 години да има голям „глад за експерти“ в социалната сфера.  \r\n \r\nНовата структура ще се нарича Агенция за качеството. Ще заработи от 2020 година и основните й ангажименти ще са свързани с лицензиране на доставчиците на социални услуги и контрол върху стандартите им. Освен това след промените ще има възможност всеки индивидуално да кандидатства за допълнителен стандарт, като ще се осигуряват и средства за необходимите грижи или специалисти. Новият закон ще даде възможност и всички потребители на социалните услуги да получават това, от което имат нужда, без да се натоварва финансово институцията, в която те са настанени.  \r\nЛуиза ТРАНЧЕВА", "date": "2019.11.21", "title": "Зам.-министър Зорница Русинова: Крайно време е България да направи добро разграничаване между социалните плащания"}
{"url": "http://www.focus-news.net/news/2019/11/21/2721862/deputatite-reglamentiraha-proizvodstvoto-za-obezshteteniya-za-vredi-ot-narushenie-na-pravoto-na-es.html", "text": "Депутатите регламентираха производството за обезщетения за вреди от нарушение на правото на ЕС, предаде репортер на  Агенция „Фокус“ . Това се случи след като Народното събрание прие промени в Закона за отговорността на държавата и общините за вреди на второ четене. Депутатите гледаха общ законопроект от две законодателни инициативи – едната на ГЕРБ, а другатан а ДПС.  \r\n \r\nЗаконопроектът на ГЕРБ предвижда производството за обезщетения за вреди от нарушаване на правото на ЕС, когато вредите са причинени от актове, действия или бездействия на органи или на длъжностни лица при или по повод изпълнение на административна дейност, както и от правосъдната дейност на административните съдилища или Върховния административен съд. Текстовете от законопроекта на ДПС предвиждат държавата и общините да отговарят за вредите, причинени на граждани и юридически лица освен от незаконосъобразни актове, действия или бездействия на техни органи и длъжностни лица при или по повод изпълнение на административна дейност и за вредите, причинени от действието на отменени или обявени за нищожни подзаконови нормативни актове. \r\nДеница КИТАНОВА", "date": "2019.11.21", "title": "Депутатите регламентираха производството за обезщетения за вреди от нарушение на правото на ЕС"}
{"url": "http://www.focus-news.net/news/2019/11/21/2721857/sport-keyn-vse-po-blizo-do-real-madrid.html", "text": "Преговорите между Реал Мадрид и Тотнъм за привличането на Хари Кейн са в напреднала фаза, съобщава \"Ел Десмарке\". Английският национален капитан е оценен на 200 млн. евро от ръководството на шпорите, а кралете са готови да включат Карим Бензема в сделката. Белия балет може да плати 120 млн. евро за Урагана на лондончани, защото цената на Бензема е около 80 млн. Президентът на испанския гранд Флорентино Перес смята, че Хари Кейн струва около 140 млн. Евентуален проблем за преминаването на Карим Бензема в Северен Лондон може да се окаже високата му заплата, която той получава на \"Бернабеу\". През последните години Кейн е спряган за трансфер в Реал Мадрид, а до момента оставането му в Тотнъм беше свързвано с построяването и откриването на новия стадион на „шпорите“. Той има договор с лондончани до лятото на 2024-а.", "date": "2019.11.21", "title": "Спорт: Кейн все по-близо до Реал Мадрид"}
{"url": "http://www.focus-news.net/news/2019/11/21/2721861/informatsionen-forum-bazar-na-profesiite-shte-se-provede-v-ou-elin-pelin-v-burgas-na-23-noemvri.html", "text": "Община Бургас и Център за подкрепа на личностното развитие - Бургас за трети пореден път са организатори на информационен форум \"Базар на професиите\". Това съобщиха от пресцентъра на  Община Бургас . Целта на събитието е да подпомогне учениците от VI  и VII клас да направят информиран избор за продължаване на образованието си. Съорганизатори на образователния  форум са Регионалното управление на образованието, ОУ \"Елин Пелин\", ОУ \"Найден Геров\", СУ \"Константин Петканов\" и СУ \"Петко Росен\". Форумът ще се проведе от 10.00 часа на 23 ноември в ОУ \"Елин Пелин\" (първи етаж). По време на събитието ученици от 18 профилирани, професионални гимназии и средни училища ще представят по иновативен начин своето училище пред ученици, родители и граждани на ж.к. \"Меден рудник\".  \r\n \r\nУчилища, които ще се представят в информационния форум: СУ \"Иван Вазов\"; СУ \"Св.св. Кирил и Методий\"; СУ \"Константин Петканов\"; СУ \"Еп. Константин Преславски\"; СУ \"Петко Росен\"; ПГЧЕ \"Васил Левски\"; ПГРЕ \"Г.С.Раковски\"; Професионална техническа гимназия; ПГТ \"Проф. д-р Асен Златаров\"; ПГСАГ \"Кольо Фичето\"; ПГХТ \"Акад. Н.Д.Зелинский\", Професионална гимназия по транспорт; Професионална гимназия по електротехника и електроника \"Константин Фотинов\", Професионална гимназия по сградостроителство инсталации \"Пеньо Пенев\"; Професионална гимназия по морско корабоплаване и риболов \"Свети Никола\"; Професионална гимназия по компютърно програмиране и иновации; Професионална гимназия по механоелектротехника и електроника; Професионална търговска гимназия.", "date": "2019.11.21", "title": "Информационен форум \"Базар на професиите\" ще се проведе в ОУ \"Елин Пелин\" в Бургас на 23 ноември"}
{"url": "http://www.focus-news.net/news/2019/11/21/2721864/rumen-petkov-abv-shte-popitam-pismeno-ministar-predsedatelya-boyko-borisov-dali-e-voden-razgovor-che-nie-shte-hvarlim-2-mlrd-za-nevidimite-samoleti.html", "text": "Ще попитам писмено министър-председателя Бойко Борисов дали е воден разговор, че ние ще хвърлим 2 млрд. за „невидимите“ самолети. Това каза на пресконференция в Плевен лидерът на ПП АБВ Румен Петков, предаде кореспондент на  Радио „Фокус“  ,,Как възнаграждават националните предатели. Първото голямо предателство на Сергей Станишев беше възнаградено с поста председател на ПЕС. Предателството се заключава в спирането на Белене, а и спирането на ,,Южен поток“. Председателят на ДАНС Петко Сертов ми обясни, че цената на отиването на Станишев в САЩ е спирането им. Станишев беше възнаграден“, каза Румен Петков.   \r\n \r\n,,Второто голямо предателство е на Кристалина Георгиева. Тя със съучастието на Бойко Борисов съсипа възможността България да има председател на ООН. Кристалина Георгиева преживя пълен, унизителен провал. Видяхме как я възнаградиха преди седмици“, посочи Румен Петков.   \r\n \r\n,,В последните седмици Елена Поптодорова и Соломон Паси, казаха, че цената на снимката в Белия дом са двата милиарда, които сме платили. Всяко посещение от нашата част на Европа там има цена. Ще попитам писмено министър-председателя дали представител на правителството е водил такива разговори да се получи покана за премиера Борисов. Дали е воден разговор, че ние ще хвърлим 2 млрд. за „невидимите“ самолети. Невидими, защото никой не ги и е виждал, няма завод, който ще ги произвежда и цената да е посещение на премиера Борисов в Белия дом“, посочи той. Според него това е национално предателство. Премиерът е горд, че хората, които живеят под минимума, ще получат по 40 лв. Хвърлихме два милиарда за нещо, което не се знае кога ще дойде и в какъв вид ще бъде“, коментира още Румен Петков. \r\n \r\nВиолета КРЪСТЕВА", "date": "2019.11.21", "title": "Румен Петков, АБВ: Ще попитам писмено министър-председателя Бойко Борисов дали е воден разговор, че ние ще хвърлим 2 млрд. за „невидимите“ самолети"}
{"url": "http://www.focus-news.net/news/2019/11/21/2721867/priklyuchi-sastezanieto-barzi-i-srachni-vav-varna.html", "text": "Второкласници от 12 училища от Варна се включиха в спортния празник „Бързи и сръчни“, предаде репортер на  Радио „Фокус“ – Варна  . Състезанието се организира от дирекция „Спорт“ към Общината. Надпреварата се проведе в Първа езикова гимназия.   \r\nНай-сръчни се оказаха възпитаниците на ОУ „Ангел Кънчев“, които грабнаха златните медали и шампионската купа, побеждавайки във финалното бягане СУЕО „А. С. Пушкин“. В надпреварата за третото място ОУ „Найден Геров“ изпревари СУ „Неофит Бозвели“, които са четвърти. \r\nВсички участници получиха шапки и грамоти. В края на състезанията беше изтеглена томбола с подаръци, осигурени от Община Варна, като голямата награда - велосипед, спечели ученичка от СУЕО „А. С. Пушкин“. \r\n \r\nДесислава ВАСИЛЕВА", "date": "2019.11.21", "title": "Приключи състезанието „Бързи и сръчни“ във Варна"}
{"url": "http://www.focus-news.net/news/2019/11/21/2721863/narodnoto-sabranie-prie-okonchatelni-promeni-v-zakona-za-markite-i-geografskite-oznacheniya.html", "text": "Народното събрание прие окончателни промени в Закона за марките и географските означения, предаде репортер на  Агенция „Фокус“ . С промените се транспонират европейски разпоредби, като се гарантира, че регистрираните марки се ползват с една и съща защита в правните системи на всички държави-членки. С промените се уреждат условията и реда за регистрацията на марките и географските означения, правата, произтичащи от нея, както и защитата на тези права. Други проблеми, към които са насочени измененията, са свързани с усъвършенстване на правната уредба в провежданите процедури, ускоряване процеса на регистрация и придобиване на права, засилване на правната защита, съкращаване на сроковете и улесняване на кореспонденцията със заявителите и притежателите на права. \r\n \r\nПредвижда се още и съществуващият досега модел за заплащане на държавните такси, съгласно който плащането се извършва на всеки етап от процеса на регистрация, да бъде заменен с едно единствено заплащане на обединената услуга, дължима в началото на процедурата. Заплащането на единна такса е целесъобразно и от гледна точка на процесуалната бързина и ефективност на производството. Законопроектът предвижда и увеличаване на размера на налаганите глоби и имуществените санкции, като те се уеднаквяват с тези, предвидени в Закона за авторското право и сродните му права, защото и в двата случая става дума за нарушения на права на интелектуална собственост. С промените се създава и правна възможност за регистрация на колективна и сертификатна марка. \r\n \r\nДеница КИТАНОВА", "date": "2019.11.21", "title": "Народното събрание прие окончателни промени в Закона за марките и географските означения"}
{"url": "http://www.focus-news.net/news/2019/11/21/2721854/adelina-stefanova-hram-vavedenie-bogorodichno-blagoevgrad-tsarkvata-e-sred-nay-golemite-i-nay-predstavitelni-kultovi-sgradi.html", "text": "Храм „Въведение Богородично“ – Благоевград отбелязва храмовия си празник на днешния ден, когато честваме един от най-големите Богородични празници. Това каза за  Радио „Фокус“ - Пирин  Аделина Стефанова, уредник в храма. По думите ѝ строителството на митрополитската църква започва 1844 година.  \r\n \r\n„Тя се нарежда между най-големите и най-представителни култови сгради, появили се през това десетилетие в България. Храмът е разположен в красивия възрожденски квартал на Благоевград - „Вароша”. Нейният внушителен силует, като трикорабна базилика, е обогатен още веднъж през 1882 година с изграждане на нартекс, който преминава край западната част на храма от северните му стени“, заяви Стефанова. Тя добави, че през 1956 година се появява галерията с колони, ориентирана в южната посока и завършва с висока камбанария.  \r\n \r\n„В средата на 80-години на ХХ век в западната част на двора е оформен монументален архитектурно-художествен мемориал, наречен Гробница на родословието на Гоце Делчев“, допълни Стефанова. Църковният уредник заяви, че всички в Благоевград са щастливи, че съществува този храм, който наподобява църквата на Рилската света обител.  \r\n \r\nЛивия НИНОВА", "date": "2019.11.21", "title": "Аделина Стефанова, храм „Въведение Богородично“ – Благоевград: Църквата е сред най-големите и най-представителни култови сгради"}
{"url": "http://www.focus-news.net/news/2019/11/21/2721855/d-r-tsvetan-tsenkov-kmet-na-obshtina-vidin-za-balgarina-semeystvoto-e-sveshteno-i-domat-neprikosnoven.html", "text": "За българина семейството е свещено и домът – неприкосновен. Това написа в  социалните мрежи  д-р Цветан Ценков, кмет на Община Видин. „На 21 ноември почитаме един от най-хубавите православни празници – Въведение Богородично и Ден на християнското семейство и младеж. Той е чудесен повод да погледнем към своите родови корени и осмислим взаимоотношенията с близките си хора. В духа на християнската традиция нека се приучим във всеки миг да засвидетелстваме своето уважение, обич, подкрепа към тези, които са неотлъчно до нас през целия ни живот“, посочи той.  \r\n \r\n„Да отдадем заслуженото място на възрастните, на младежите и децата, изтъкавайки здравата нишка на приемствеността между поколенията. Пожелавам ви на този празник да сте заедно, да се обърнете с топли думи един към друг и винаги да помните, че семейството е най-сигурното ни убежище. Бъдете здрави, благословени и изпълнени с вяра\", пише още д-р Ценков.", "date": "2019.11.21", "title": "Д-р Цветан Ценков, кмет на Община Видин: За българина семейството е свещено и домът – неприкосновен"}
{"url": "http://www.focus-news.net/news/2019/11/21/2721865/predstoi-popalvane-na-komisiite-kam-obshtinski-savet-kyustendil.html", "text": "Предстои попълване на комисиите към Общински съвет – Кюстендил. Това съобщи за  Радио „Фокус” – Кюстендил  Михаела Крумова, председател на Общинския съвет. Поради тази причина вече е насрочено ново заседание на общинските съветници. То ще бъде от 14.00 часа на 28 ноември в заседателната зала на Община Кюстендил. В дневния ред са включени девет докладни записки. В рамките на заседанието трябва да бъде определен численият, ръководният и членският състав на комисията за установяване на конфликт на интереси по Закона за противодействие на корупцията и за отнемане на незаконно придобито имущество. Същото важи и за постоянните комисии в Общински съвет - Кюстендил, мандат 2019 – 2023 година.  \r\n \r\nПредвидено е и създаване на временна комисия за изработване на проект на правилник на организацията и дейността на Общински съвет - Кюстендил, неговите комисии и взаимодействието му с общинската администрация. Трябва да бъде попълнена местната комисия за уреждане на жилищните въпроси на граждани с многогодишни жилищноспестовни влогове към Община Кюстендил. По време на заседанието предстои определяне на общински съветници за участие в комисията по чл. 78, ал.4 от Наредбата за реда за придобиване, управление и разпореждане с общинско имущество. Необходим е избор на представител на Общински съвет – Кюстендил в Областния съвет за развитие, в Областния съвет за намаляване на риска от бедствия, както и в Общото събрание на Националното сдружение на общините в Република България (НСОРБ). Внесена е и докладна записка относно членство на председателя на Общински съвет - Кюстендил, мандат в Националната асоциация на председателите на Общинските съвети на Република България (НАПОС - РБ). \r\n \r\nВенцеслав ИЛЧЕВ", "date": "2019.11.21", "title": "Предстои попълване на комисиите към Общински съвет – Кюстендил"}
{"url": "http://www.focus-news.net/news/2019/11/21/2721870/kontsert-na-rosen-balkanski-shte-se-sastoi-v-chitalishte-bratstvo-v-kyustendil.html", "text": "Концерт на Росен Балкански ще се състои в читалище „Братство” в Кюстендил. Това съобщи за  Радио „Фокус” – Кюстендил  Иван Андонов, председател на читалището. Концертът ще започне от 18.00 часа в „Синята зала” на културната институция.  \r\n \r\nРосен Балкански е композитор, китарист и педагог. Той е автор на голям брой произведения за китара, някои от които се изпълняват на концерти и конкурси в България и на европейска сцена. Създава камерна музика за ансамбли с китара и други, както и аранжименти на класически творби за китарен оркестър „Орфей” с диригент Стоян Владимиров, на който е солист от създаването му. Пише авторски песни по автентични български народни текстове, аранжименти и театрална и филмова музика.  \r\nЗавършва Държавната музикална академия „Панчо Владигеров“ с магистърска степен през 2000 г. и веднага е поканен в Инструменталния факултет, където в момента е завеждащ катедра. Росен Балкански е член на Съюза на българските композитори, член на управителния съвет на Асоциацията на китаристите в България и дългогодишен член на международното жури на кюстендилския китарен конкурс. \r\n \r\nВенцеслав ИЛЧЕВ", "date": "2019.11.21", "title": "Концерт на Росен Балкански ще се състои в читалище „Братство” в Кюстендил"}
{"url": "http://www.focus-news.net/news/2019/11/21/2721871/ria-novosti-vuchich-shte-napravi-ofitsialno-izyavlenie-na-fona-na-informatsiyata-za-shpionskiya-skandal.html", "text": "След срещата на Съвета за национална сигурност на страната, сръбският президент Александър Вучич ще направи публично изявление на фона на информацията за шпионския скандал с предполагаемото участие на руски разузнавач и белградски агент, предава  РИА Новости . Това съобщиха от президентската администрация на Сърбия. \r\n \r\nМинистърът на отбраната на страната Александър Вулин заяви по-рано, че сръбските власти ще проучат и проверят медийните публикации относно предполагаемия опит за вербуване на сръбски офицер от руските военни. Президентът Вучич проведе среща с руския посланик Александър Боцан-Харченко малко по-рано, на която той потвърди, че ще посети град Сочи на 4 декември. След това беше насрочено и заседание на Съвета за национална сигурност, което ще се проведе в късните часове на 21 ноември. \r\n \r\n\"Президентът на Република Сърбия Александър Вучич ще председателства Съвета за (национална) сигурност (...) След заседание на Съвета между 19:00 и 21:00 ч. (20:00 и 22:00 часа българско време), в зависимост от продължителността му, се очаква президентът Вучич да се обърне към обществеността\", заявиха от администрацията на държавния глава лидер. \r\nПо-рано сръбският таблоид \"Blic\" публикува статия, в която твърди, че бившият заместник аташе по отбраната в руското посолство в Белград Георги Клебан е подкупил сръбски агент или офицер. Тази информация беше подадена от Радио „Свободна Европа“. \r\n \r\nНа видеокадрите, публикувани в по-рано, се виждат двама мъже на паркинг. Единият от тях е описан като „руски агент“, а по-късно сръбските разузнавателни служби потвърдиха, че това е бил именно Клебан. В кадрите се вижда как той дава найлонова торба на човек, описан като „сръбски агент“, както и плик с пари. \r\n \r\nРъководителят на отдела за анализ на Агенцията за информация и сигурност на Сърбия потвърди, че специалните служби в Белград смятат, че Клебан е заснет във видеоклипа. Той обаче отказа да разкрие самоличността на второто лице.  \r\nКоментирайки случая, говорителят на руския президент Дмитрий Песков заяви, че отношенията между Русия и Сърбия са „толкова специални, партньорски, братски и съюзнически“, че нищо не може да им повлияе. \r\n \r\n  Теодор Пенев", "date": "2019.11.21", "title": "РИА Новости: Вучич ще направи официално изявление на фона на информацията за шпионския скандал"}
{"url": "http://www.focus-news.net/news/2019/11/21/2721875/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Отбелязваме Денят на християнското семейство и православната младеж. По този повод в Асеновград бе подготвена двудневна празнична програма, която започна още на 20 ноември. Част от събитията, посветени на този празник на българското християнско семейство, са концерти и открити библиотечни уроци за децата и техните родители. В първите минути на предаването ще посетим Градската библиотека „Паисий Хилендарски“ в  Асеновград, която по традиция е част от празничната програма. В 16.30 часа там ще се проведе открит урок пред деца и техните родители на тема „Четенето започва от семейството”, а повече подробности ще научим от Милена Марковска, директор на културната институция. Ще се насочим и към читалищата в село Тополово и в кв. „Долни Воден“, за да разберем как как точно отбелязаха Денят на християнското семейство и православната младеж. Повече за организираните събития там и за семейството като основа за формиране на християнските ценности у децата ще разговаряме с Елена Мечкова от читалище „Никола Й. Вапцаров“ в село Тополово и Христина Любомирова от читалище „Христо Ботев“ в кв. „Долни Воден“. \r\nВ последните минути на предаването ще пътуваме и до читалище „Христо Ботев” в асеновградското село Червен, което спечели проект за обновяване на книжния фонд на читалищната библиотека по програма „Българските библиотеки – съвременни центрове за четене и информираност към Министерството на културата. Проектът е на стойност близо 1100 лв., като 10% от стойността му се осигурява от читалището. Повече ще ни разкаже Величка Атанасова, секретар на културното средище. \r\n \r\n Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2019.11.21", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/11/21/2721877/sport-federer-vze-parviya-priyatelski-mach-sas-zverev.html", "text": "Роджър Федерер победи Александър Зверев с 6:3, 4:6, 6:4 в първия демонстративен мач от серията договорени в Южна Америка. Двубоят се проведе в столицата на Чили Сантяго. Снощи те се изправиха отново един срещу друг на корта, но този път в Буенос Айрес. Двамата трябва да изиграят общо 5 сблъсъка в рамките на 7 дни. Маестрото и германецът ще се срещнат още в Богота, Мексико Сити и Кито. По време на мача в Сантяго не липсваха забавни моменти, като например опитът на 22-го-дишния Зверев да \"подкупи\" пред всички съдията на стола. Швейцарецът не му остана длъжен и призова реферът да се съгласи, но в крайна сметка това не се случи. \"Моето оттегляне зависи от здравословното ми състояние. В момента не виждам причина да спирам с тениса. Преди години не мислех, че ще играя след 35, 36-годишна възраст, но ето ме тук. Чувствам се добре физически и нямам търпение да започне новият сезон\", коментира Федерер пред местни медии преди началото на турнето.", "date": "2019.11.21", "title": "Спорт: Федерер взе първия „приятелски\" мач със Зверев"}
{"url": "http://www.focus-news.net/news/2019/11/21/2721872/zam-ministar-zornitsa-rusinova-prez-2021-godina-shte-e-gotova-parvata-natsionalna-karta-na-sotsialnite-uslugi-u-nas.html", "text": "През 2021 година ще е готова първата Национална карта на социалните услуги у нас. Това заяви пред журналисти във Велико Търново зам.-министърът на труда и социалната политика Зорница Русинова, предаде репортер на  Радио „Фокус“ – Велико Търново . Зорница Русинова уточни, че след обобщени изследвания на потребностите, новият документ ще покаже индивидуалните нужди от социални услуги във всеки един регион на България.  \r\n \r\n„В момента има общини, около четиридесет и няколко, в които държавата не финансира никакви услуги, а очевидно има нужда от това. Например потребността от домове за възрастни хора е най-висока. Чакащите са около 5 хиляди, затова имаме необходимост от такава карта, за да установим къде, какво трябва да се направи“, допълни зам.-министърът на труда и социалната политика. Тя подчерта, че това е основната идея – да се преодолеят проблемите с липса на социални услуги на различни места. Зам.-министър Русинова припомни, че в Бюджет 2020 е планирано увеличение на средствата за социални услуги с 30 млн. Така те ще достигнат общи около 290 млн.  \r\n \r\n„За някои от услугите – например за резидетните грижи за младежи с тежки увреждания парите ще са с близо 28% повече. Средното увеличение е около 20 % на всеки един от стандартите. Сериозната амбиция е да продължим да надграждаме“, каза още Зорница Русинова. Относно предстоящият протест на работниците от агенциите за социално подпомагане в цялата страната, който се предвижда да се проведе на 27 ноември, тя коментира, че ще се работи за изпълнение на исканията им, а именно - увеличение на заплатите с 40%. Зам.-министър поясни, че в новия социален закон са засегнати и проблемите на майките на деца с увреждания.  \r\n \r\n„Работим за развиване на асистентската подкрепа като услуга, която се предоставя от общините. Считаме, че това е пътят. Второто, което правим, е свързано със създаване на по-добра мрежа от дневни центрове за деца с увреждания. И една изцяло нова услуга, която започваме за пръв път и идва след препоръки и работа с майките - това е заместваща грижа, тоест когато един родител сам се грижи за детето си да може да използва професионална подкрепа, ако му се наложи да отсъства“, обясни още Зорница Русинова.  \r\n \r\nЛуиза ТРАНЧЕВА", "date": "2019.11.21", "title": "Зам.-министър Зорница Русинова: През 2021 година ще е готова първата Национална карта на социалните услуги у нас"}
{"url": "http://www.focus-news.net/news/2019/11/21/2721869/miroslav-yanchev-kmet-na-zlatograd-predi-107-godini-nashite-pradedi-sa-dali-zhivota-si-za-da-mozhe-nie-dnes-da-mislim-i-da-deystvame-svobodno.html", "text": "Златоград празнува 107 години от своето Освобождение. В основата на всяко дело стои свободата и затова без нея днешния ден 21 ноември нямаше да бъде същия. Това каза за  Радио „Фокус“ - Смолян  кметът на Златоград Мирослав Янчев. Той посочи, че в празничния ден от 15.00 часа ще има тържествена сесия на Общинския съвет. След това ще има поднасяне на венци пред паметниците в Златоград, за да се отдаде заслужена почит и уважение към всички, които са дали живота си за свободата на Златоград. От 17.00 часа ще има тържествена проверка-заря със 101-ви Алпийски полк и духов оркестър от Пловдив. Актьорът Виктор Калев, който е родом от Златоград ще представи и спектакълът си „Грамофонът“ за празника на града.  \r\n \r\n„Най-скъпото и ценно право на всеки от нас е свободата - да мислиш, да избираш и действаш свободно. Ние трябва да оценяваме това, че преди 107 години нашити прадеди са дали живота си, за да може ние днес да мислим и да действаме свободно, защото Златоград се промени благодарение на това, че ние свободно избрахме да бъдем единни в много приоритети на Общината и да бъдат подкрепяни всички тези инициативи не само от общинския съвет, но и от цялата общественост. Това всеки е направил съзнателно и затова Златоград успява. Развитието на Златоград е благодарение на единството и на екипното отношение към всички проблеми в града“, отбеляза Янчев.   \r\n \r\nТой се обърна към младите хора, които са бъдещето на Златоград, като заяви, че където и да ги заведен живота, действията на Общината са подчинени на това да се върнат в родния си град. „Ние сме подчинили действията си те да се върнат да живеят и да се развиват в Златоград. Подчинили сме действията си на мечтите на младите хора да живеят по-добре. През първия ми мандат направихме конкурс за есе и попитахме младите хора какво очакват от местното самоуправление. Тогава най-много се впечатлих от това, което бе написало едно дете, че иска градът да сбъдва мечтите им“, подчерта Янчев. Той уточни, че откакто управлява Общината като кмет, подчинява действията си на това да има по-добри условия за младите хора. Мирослав Янчев пожела на своите съграждани да са здрави, уверени и спокойни и да бъдат единни по отношение на реализацията на всички проекти в Община Златоград, а те да дадат своята добавена стойност, за да осигурят по-добър живот на хората в най-южния град.  \r\nНели ГЕРГЬОВСКА", "date": "2019.11.21", "title": "Мирослав Янчев, кмет на Златоград: Преди 107 години нашите прадеди са дали живота си, за да може ние днес да мислим и да действаме свободно"}
{"url": "http://www.focus-news.net/news/2019/11/21/2721866/reuters-ideite-na-korbin-ne-sa-nadezhdni-bez-plan-za-brekzit-tvardyat-britanskite-konservatori.html", "text": "От идеите на британския главен опозиционен лидер и ръководител на Лейбъристката партия Джереми Корбин липсва достоверност, защото той не желае да каже как ще гласува в новия референдум за Брекзит, който предлага. Това твърдят от управляващата Консервативна партия, предава  Reuters . \r\nТова изявление идва малко след като лейбъристите официално представиха предизборната си програма преди вота на 12 декември.  \r\nЛейбъристите предлагат преразглеждане на сделката, която премиерът на страната Борис Джонсън постигна с Европейския съюз. След това техният план предвижда тя да бъде гласувана в нов референдум, с опцията за оставане в ЕС. Лейбъристите смятат да осъществят този план до 6 месеца след като спечелят изборите, ако това се случи, но Корбин отказа да заяви как лично той би гласувал при подобен референдум. \r\n„Публикацията на лейбъристкия манифест само потвърди това, което вече знаехме – Джереми Корбин просто няма план за Брекзит“, заяви британският заместник-министър, отговарящ за сигурността, част Консервативната партия Брандън Люис.  \r\n„А без план да осъществи Брекзит, (в идеите му) липсва достоверност за всичко друго“, добави той.  \r\n \r\n  Теодор Пенев", "date": "2019.11.21", "title": "Reuters: Идеите на Корбин не са надеждни без план за Брекзит, твърдят британските консерватори"}
{"url": "http://www.focus-news.net/news/2019/11/21/2721876/ekoinspektori-ot-varna-zasilvat-kontrola-varhu-nereglamentiranoto-izgaryane-na-stari-gumi-i-otraboteni-masla.html", "text": "Инспектори от Регионалната инспекция по околната среда и водите (РИОСВ) във Варна стриктно следят за спазването на изискването, предаването на отпадъци с цел изгаряне, да се извършва само въз основа на писмен договор с лица, притежаващи документ за изгаряне на отпадъци по Закона за управление на отпадъците. Това каза в интервю за  Радио „Фокус“ – Варна  старши експерт Дора Илиева от РИОСВ. По думите й в ежедневната контролна дейност се обръща особено внимание на нерегламентираното изгаряне на излезлите от употреба гуми, отработени масла, текстилни отпадъци, дървени дограми и други лесно запалими материали, тъй като при процеса се отделят вредни емисии в атмосферата, които са канцерогенни. Наредбата за изискванията за третиране на излезли от употреба гуми забранява изоставянето, нерегламентираното изхвърляне или друга форма на неконтролирано обезвреждане на излезли от употреба гуми, както и изгарянето им с изключение на случаите, в които лицата притежават съответното разрешение по Закона за управление на отпадъците.  \r\n \r\nНаредбата за отработените масла и отпадъчните нефтопродукти забранява третирането, в това число изгарянето на отработени масла и отпадъчни нефтопродукти по начин, водещ до превишаване на установените норми за допустими емисии на вредни вещества в атмосферния въздух. Общинските съвети определят условията и реда за изхвърлянето, събирането, включително разделното, транспортирането, претоварването, оползотворяването и обезвреждането на битови и строителни отпадъци. В контейнерите за събиране на битови отпадъци или за разделно събиране на отпадъци от опаковки е забранено изхвърлянето на строителни отпадъци, посочи Дора Илиева. \r\n \r\nДиана СТОЕВА", "date": "2019.11.21", "title": "Екоинспектори от Варна засилват контрола върху нерегламентираното изгаряне на стари гуми и отработени масла"}
{"url": "http://www.focus-news.net/news/2019/11/21/2721878/do-12-dekemvri-tryabva-da-e-gotovo-stanovishteto-na-veshtite-litsa-po-deloto-za-povtornoto-prebroyavane-na-byuletinite-za-izbor-na-obshtinski-savetnitsi-v-sliven.html", "text": "До 12 декември трябва да е готово становището на вещите лица по делото за повторното преброяване на бюлетините за избор на общински съветници в Сливен. Това постанови на второто си заседание по делото Административният съд в града, предаде репортер на  Радио \"Фокус\" - Сливен . Съдът увеличи и с 2 000 лв. депозита за възнагражденията на вещите лица. Решението бе взето след жалба на част от преброителите, че възнагражденията им са по-ниски от тези на членовете на секционните избирателни комисии, а работата е в пъти повече. Съдът задължи две от страните по делото - ПП ГЕРБ и коалиция \"БСП за България\" да си поделят сумата за депозита, съобразно броя на техните участници в преброяването. Така БСП ще трябва да внесе 500 лв. за един преброител, а ГЕРБ - 1500 лв., тъй като има трима. \r\n \r\nВноската трябва да бъде направена в срок от два дни - най-късно в понеделник, 25 ноември. Следващото заседание на съда ще бъде на 16 декември, от 10.00 часа. \r\n \r\nДелото за повторното преброяване на бюлетините за избор на общински съветници бе образувано след жалба на 27 представители на партии и коалиции  в Сливен. \r\nЛюдмила ЙОРГОВА", "date": "2019.11.21", "title": "До 12 декември трябва да е готово становището на вещите лица по делото за повторното преброяване на бюлетините за избор на общински съветници в Сливен"}
{"url": "http://www.focus-news.net/news/2019/11/21/2721873/dora-ilieva-riosv-varna-prodavaneto-na-izhvarleni-negodni-drehi-e-nepravomerno.html", "text": "Продаването или предаването на негодни употребявани дрехи, които са отпадъци, на физически лица е неправомерно, съгласно закона и подлежи на санкция в размер от 300 до 1000 лева. Това каза в интервю за  Радио „Фокус“ – Варна  старши експерт Дора Илиева от Регионалната инспекция по околната среда и водите (РИОСВ). По думите й употребяваните дрехи, които са предназначени за дейност по подготовка за повторна употреба, като сортиране, отстраняване на замърсявания и други, представляват отпадъци и третирането им следва да бъде съобразено с изискванията на Закона за управление на отпадъците. Дора Илиева допълни, че във връзка с настъпилия нов отоплителен сезон, инспекторите от РИОСВ – Варна са засилили контрола по спазването на нормативните изисквания за нерегламентирано изгаряне на отпадъци. \r\n \r\nДиана СТОЕВА", "date": "2019.11.21", "title": "Дора Илиева, РИОСВ – Варна: Продаването на изхвърлени негодни дрехи е неправомерно"}
{"url": "http://www.focus-news.net/news/2019/11/21/2721881/milorad-dodik-republika-srabska-ne-zhelae-da-promenya-svoya-strategicheski-angazhiment-koyto-e-voenen-neutralitet.html", "text": "Сръбският член на председателството на Босна и Херцеговина (БиХ) Милорад Додик заяви, Република Сръбска не желае да променя своя стратегически ангажимент, който е военен неутралитет, пише македонското електронно издание  “МКД“ . \r\nТой добави, че Република Сръбска не иска да се присъедини към НАТО и повтори, че нейната политика остава насочена към военен неутралитет. \r\nДодик заяви това в интервю за ТАСС, след решението на председателството на БиХ да приеме Програмата за реформи за НАТО и добави, че Сърбия е под голям натиск по въпроса за членството в Алианса, тъй като, както той казва, Западът би искал всички държави да бъдат негови членки. \r\n„Целта им е ясна. Те казват на страните, че трябва да се стремят да бъдат приети в НАТО, а ако не, тогава това е проблем. Република Сръбска няма намерение да променя своя стратегически ангажимент, който е военен неутралитет\", каза Додик. \r\nСпоред него Република Сръбска не вижда предимство в НАТО, както другите страни, защото е била бомбардирана от сили на Алианса в миналото. \r\nДодик добави, че Русия остава последният международен играч на Балканите, който поддържа и защитава международното право в региона.  \r\n\"Смята се, че Русия е работи в интерес на Сърбия, но Москва предлага проекти както на хървати, така и на бошняци. Те ги отхвърлят, защото не смеят да си сътрудничат с тях заради позицията на Запада\", каза той. \r\n„Русия е единственият пазител на международното право на Балканите и това е важно за нас, защото означава, че не всички ключови западни играчи ни контролират. Видяхме решението за бомбардирането на Сърбия и Република Сръбска, взето без резолюция на Съвета за сигурност на ООН. Това е много опасно“, добави Додик. \r\nОтносно енергийното сътрудничество с Русия, Додик отбеляза, че изграждането на „Турски поток“ прави въпроса за енергийните ресурси на Република Сръбска по-безопасен.  \r\n\"Изграждането на газопровода през Сърбия и България ни отваря някои възможности\", каза Додик. \r\n \r\n  Теодор Пенев", "date": "2019.11.21", "title": "Милорад Додик: Република Сръбска не желае да променя своя стратегически ангажимент, който е военен неутралитет"}
{"url": "http://www.focus-news.net/news/2019/11/21/2721874/vidinskiyat-mitropolit-daniil-tryabva-da-nauchim-mladezhite-na-uvazhenie-kam-hristiyanskoto-semeystvo-i-utvarzhdavane-na-rolyata-mu-v-savremenniya-svyat.html", "text": "Трябва да научим младежите на уважение към християнското семейство и утвърждаване на неговата роля в съвременния свят. Това каза Видинският митрополит Даниил, обръщайки се към всички, дошли на молебена в катедралния храм на Видин „Св. Димитър Солунски“ по повод празника Въведение Богородично, който се отбелязва и като Ден на християнското семейство, предаде репортер на  Радио „Фокус“ – Видин . Митрополит Даниил призова да съхраняваме християнските ценности и пазим светостта на семейството, защото то е здравата основа, върху която се крепи обществото.  \r\n \r\nНа молебена, отслужен от Негово Високопреосвещенство Видинския митрополит Даниил за Божия закрила и помощ на семействата в България, за възрастване на младежта в православната вяра и за напредъка и благоденствието на народа, присъстваха кметът на Община Видин д-р Цветан Ценков и цялото общинско ръководство. Видинският митрополит Даниил благодари на управниците за присъствието и посочи, че всички институции трябва да обединят усилията си във възпитанието на подрастващите и младежите в уважение към християнското семейство.  \r\n \r\nАнна ЛОЗАНОВА", "date": "2019.11.21", "title": "Видинският митрополит Даниил: Трябва да научим младежите на уважение към християнското семейство и утвърждаване на ролята му в съвременния свят"}
{"url": "http://www.focus-news.net/news/2019/11/21/2721883/okrazhnata-prokuratura-v-silistra-rakovodi-dosadebno-proizvodstvo-za-katastrofata-pri-koyato-zaginaha-dvama-dushi-tezhko-raneniyat-pri-intsidenta-e-pochinal-v-bolnitsa.html", "text": "Досъдебно производство по член 343, ал. 4, във връзка с ал. 1, буква „в“ от НК за тежко пътнотранспортно произшествие с трима загинали ръководи Окръжната прокуратура в Силистра. Това съобщиха от  Апелативна прокуратура - Варна . Челният удар между „Опел корса“ и „Фолксваген венто“ е станал в ранния следобед на главния път Силистра – Русе.  \r\n \r\nИзвършва се оглед на местопроизшествието. Полицейски екип и екипи на пожарната са на място. За да бъде освободен загиналият водач на автомобила „Опел корса“ се режат ламарините на колата. Загиналият шофьор 57-годишният Румен В.  \r\n \r\nВ другата кола е пътувало семейство. Жената – Виолета А., е загинала на място, а съпругът Марин А. е бил транспортиран в болницата, където е починал. \r\n \r\nТежката катастрофа е станала на прав участък с непрекъсната разделителна линия и мокър асфалт. Образуваното досъдебно производство под ръководството на Окръжната прокуратура в Силистра трябва да установи причините за тежкия пътен инцидент, довел до смъртта на трима души.", "date": "2019.11.21", "title": "Окръжната прокуратура в Силистра ръководи досъдебно производство за катастрофата, при която загинаха двама души, тежко  раненият при инцидента е починал в болница"}
{"url": "http://www.focus-news.net/news/2019/11/21/2721880/nad-20-talantlivi-mladi-pianisti-se-vklyuchiha-v-maystorskiya-klas-na-prof-tomislav-baynov-vav-veliko-tarnovo.html", "text": "Повече от 20 талантливи деца от Велико Търново станаха част от майсторския клас на известния роден пианист и педагог проф. Томислав Байнов и неговата звездна формация от музикалния проект \"На 8 рояла\". Това съобщиха от пресцентъра на  Община Велико Търново . Занятието се проведе в Двореца на културата и спорта \"Васил Левски\" и е съпътстващо събитие към \"Концерт на 8 рояла\", който започва в 19.00 часа тази вечер на същото място. \r\n \r\nВ урока се включиха деца от Музикална школа към Младежки дом, както и ученици от редица училища. Всеки от младите таланти показа завидни умения зад специално озвучените осем рояла, на които ще свирят и музикантите от формацията на проф. Байнов. Най-малкият пианист бе 7-годишният Калоян Георгиев, а особено впечатляващо бе изпълнението на 9-годишния Александър Момински. Той изсвири рок-шедьовъра на Queen – Bohemian Rhapsody.  \r\n \r\n\"Концерт на 8 рояла\" е част от културния календар на Община Велико Търново и е под патронажа на кмета Даниел Панов. Музикалният проект е дело на проф. Томислав Байнов. Той обединява 16 инструменталисти от девет държави - Германия, Италия, Русия, Канада, Корея, Япония, Словакия, Филипините и България. Във Велико Търново на 32 ръце те ще изпълнят произведения на композиторите Карл Орф, Джоакино Росини, Карл Черни, Рихард Вагнер, Дариус Мийо, Джордж Гершуин и др. \r\n \r\nДиригент  на уникалното събитие ще е Григор Паликаров - познат от сцената на Софийската опера и ръководител на Classic FM Shiny Oreshura, композитор, пианист, преподавател и носител на множество международни награди.  \r\n \r\nБилети за концерта се предлагат в мрежата на eventim.bg, туристическите информационни центрове на ул. \"Христо Ботев\" №5 и на пл. \"Цар Асен I\", както и на касата на Двореца на културата и спорта \"Васил Левски\". За учащи и пенсионери има преференциални цени.", "date": "2019.11.21", "title": "Над 20 талантливи млади пианисти се включиха в майсторския клас на проф. Томислав Байнов във Велико Търново"}
{"url": "http://www.focus-news.net/news/2019/11/21/2721886/zapochna-tseremoniyata-po-nagrazhdavaneto-na-agrobiznesmen-na-balgariya-za-2019-g-v-ndk.html", "text": "Започна церемонията по награждаването на \"Агробизнесмен на България\" за 2019 г. в НДК, предаде репортер на  Агенция \"Фокус\" . На събитието присъстват министърът на земеделието Десислава Танева, изпълнителният директор на ДФЗ Васил Грудев, изпълнителният директор на Националната асоциация на зърнопроизводителите Ася Гочева, председателят на Комисията по земеделие и депутат от ГЕРБ Мария Белова и др. Ще има и отличия в 10 категории за успели през годините личности и компании.  \r\nЦеремонията се по връчване на приза се провежда за 28 поредна година. \r\nЗорница КОСТАДИНОВА", "date": "2019.11.21", "title": "Започна церемонията по награждаването на \"Агробизнесмен на България\" за 2019 г. в НДК"}
{"url": "http://www.focus-news.net/news/2019/11/21/2721884/rumen-petkov-abv-na-23-noemvri-v-pleven-organizirame-sreshta-na-izbranite-ni-kmetove-i-obshtinski-savetntsi.html", "text": "В събота, 23 ноември, в Плевен организираме среща на избраните ни кметове и общински съветнци. Това каза на пресконференция в Плевен Румен Петков, лидер на ПП АБВ, предаде кореспондент на  Радио „Фокус“ . \"В събота организираме среща на избраните ни кметове и общински съветнци, на вече назначените на ключови позиции в общинските администрации в Северна България тук в Плевен. Така преценихме, че е най-удобно за всички“, каза Румен Петков.  \r\n \r\n\"Ще обсъждаме и проблемите, свързани с изборното законодателство. Казвам го с болка. Много се надявам това, което говорим от една година, което беше изговорено в НС няколко дни след втория тур да не приключи сега, защото другите избори ще ги правим пак по тая нелепа уредба. Пак ще ги правим с машинно гласуване, с по седем – осем процента невалидни бюлетини. Пак всички ще викаме: \"Нещо не е наред“ и ще продължаваме да отвращаваме гражданите от участието в изборния процес, така че се надявам, това в парламента да не е спорадична изява“, каза Румен Петков.   \r\n \r\n\"Ние ще обобщим всичко, което имаме като оценка на изборната нормативна уредба, ще го представим на парламентарните политически сили, правителството и президента“, обясни още Румен Петков. Той подчерта, че от партия АБВ искат да създадат атмосфера, една общност на хора, които изповядват сериозни разбирания на поведението в общинската власт, която е най-близо до хората.  \r\n \r\nВиолета КРЪСТЕВА", "date": "2019.11.21", "title": "Румен Петков, АБВ: На 23 ноември в Плевен организираме среща на избраните ни кметове и общински съветнци"}
{"url": "http://www.focus-news.net/news/2019/11/21/2721882/darzhaven-kuklen-teatar-vidin-gostuva-v-plovdiv-v-ramkite-na-programata-za-evropeyska-stolitsa-na-kulturata-2019-g.html", "text": "Държавен куклен театър – Видин гостува в Пловдив в рамките на програмата за Европейска столица на културата 2019 г., каза за  Радио „Фокус“ – Видин  Павлинка Трифонова, директор на театъра. Тя посочи, че от 25 до 29-ти ноември от 19.00ч. на сцената във Военния клуб  Видинският куклен театър ще представи своя постановка.  \r\n \r\n„Спектакълът  „Малък театър на края на света – Опус ll“, с който гостуваме в Пловдив, е  резултат на сътрудничеството между Държавен куклен театър – Видин и Театър де ла Масю, Франция. Това е поетична лаборатория, в която под лупа е увеличен светът на куклите като метафора за света на човеците. „Малък театър на края на света – Опус ll“ е опит да се преосмисли граничността на театралните навици“, заяви Павлинка Трифонова. Тя допълни, че спектакълът е част от проекта INEUPUP - Иновативен европейски куклен театър, съфинансиран по програма „Творческа Европа” на Европейския съюз.  \r\n \r\nСпоред Павлинка Трифонова зрителите ще могат да се насладят на едно различно театрално преживяване, лишено от думи, рамки и жанрови ограничения. На 1 декември, спектакълът ще гостува на сцената на НДК, в театър „Азарян“.  \r\nАнна ЛОЗАНОВА", "date": "2019.11.21", "title": "Държавен куклен театър – Видин гостува в Пловдив в рамките на програмата за Европейска столица на културата  2019 г."}
{"url": "http://www.focus-news.net/news/2019/11/21/2721887/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху това, че Община Дупница осигури издръжката на новото Преходно жилище и Центъра за настаняване от семеен тип за деца за следващите четири години. Управляващият орган на Оперативна програма „Развитие на човешките ресурси“ е одобрил проектното предложение „Дом и подкрепа за всяко дете“ на стойност 978 774 лева, подготвено от общинска администрация. По темата ще говорим с Десислава Иванова, старши експерт „Инфраструктурни проекти и обществени поръчки“. Община Дупница получи от Министерски съвет терен за изграждането на Младежки център. Имотът на така наречения КЕЧ е вече официално собственост на община Дупница. Той е с площ от 12 930 кв. м и разрушаващите се сгради в него. По темата ще разговаряме с Таня Георгиева, началник на отдел „Общинска собственост”. На 21 ноември православната църква отбелязва празника Въведение Богородично, а в българския народен календар той е отреден и за Ден на християнското семейство. От векове наред дедите ни са вярвали, че домът е свещено място, в което децата научават най-ценните житейски уроци, както и усвояват важни знания за света. В семейството те не само биват възпитавани, но и изграждат своя характер и именно семейната среда е предпоставка за развитие на техните заложби и дарби. По този повод ще ви срещнем с отец Георги Паликарски, архиерейски наместник на Дупнишка духовна околия. Темата за Деня на християнското семейство ще продължим с психолога към Центъра за обществена подкрепа в Дупница, Димитър Шопов. С него ще говорим и за разнообразните дейности, реализирани от екипа на социалната услуга.  \r\n  \r\n Предаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък, от 16.00 до 17.00 часа, с водещ Венцеслав Илчев.", "date": "2019.11.21", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/11/21/2721879/v-narodno-chitalishte-balgarski-iskritsi-v-dobrich-raboti-edinstvenata-v-grada-shkola-za-narodni-hudozhestveni-zanayati.html", "text": "В Народно читалище (НЧ) „Български искрици“ в Добрич работи единствената в града школа за народни художествени занаяти, предаде кореспондентът на  Радио „Фокус” – Варна . Читалището откри своята дейност за учебната 2019/2020 г. Школата освен народни художествени занаяти, предлага занимания, свързани с българските обичаи и традиции, също практическа история. Обученията вече започнаха. Екипът на НЧ „Български искрици“ е предвидил за децата възможност да се докоснат до изкуството на народните майстори-занаятчии и да придобият умения в определени занаяти. Малчуганите ще участват във възстановки на народни обичаи и празници, в живи картини, посветени на исторически моменти и събития. Ще бъдат организирани за децата екскурзии до интересни места в региона, свързани с историята и българското Възраждане. Продължават и международните контакти на НЧ „Български искрици“ с българските общности в Украйна, Молдова и Западна Европа. Екипът на читалището вече е установил традиция да среща децата от Добрич с техни връстници зад граница. От създаването на читалището се организират съвместни събития в добруджанския град и в чужбина. Продължава приемът на деца в сформираните към НЧ „Български искрици“ клубове.  \r\n \r\nЖулиета НИКОЛОВА", "date": "2019.11.21", "title": "В Народно читалище „Български искрици“ в Добрич работи единствената в града школа за народни художествени занаяти"}
{"url": "http://www.focus-news.net/news/2019/11/21/2721888/umbal-sv-ivan-rilski-41-godishniyat-bozhidar-spasen-sled-izklyuchitelno-tezhka-operatsiya-na-mozachen-tumor-s-teglo-nad-1-kg-e-izpisan-ot-bolnitsata.html", "text": "41-годишният Божидар, който беше спасен след изключително тежка и рискована операция на мозъчен тумор с тегло над 1 кг. в Клиниката по неврохирургия на УМБАЛ „Св. Иван Рилски“, е изписан от болницата. Това съобщиха от пресцентъра на  лечебното заведение . От утре той започва активна, 20-дневна рехабилитация в специализирано здравно заведение. \r\n \r\n„Искам да благодаря на всички хора, които се отзоваха на нашия зов за помощ. Благодарение на дарените от тях средства, сега можем да си позволим наистина качествена рехабилитация. Лекарите са оптимисти, че с много воля и постоянство Божидар отново ще бъде на крака“, разказа при изписването неговият брат Кирил Етрополски.  \r\n \r\nМайката на Божидар пък използва случая да благодари на всички лекари, медицински сестри и санитари в Клиниката по неврохирургия на УМБАЛ „Св. Иван Рилски“. „Страхотно се грижеха за нас. Идваха да го проверяват на няколко часа, дори и през нощта. За цялото време, което прекарахме в болницата, само веднъж ми се е наложило да използвам звънеца, за да повикам персонала“, разказа през сълзи жената. И не пропусна да спомене техния герой, д-р Найденов, на който „хората трябва да му целуват ръцете“. \r\nВъпреки че Железният човек, както стана известен, постепенно се възстановява, процесът ще бъде дълъг. През това време семейството му ще има нужда от помощ (съпругата също е инвалид), за да посрещне ежедневните си разходи, както и грижите за 7-годишния си син, който тази година е първокласник. \r\n \r\nВсеки, който има желание, може да им помогне да си стъпят на краката. Дарителската сметка на Божидар е:  \r\nДарителска банкова сметка в ООБ:  \r\n Божидар Етрополски \r\nBG16 UBBS 8448 4010 5014 13BIC / SWIFT: UBBSBGSF \r\nЗа допълнителна информация: \r\nМоника Николова, моб. тел. 0882 57 97 71; pr@rilski.com.", "date": "2019.11.21", "title": "УМБАЛ „Св. Иван Рилски“: 41-годишният Божидар, спасен след изключително тежка операция на мозъчен тумор с тегло над 1 кг, е изписан от болницата"}
{"url": "http://www.focus-news.net/news/2019/11/21/2721889/pomorie-otnovo-shte-bade-chast-ot-verigata-ran-balgariya.html", "text": "Градът отново ще бъде част от веригата „Рън България“ на 26 април 2020 г. Това съобщиха от пресцентъра на  Община Поморие . От 15 до 17 ноември в Кюстендил се проведе вторият семинар „Аз и бягането – синоними“, организиран от „Рън България“ и Българската федерация по лека атлетика (БФЛА). Сред присъстващите бяха легендарната атлетка Цветелина Кирилова, Йоло Николов – един от най-добрите атлети на България в бяганията на средни и дълги разстояния, Християн Стоянов – българинът, който стана световен шампион на 1500 метра бягане (категория T46) и записа европейски рекорд и рекорд на шампионатите – 3:50:87 минути. Участие в семинара взе и експертът по спорт в Община Поморие Аделина Чолева. Тя направи подробна презентация на града и условията за спорт. В рамките на събитието стана ясно, че поради големия интерес, перфектните условия и организация на първия лекоатлетически пробег в града през април 2019 г., Поморие отново ще бъде част от веригата „Рън България“.  \r\n \r\nВторото крос кънтри бягане ще се състои на 26 април 2020 г. Обявени бяха и датите на останалите състезания: \r\n- 22 март 2020 г. – Луковит – трето издание; \r\n- 26 април 2020 г. – Поморие – второ издание; \r\n- 3 май 2020 г. – Дупница – второ издание; \r\n- 8 май 2020 г. – Цариброд, Сърбия – първо издание; \r\n- 24 май 2020 г. – София – Бистрица – второ издание; \r\n- 5 септември 2020 г. – Пазарджик – трето издание; \r\n- 20 септември 2020 г. – Кюстендил – първо издание; \r\n- 27 септември 2020 г. – Студентски град рън – четвърто издание. \r\n \r\nВ рамките на събитието се проведе и пресконференция, на която стана ясно, че Кюстендил ще бъде домакин на стартовете от Балканския маратон и полумаратон. Маратонът ще бъде най-голямото събитие от веригата и ще излъчи националните и балканските шампиони на класическата дистанция от 42.195 км. Трасето беше представено от президента на БФЛА Добромир Карамаринов.", "date": "2019.11.21", "title": "Поморие отново ще бъде част от веригата „Рън България“"}
{"url": "http://www.focus-news.net/news/2019/11/21/2721892/premierat-boyko-borisov-mariya-gabriel-e-izklyuchitelno-otgovorna-i-rabotliva-i-sam-siguren-che-shte-raboti-dobre-po-vazhnite-za-evropa-prioriteti.html", "text": "Поздравявам Mariya Gabriel за избирането ѝ за първи вицепрезидент на EPP - European People's Party с най-добрия резултат от всички кандидати!Това е написал във  Фейсбук  премиерът Бойко Борисов. \"Това е поредното признание за опита и възможностите, които тя притежава. Мария е изключително отговорна и работлива и съм сигурен, че ще работи добре по важните за Европа приоритети\", допълва още министър-председателят.", "date": "2019.11.21", "title": "Премиерът Бойко Борисов: Мария Габриел е изключително отговорна и работлива и съм сигурен, че ще работи добре по важните за Европа приоритети"}
{"url": "http://www.focus-news.net/news/2019/11/21/2721868/zam-kmetat-na-haskovo-dinko-tenev-pozdravi-horata-ot-dnevniya-tsentar-za-vazrastni-po-povod-denya-na-hristiyanskoto-semeystvo.html", "text": "Заместник-кметът Динко Тенев поздрави хората от Дневния център за възрастни в Хасково по повод 21 ноември – Ден на християнското семейство. Това съобщиха от пресцентъра на  Общината . На Въведение Богородично служителите на Центъра изненадаха приятно хората от третата възраст с богата трапеза и празнична програма.  \r\n \r\n„Благодаря Ви за това, че споделяте Вашите опит и мъдрост с нас. Защото всички ние сме едно голямо семейство, което трябва да обедини знанията и силите си, за да живеем в хармония, спокойствие и мир“, каза на домуващите заместник-кметът. Динко Тенев подчерта, че възрастните хора винаги могат да разчитат на грижите и вниманието на служителите на Центъра и на Община Хасково.", "date": "2019.11.21", "title": "Зам.-кметът на Хасково Динко Тенев поздрави хората от Дневния център за възрастни  по повод Деня на християнското семейство"}
{"url": "http://www.focus-news.net/news/2019/11/21/2721894/politseyski-sluzhitel-e-postradal-leko-pri-katastrofa-sled-presledvane-na-shofyor-v-plovdiv.html", "text": "Полицейски служител е пострадал леко при катастрофа след преследване на шофьор. Това съобщи за  Радио „Фокус” - Пловдив  говорителят на ОДМВР. Около 14.00 ч., при патрулиране на ул. \"Ландос\", служители на сектор „Специализирани полицейски сили”\" подали сигнал за спиране на преминаващ лек автомобил. Водачът му обаче продължил по пътя си и това наложило да бъде последван от униформените със служебния микробус. При преминаването му с включена светлинна и звукова сигнализация на кръстовището с „Цариградско шосе”, в служебния автомобил се блъснал друг лек автомобил. От удара бусът се завъртял и ударил изчакващ на светофара трети лек автомобил. При катастрофата няма сериозно пострадали, медицинска помощ е оказана на единия от полицейските служители. Всички водачи са тествани за употреба на алкохол, резултатите са отрицателни. Предприети са действия за издирване на избягалия шофьор. \r\n \r\nЦветана ТОНЧЕВА", "date": "2019.11.21", "title": "Полицейски служител е пострадал леко при катастрофа след преследване на шофьор в Пловдив"}
{"url": "http://www.focus-news.net/news/2019/11/21/2721895/d-r-emil-kabaivanov-uchastva-v-godishniya-kongres-na-enp.html", "text": "Заместник-председателят на СДС и кмет на община Карлово д-р Емил Кабаиванов участва, с право на глас, в годишния конгрес на Европейската народна партия /ЕНП/ на 20 и 21 ноември в хърватската столица Загреб. Това съобщиха от пресцентъра на  Община Карлово . \r\nВ първия ден от форума делегациите на СДС и на ГЕРБ, водени от техните лидери Румен Христов и министър-председателя Бойко Борисов, заедно с евродепутатите, подкрепиха за президент на ЕНП Доналд Туск - напускащ поста председател на Европейския съвет. Вечерта представителите на двете партньорски партии проведоха среща-разговор. \r\nВ работата на конгреса на 21 ноември трябва да бъдат избрани заместник-председатели на ЕНП. Делегациите на СДС и ГЕРБ ще гласуват за номинацията на българския евродепутат Мария Габриел. \r\nВ конгреса на най-големия политически блок в Европейския парламент - ЕНП, участват около 2 000 делегати и длъжностни лица от 40 държави, включително германският канцлер Ангела Меркел, новоизбраният председател на Европейската комисия Урсула фон дер Лайен и настоящият ръководител на ЕК Жан-Клод Юнкер. \r\nПо време на посещението си в Загреб д-р Кабаиванов е провел първоначални разговори за побратимяване на Карлово с Вуковар, Република Хърватска.  \r\nГрад Вуковар се намира в източната част на Хърватия на границата със Сърбия, с около 30 000 души население. Най-голямото речно пристанище в страната, разположено при сливането на река Вука и р. Дунав. Във Вуковар се намира българско военно гробище на 1029 български войници, загинали по време на Втората световна война. Знаков град за Хърватия, арена на тежки сражения по време на Хърватската войната за независимост през 1991 година.", "date": "2019.11.21", "title": "Д-р Емил Кабаиванов участва в годишния конгрес на ЕНП"}
{"url": "http://www.focus-news.net/news/2019/11/21/2721891/sabiraneto-na-nominatsii-za-klasatsiyata-10-te-nay-dobri-sportisti-ot-obshtina-pomorie-zapochva.html", "text": "Започва събирането на номинации за ежегодната класация за избор на десетте най-добри спортисти от община Поморие. Това съобщиха от пресцентъра на  Общината . До 2 декември 2019 г. спортните клубове могат да подават своите предложения на електронна поща sport@pomorie.org или в стая № 12 в сградата на Община Поморие.  \r\n \r\nВсеки спортен клуб може да подаде номинации в следните категории: \r\n- „10 най-добри спортисти на Община Поморие” („мъже / жени”, „юноши / девойки”, „деца”); \r\n- „Треньор на годината”; \r\n- „Отбор на годината”; \r\n- „Поморийска гордост” (Номинации в тази категория се правят на изявени спортисти от община Поморие, участници в държавни и международни първенства, но състезаващи се за клубове, извън общината). \r\n \r\nПостигнатите успехи се посочват кратко и ясно. В „Допълнителни бележки” на бланката за номинации в сбит вариант да се уточнят спецификите при класиранията за спечелване на призовите места в съответния спорт (например при спортните танци – Рангът на състезанието, Състезателните класове и други специфични характеристики). Обществен съвет по спорт – Поморие обобщава информацията от проведеното гласуване, изчислява резултатите от анкетните карти с номинации по отделните категории. В резултат на това се определя „Треньор на годината” и челната десетка на най-заслужилите спортисти на Община Поморие за 2019 г., подредени, по азбучен ред.", "date": "2019.11.21", "title": "Събирането на номинации за класацията „10-те най-добри спортисти“ от община Поморие започва"}
{"url": "http://www.focus-news.net/news/2019/11/21/2721885/mariya-gabriel-e-izbrana-za-parvi-vitseprezident-na-evropeyskata-narodna-partiya.html", "text": "Българският еврокомисар Мария Габриел бе избрана за първи вицепрезидент на Европейската народна партия. Това се случи днес на Конгреса на ЕНП в Загреб, Хърватия, съобщиха от пресцентъра на  ПП ГЕРБ . За Мария Габриел гласа си дадоха 442 делегати и по този начин тя събра най-много подкрепа в сравнение с останалите 9 заместници на новия президент Доналд Туск. \r\nМария Габриел е комисар за цифровата икономика и общество от юли 2017 г. до ден днешен. Под нейно ръководство, цифровият единен пазар на Европейската комисия стана реалност. Тя създаде и първата пан-европейска програма \"Цифрова Европа\" с бюджет от 9,2 милиарда евро. Българският комисар е автор на инициативата за безплатен безжичен интернет за общините в Европа „WIFI4EU“  и създава първата Цифрова програма на ЕС за Западните Балкани и още през юли 2019 г. са намалени драстично таксите за роуминг между шестте балкански държави. \r\n В следващия мандат на Европейската комисия 2019-2024 г. е посочена за комисар за иновациите и младежта. Тя ще ръководи политиките на ЕС, свързани с програмата Хоризонт Европа, иновациите, научните изследвания, програмата Еразъм +, образованието и културата. \r\nПрез май 2009 година Мария Габриел е избрана за евродепутат от листата на ГЕРБ/ЕНП. Преизбрана е за евродепутат през 2014 година и става ръководител на българската делегация на ГЕРБ в ЕНП. От 2014 до 2017 година е заместник-председател на Групата на ЕНП в Европейския парламент. \r\nДва пъти е избирана за Евродепутат на годината: през 2016 г. в категория „Развитие“ и през 2013 г. в категория „Равенство между половете“ .", "date": "2019.11.21", "title": "Мария Габриел е избрана за първи вицепрезидент на Европейската народна партия"}
{"url": "http://www.focus-news.net/news/2019/11/21/2721896/delegatsiya-ot-stanitsa-natuhaevskaya-shte-poseti-selo-kazashko-obshtina-varna-prez-sledvashtoto-lyato.html", "text": "станица Натухаевская. Това каза за  Радио „Фокус“ – Варна    Гергана Петкова, кмет на селото.  Тя посочи, че по време на нейна визита до руското казашко село, е бил извършен един много интересен и впечатляващ за нея ритуал. „Там кметът е също жена и така двете кметици завързахме възелът на нашата дружба. Това не е образно казано, а буквално. Направихме възел с едно голямо дебело въже, което домакините после прибраха в дървен сандък и ще съхраняват в техния Дом на културата. Аз съм убедена, че тази визита трябва да се преповтори, но вече на наша територия“, разказа Гергана Петкова. В тази връзка се предвижда  през следващото лято делегация от Русия да посети село Казашко, заедно с техния Кубански хор. „Това са едни много полезни връзки, които трябва да се развиват с времето“, подчерта кметът на Казашко. Наред с това двете побратимени села са предвидили обмен на деца, с цел да се докоснат до казашката култура, която за момента им е чужда. „Благодарение на неделното училище, което създадохме в Центъра на казашката култура сега децата започват да учат какво е казачеството и до паметта, която ние по-големите носим и се стремим да им предадем, за да се пазят и помнят корените им“, каза в заключение Гергана Петкова. \r\n \r\nДесислава ВАСИЛЕВА", "date": "2019.11.21", "title": "Делегация от станица Натухаевская ще посети село Казашко, община Варна, през следващото лято"}
{"url": "http://www.focus-news.net/news/2019/11/21/2721893/the-jerusalem-post-riuven-rivlin-razkritikuva-izraelskite-polititsi-za-tova-che-ne-sa-uspeli-da-formirat-pravitelstvo-sled-izborite.html", "text": "Президентът на Израел Риувен Ривлин и говорителят на парламента Юли Еделщайн разкритикуваха политиците в страната за това, че са позволили да се проведат избори в страната два пъти и въпреки това не са успели да формират правителство.  \r\nАко това не се случи в рамките на следващите 21 дни, в Израел ще се проведат трети избори за една година. \r\nРивлин и Еделщайн се срещнаха в президентската резиденция и така формално започна периодът от 21 дни, в който в всеки депутат в парламента може да получи подкрепата на мнозинството от Кнесета и да формира и оглави правителство. Ривлин официално информира говорителя Еделщайн, че премиерът Бенямин Нетаняху, а след него и опозиционният лидер Бени Ганц не са успели да направят това, след като последователно получиха мандат от президента.  \r\n„Когато започнаха да функционират и двата парламента (след изборите), аз ви помолих да оставите настрана своите различия“, каза Ривлин. \r\n„Казах ви, че политическите предразсъдъци трябва вече да не са това, което ви води. Трябва да обърнете внимание на нашия суверенитет, политика и отговорност към народа на нашата скъпа земя“, добави президентът. \r\nТой каза на депутатите, че тяхната политическа съдба няма толкова голямо значение, колкото ежедневният живот на обикновения гражданин. \r\n„По време на тези 21 дни, помислите за вашата отговорност към хората“, добави Ривлин. \r\nЕделщайн от своя страна напомни на депутатите, че ги е молил по-рано да отменят изборите през септември 2018 г., още преди те да се състоят. Според него депутатите са заявили тогава, че избори са нужни, защото ще доведат до различни резултати и друг състав на парламента. \r\n„Но те не бяха различни и няма да бъдат и след трети или четвърти тур“, каза той. \r\nВ своята реч той повтори част от думите на президента и заяви, че различните групи и народи в страната са изправени пред много проблеми. \r\n„Никой не иска допълнителни избори“, каза той и заключи, че народа на Израел трябва допълнително да пресира депутатите да формират правителство, за да няма нов вот.  \r\n \r\n  Теодор Пенев", "date": "2019.11.21", "title": "The Jerusalem Post: Риувен Ривлин разкритикува израелските политици за това, че не са успели да формират правителство след изборите"}
{"url": "http://www.focus-news.net/news/2019/11/21/2721900/galya-dimitorva-nap-opitite-za-hakerski-ataki-prodalzhavat-i-do-den-dneshen-no-nie-uspyavame-da-gi-predotvratim.html", "text": "Опитите за хакерски атаки продължават и до ден днешен, но ние успяваме да ги предотвратим.  \r\nТова каза изпълнителният директор на НАП Галя Димитрова по време на изслушването си във Временната комисия за НАП, предаде репортер на  Агенция \"Фокус\" . Тя посочи, че НАП ги предотвратява благодарение на новите приложения и системи, които са внедрени. \"Точно с цел предотвратяване на такива злонамерени действия. Към момента няма успешни опити\", каза Димитрова.  \r\n \r\nИзпълнителният директор на НАП посочи, че е имало случаи, в които е имало хиляди опити за хакерска атака за един ден. \"Информацията за айпи адреса предоставихме своевременно на ГДБОП. Имаше още един подобен случай, също го предоставихме на ГДБОП. Доколкото знаем, разследването там продължава\", каза още Димитров.  \r\nДеница КИТАНОВА", "date": "2019.11.21", "title": "Галя Димиторва, НАП: Опитите за хакерски атаки продължават и до ден днешен, но ние успяваме да ги предотвратим"}
{"url": "http://www.focus-news.net/news/2019/11/21/2721902/obshtina-dupnitsa-zapochna-protsedura-za-iztrazhdaneto-na-sondazh-za-termomineralna-voda.html", "text": "Община Дупница започна процедура за изтраждането на сондаж за термоминерална вода. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му процедурата включва  изготвянето на необходимите документи до Регионална инспекция по околната среда и водите (РИОСВ) – Перник за оценка на въздействието върху околната среда (ОВОС) заради инвестиционното намерение по изграждане на сондажен кладенец за разкриване на термоминерална вода с дълбочина около 1200 метра в района на село Бистрица. Първият етап от процедурата е приключил и от РИОСВ  – Перник с писмо до кмета инж. Методи Чимев са информирали за последващите действия. Служителите от отдел „Екология” вече работят по документацията, за да бъде внесена в РИОСВ и да се очаква решение за ОВОС. Както е вече известно, след повече от 2 години проучвания района на селото, бе открита термоминерална вода около 60 градуса на дълбочина между 900 и 1200 метра, а дебитът, който се очаква да бъде изведен на повърхността е между 23-25 л/сек. \r\nВенцеслав ИЛЧЕВ", "date": "2019.11.21", "title": "Община Дупница започна процедура за изтраждането на сондаж за термоминерална вода"}
{"url": "http://www.focus-news.net/news/2019/11/21/2721903/vremenno-dvizhenieto-po-pat-i-2-razgrad-ruse-sled-selo-osenets-se-osashtestvyava-v-edna-lenta-poradi-paten-intsident.html", "text": "Временно движението по път I-2 Разград – Русе след село Осенец се осъществява в една лента поради пътен инцидент. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2019.11.21", "title": "Временно движението по път I-2 Разград – Русе след село Осенец се осъществява в една лента поради пътен инцидент"}
{"url": "http://www.focus-news.net/news/2019/11/21/2721904/apelativen-sad-veliko-tarnovo-ostavi-v-aresta-76-godishen-vodach-na-avtomobil-obvinen-za-smartta-na-5-godishno-dete.html", "text": "Апелативен съд - Велико Търново потвърди мярката за неотклонение „задържане под стража“ за 76-годишен водач на автомобил, обвинен в причиняване на смърт на 5-годишно дете при пътнотранспортно произшествие. Това съобщиха от пресцентъра на  съда . След проведено открито съдебно заседание състав на Апелативен съд – Велико Търново потвърди определение на Окръжен съд – Русе по ЧНД 124/2019 година, с което по отношение на обвиняемия П. М. С. (р. 1943 г.) от Русе е взета мярка за неотклонение „задържане под стража“, във връзка с повдигнато на същия обвинение по чл.343, ал.3, пр.4, б.„б“, вр . ал.1, вр . с чл.342, ал.1, пр.3 от НК, за което законът предвижда от 3 до 15 години лишаване от свобода. \r\n  \r\nДелото в Апелативен съд – Велико Търново е образувано по жалба на защитника на подсъдимия, поддържана и в съдебно заседание, с която се възразява, че не са налице предпоставките по чл. 63 ал. 1 от НПК за взимане на най-тежката мярка за неотклонение и се иска определяне на по-леката мярка за неотклонение „домашен арест“.  \r\n \r\nВ съдебно заседание представителят на Апелативна прокуратура поддържа становище, че определението на Окръжен съд – Русе е правилно и законосъобразно и следва да се потвърди.  \r\n \r\nСъставът на Апелативен съд – Велико Търново намира, че са налице данни, от които да се направи извод, че са налице необходимите предпоставки по НПК за взимане на мярка „задържане под стража“  по отношение на обвиняемия и че към настоящия момент тази мярка се явява в най-голяма степен правилна и законосъобразна.  \r\n \r\nОпределението на Апелативен съд – Велико Търново е окончателно и не подлежи на обжалване.", "date": "2019.11.21", "title": "Апелативен съд - Велико Търново остави в ареста 76-годишен водач на автомобил, обвинен за смъртта на 5-годишно дете"}
{"url": "http://www.focus-news.net/news/2019/11/21/2721901/28-godishen-mazh-e-pochinal-zaginal-sled-katastrofa-v-rayona-na-62-km-na-magistrala-trakiya.html", "text": "Тежък пътен инцидент е станал следобед в района на 62-ри км на автомагистрала \"Тракия\" в платното по посока София. Това съобщи за  Радио \"Фокус\" - Пазарджик  говорителят на ОДМВР Мирослав Стоянов. \"Водачът на лек автомобил \"Мерцедес\" е загубил управление над автомобила. Колата се е завъртяла и се ударила в крайпътната мантинела и се преобърнала. След получаване на сигнал за случилото към мястото са насочени екипи на \"Пътна полиция\", пожарната в Септември и Спешна помощ. В резултат на инцидента е починал шофьора, който е 28-годишен жител на смолянско село. Заедно с него са пътували още 3 души, двама от които са ранени и са транспортирани от линейка на \"Спешна помощ\" в МБАЛ-Пазарджик. На мястото има дежурен автопатрул на \"Пътна полиция\", обясни Стоянов. Той допълни, че водачите трябва да преминават през района на 62-ри километър с повишено внимание и с много по-ниска от разрешената скорост по автомагистралата. \r\nВаня НИКОЛОВА", "date": "2019.11.21", "title": "28-годишен мъж е починал загинал след катастрофа в района на 62 км на магистрала \"Тракия\""}
{"url": "http://www.focus-news.net/news/2019/11/21/2721907/65-godini-ot-sazdavaneto-si-otbelyaza-shkolata-po-izkustva-pri-pbnch-elenka-i-kiril-d-avramovi-1856-v-svishtov.html", "text": "С голям концерт школата по изкуства при Първо българско народно читалище (ПБНЧ) „Еленка и Кирил Д. Аврамови – 1856“ в Свищов отбеляза 65 години от създаването си. Това съобщават от пресцентъра на  Общината . В юбилейното събитие участваха както бивши, така и настоящи възпитаници и преподаватели. В музикалната проява се включиха също самодейни състави от областта, както и много приятели на школата. Близо двучасовият концерт премина много емоционално, а разнообразната програма бе изключително интересна за почитателите на танцовото изкуство и музиката. Председателят на ПБНЧ „Еленка и Кирил Д. Аврамови – 1856“ Пламен Александров обяви, че Читалищното настоятелство е взело решение от тази година школата по изкуства да носи името на най-дългогодишния ѝ ръководител и учител по пиано Стефка Филипова, която пое по своя небесен път на 29 октомври 2018 година. В нейна чест, по повод 65-годишния юбилей, е учредена и нова награда, за заслуги към развитието на Школата по изкуства.  \r\n \r\nС първата награда на името на Стефка Филипова бе удостоен кметът на Свищов Генчо Генчев, благодарение на който в края на миналата година школата беше основно ремонтирана. Поради служебната му ангажираност, наградата прие директорът на дирекция „Култура и културно наследство“ Росен Маринов, който поднесе приветствие от името на общинското ръководство. \r\nЗа спомен от празничния ден с почетен паметен знак бяха удостоени и всички ръководители, чиито възпитаници участваха в юбилейния концерт. \r\nШколата по изкуства в Свищов е основана на 7 октомври 1954 година. През месец ноември същата година тя се прехвърля към читалището. През 1977 – 1978 година е настанена в самостоятелна сграда, където миналата година, благодарение на кмета на Свищов, бе направен основен ремонт. През тази година над 100 деца и младежи посещават музикалните класове по пиано, акордеон, ел. инструменти, китара и групите по класически балет, хип-хоп, мажоретния състав, ателието по приложни изкуства и керамика, както и работилницата за таланти „Аз мога“.", "date": "2019.11.21", "title": "65 години от създаването си отбеляза школата по изкуства при ПБНЧ „Еленка и Кирил Д. Аврамови – 1856“  в Свищов"}
{"url": "http://www.focus-news.net/news/2019/11/21/2721897/pozharnikari-ot-kyustendil-i-dupnitsa-sa-uchastvali-v-uchenieto-zashtita-2019.html", "text": "Служители на Регионална дирекция „Пожарна безопасност и защита на населението” - Кюстендил, участваха в двудневно национално пълномащабно учение „Защита 2019”, съобщиха от пресцентъра на  Областна дирекция на МВР – Кюстендил . В учението са участвали служители от още девет регионални дирекции и национални институции. „В учението бяха проиграни действия от Външния авариен план на АЕЦ „Козлодуй“. Нашите участници в учението имаха една от най-отговорните задачи - изграждането на Обединен контролно-пропускателен пункт в село Лехчево, област Монтана - където преминаваха хора и техника от обособената 30-километрова зона около   аварията. Служителите на РДПБЗН – Кюстендил, изградиха пункт за деконтаминация, почистване от радиационни частици, на замърсени моторни превозни средства и хора. За осъществяване на конкретните задачи в района на учението бяха предислоцирани   два пожарни автомобила, един транспортен товарен автомобил, два микробуса за транспорт на служители и лек щабен автомобил от РДПБЗН – Кюстендил”, посочиха също от Областна дирекция на МВР – Кюстендил.", "date": "2019.11.21", "title": "Пожарникари от Кюстендил и Дупница са участвали в учението „Защита 2019”"}
{"url": "http://www.focus-news.net/news/2019/11/21/2721909/vavedena-e-vremenna-organizatsiya-na-dvizhenieto-v-uchastak-ot-avtomagistrala-struma-pri-dupnitsa.html", "text": "Въведена е временна организация на движението в участък от автомагистрала „Струма” при Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година.   \r\n \r\nВенцеслав ИЛЧЕВ", "date": "2019.11.21", "title": "Въведена е временна организация на движението в участък от автомагистрала „Струма” при Дупница"}
{"url": "http://www.focus-news.net/news/2019/11/21/2721906/vazstanoveno-e-dvizhenieto-po-pat-ii-21-ruse-silistra-v-rayona-na-selo-srebarna.html", "text": "Възстановено е движението  по път II-21 Русе - Силистра в района на село Сребърна. Това съобщиха от пресцентъра на  Агенция \"Пътна инфраструктура\" .", "date": "2019.11.21", "title": "Възстановено е движението  по път II-21 Русе - Силистра в района на село Сребърна"}
{"url": "http://www.focus-news.net/news/2019/11/21/2721890/administrativniyat-sad-vav-varna-naznachi-novi-ekspertizi-po-deloto-za-izborite-v-selo-bozveliysko.html", "text": "Административният съд във Варна назначи нови експертизи по делото за изборите в село Бозвелийско. На днешното съдебно заседание съдебният състав прие нови доказателства по делото, предоставени от Общинската избирателна комисия в Провадия. Това съобщиха от пресцентъра на  съда . Сред материалите са определените като недействителни бюлетини за избор на кмет на кметство село Бозвелийско, община Провадия. Съдът назначава съдебно–химическа и съдебно-техническа експертизи на предоставените бюлетини. Съставът възлага извършването на експертизите на Научноизследователския институт по криминалистика в София и на Лабораторията към специализирания отряд за борба с тероризма. Като задачи към вещите лица, съдът определя на първо място да се установи има ли наличие на следи от пишещо средство – по възможност да се определи химичния му състав, без да бъде нарушавана целостта на представените за анализ образци. Друго, което трябва да се установи с експертизите, е по какъв начин поставените върху бюлетините знаци, са нанесени и при нанасянето им дали е използвано обезцветяващо пишещо средство. Следващото заседание по делото е насрочено за 5 декември тази година, от 13.30 часа.", "date": "2019.11.21", "title": "Административният съд във Варна назначи нови експертизи по делото за изборите в село Бозвелийско"}
{"url": "http://www.focus-news.net/news/2019/11/21/2721914/uchenitsi-ot-kyustendil-otbelyazaha-mezhdunarodniya-den-bez-tyutyunopushene.html", "text": "Ученици от Кюстендил отбелязаха Международния ден без тютюнопушене, предаде репортер на  Радио „Фокус” – Кюстендил . Инициативата се проведе в Основно училище „Професор Марин Дринов” – Кюстендил, а в нея участваха и възпитаници на Професионална гимназия по икономика и мениджмънт „Йордан Захариев”. Гимназистите организираха разнообразни игри с по-малките ученици, в същото време ги информираха за вредността от пушенето на цигари, предоставиха и информационни материали. Самите деца разказаха за това, че някои от родителите им пушат в домовете. Беше направено и табло, представящо снимки на пристрастени пушачи, както и последиците от тютюнопушенето. Традиционно в третия четвъртък на месец ноември се отбелязва Международния ден без тютюнопушене. \r\nВенцеслав ИЛЧЕВ", "date": "2019.11.21", "title": "Ученици от Кюстендил отбелязаха Международния ден без тютюнопушене"}
{"url": "http://www.focus-news.net/news/2019/11/21/2721910/nivoto-na-yazovir-borovets-otkadeto-kardzhali-i-regiona-se-snabdyavat-s-piteyna-voda-e-na-9-metra-pod-prelivniya-rab.html", "text": "Язовир „Боровец“, откъдето Кърджали и региона се снабдяват с питейна вода, на 21 ноември е на кота 472. Това ще рече, че са на 9 метра под преливния ръб, съобщи за  Радио „Фокус“  инж. Славчо Славков, директор на ВИК - Кърджали. Водното количество е достатъчно, има полезни 16 милиона кубични метра, водосборът е добър и се очаква нивата в язовира през зимния сезон да се покачат. „Тоест, да се напълни той, както всяка година. Имало е години, когато нивото е стигало на повече от 13 метра под предния ръб, но сега нивото не е критично, а е нормално“, поясни директорът Славчо Славков.  \r\n \r\nПо отношение на работите по Водния цикъл на Кърджали, той каза още, че до края на месеца ще бъдат подадени документациите по търговете. „Графикът е такъв, че до средата на декември трябва да бъдат обявени търговете“. Освен текущите аварии по къщите в града и селата от района, ВИК-Кърджали  е направил реконструкция на Колектор 5 от канализацията. „Всъщност колектор 5 и 7 не бяха свързани, с една шахта и петдесет метра под колектор 5 сега вече отпадъчните води са заустени“ и от Колектор 5 се отправят към Пречиствателната станция“. Относно жълтият код, който днес е обявен за количествата валежи в Кърджали, инж. Славков поясни, че големи наводнения в нашия в града няма. „Но тъй като дъждовете, макар и краткотрайни, са поройни и на много места дъждоприемните шахти са запушени  - то канализацията и и платната се изпълват от край до край на някои места в града.  Конкретно говорим за булевард „Беломорски“ и там където се стича водата по „Беломорски“ и булевард „България“ в района на Автогарата“. \r\n \r\nВъпреки обявените прогнозни опасни количества дъжд за днес, състоянието на нивата на водите в язовирите и реките в областта, по данни на Каскада „Арда“-Кърджали и МОСВ, е под критичните стойности и няма възникнали аварии по язовирните стени и съоръженията към тях. Регистрираните колебания на речните нива на 21 ноември за водосбора на р. Арда от Източно-Беломорски басеин е от -22 см до +31 см. Водните количества са под праговете за средни води. Наличните завирени обеми в язовирите от област Кърджали и Хасково с трансгранично влияние са под 63% средно, поради малките количества дъждове, които са паднали в района на Арда. Към 21 ноември по долината на река Арда в Хидровъзел Каскада „Арда“ нивата на повърхностните води са както следва: на язовир „Кърджали“ - 312,295 млн. м3, което е 62,81% от общия му обем; на Язовир „Студен кладенец“ – 229,967 млн. м3, което е 59,30% от общия му обем и на Язовир „Ивайловград“ – 97,121 млн. м3, което е 61,98% от общия му обем. Няма опасност от преливания. От МВР „Комуникационни и информационни системи” Център за аерокосмически наблюдения, по данни от Системата за ранно предупреждение от наводнения в басейна на река Арда – НИМХ на 21 ноември 2019 предупреждават за Ардинска река при гр. Ардино, на р. Върбица при гр. Златоград и с. Върлидол за 21 и  22 ноември 2019 г. \r\n \r\nОчаква се повишаване на водното количество на Ардинска река и към 20.00 ч. днес ще достигне максимума си 31.490 m3/s, аслед това ще започне бавно да спада. Очаква се повишаване на водното количество на р. Върбица и към 17.00 ч. днес ще достигне максимума си 164.750 m3/s, а след това ще започне бавно да спада. Очаква се повишаване на водното количество на р. Върбица и към 02.00 ч. на 22 ноември 2019 г. ще достигне максимума си 399.320 m3/s, а след това ще започне бавно да спада.  \r\n \r\nДарина ДЕЕНИЧИНА", "date": "2019.11.21", "title": "Нивото на язовир „Боровец“, откъдето Кърджали и региона се снабдяват с питейна вода, е на 9 метра под преливния ръб"}
{"url": "http://www.focus-news.net/news/2019/11/21/2721912/the-times-of-israel-netanyahu-otnovo-poiska-prodalzhavane-na-koalitsionnite-pregovori-s-beni-gants.html", "text": "Премиерът на Израел Бенямин Нетаняху повтори своите призиви към депутатът и лидер на опозиционната партия „Синьо и бяло“ Бени Ганц за продължаването на преговорите за последен опит за формиране на единно правителство и предотвратяване на провеждането на трети поредни избори в страната, пише вестник  The Times of Israel . \r\n„Важно е за мен да изясня едно нещо – поемем предизвикателството и му предлагам – незабавни лични преговори, ти и аз, без предпоставки“, заяви премиерът в социалната мрежа „Туитър“, ден след като Ганц официално заяви, че няма да успее да формира кабинет.  \r\nСлед като опозицията също не формира правителство и малко след като с тази задача не се справи и самия Нетаняху, Израел влезе в 21-дневен период, в който парламентът ще се опита да излезе от политическата криза. Ако дори тогава не бъде формирано правителство, в страната ще се проведат още едни избори.  \r\n„Можем да превъзмогнем спора. Страната е важна за всички нас. Ние трябва да направим последен, съвместен опит да установим единно правителство, заяви министър-председателят, който, както и опозицията, желае да избегне провеждането на нови парламентарни избори. Той направи подобен призив към Ганц и малко преди опозиционният лидер да върне мандата за формиране на правителство, връчен му по-рано от президента Риувен Ривлин.  \r\nВъпреки това изглежда сякаш нито една от двете политически сили би се решила на компромис и продължаването на преговорите вероятно няма да изведе страната от задънената улица. \r\nПолитическата криза остави Израел без избрано правителство за почти една година. Двата тура избори не успяха да дадат нито на Нетаняху и неговата партия „Ликуд“, нито на опозицията достатъчно места в Кнесета, за да съберат мнозинство и да формират кабинет.  \r\nСлед последните избори през септември 2019 г. Нетаняху, а после Ганц получиха мандат от Ривлин да направят това, но и двамата се провалиха, а пропастта между двете партии остава, въпреки преговорите, които проведоха.  \r\nПрезидентът Ривлин сам призова и двамата да се обединят в единно правителство. Той предложи споразумение за разделянето на властта между „Синьо и бяло“ и „Ликуд“, според което Нетаняху ще се върне на поста премиер, но ще го остави, когато се наложи да се яви в съда, за делата за корупция, които вероятно ще бъдат заведени срещу него. В негово отсъствие премиер ще бъде Ганц. \r\nНо преговорите се провалиха, след като премиерът и Ганц не се разбраха за това кой да оглави правителството непосредствено след като то бъде формирано, а освен това Нетаняху настояваше и да преговаря от името на целият блок от партии, които го подкрепят. Ганц отказва да служи в правителство, оглавено от премиер, обвинен за корупция, а и вероятно не би искал да се обвърже политически с десните партии на министър-председателят, след като в предизборната си кампания заяви, че цели да формира либерален кабинет. \r\nНетаняху получи първия мандат след изборите, но го върна на Ривлин през октомври, след като не получи достатъчно подкрепа. Ривлин след това връчи Мандата на Ганц, но и той заяви, че не може да формира правителство на 20 ноември.  \r\nСлед това от президентството заявиха, че Риувен Ривлин ще информира говорителя на парламента Юли Еделщайн, че Кнесета влиза за първи път в своята история в специално определения от законодателството за такива случаи 21-дневен период, в който всеки депутат може да бъде издигнат за премиер, стига да получи достатъчно подкрепа. \r\nПо време на този период 61 от 120-те народни представители могат да поискат от Ривлин да назначи даден техен избраник за министър-председател, като този човек ще има 14 дни да събере коалиция.  \r\nАко това не се случи до 21 дни, парламентът трябва да бъде разпуснат и в страната ще се проведат трети избори в рамките на година.  \r\nГанц не успя да формира правителство, след като лидерът на партия „Наш дом – Израел“ Авигдор Либерман заяви, че няма да подкрепи нито управляващата партия, нито опозиционната „Синьо и бяло“, тъй като те не са се съгласили да формират секуларно единно правителство. „Наш дом – Израел“ спечели девет места в парламента, което означаваше, че ако Либерман беше подкрепил Нетаняху, това щеше да е достатъчно за формирането на кабинет.  \r\nСпоред израелските медии, Ганц е заявил, че неговото партньорство със заместника на „Синьо и бяло“ Яир Лапид е намалило шансовете за коалиция с „Ликуд“. \r\n„Заради Лапид, шансовете за единно (правителство) паднаха“, беше цитиран Ганц от израелската телевизия „Канал 12“, без да уточнява детайли.  \r\nЛидерът на опозицията още заяви, че десните в неговата партия са осуетили формирането на правителство в малцинство.  \r\n \r\n  Теодор Пенев", "date": "2019.11.21", "title": "The Times of Israel: Нетаняху отново поиска продължаване на коалиционните преговори с Бени Ганц"}
{"url": "http://www.focus-news.net/news/2019/11/21/2721916/prezidentat-rumen-radev-daritelstvoto-ne-e-samo-finansovi-sredstva-to-e-osaznat-podhod-kam-problemite-na-drugite-i-razvitieto-na-tsyaloto-obshtestvo.html", "text": "Дарителството не означава да дадеш финансови средства, то означава да имаш осъзнат подход към проблемите на другите и развитието на цялото общество, аз не деля дарителите на големи и малки. Това каза президентът Румен Радев по време на откриването на церемонията по връчване на четиринадесетите годишни награди „Най-голям корпоративен дарител”, предаде репортер на  Агенция „Фокус“ . Президентът сподели, че за него е чест отново да бъде домакин на церемонията, организирана от Българския дарителски форум.  \r\n \r\n„Фактът, че отново сме заедно, за да отличим най-добрите сред дарителите в България, е знак, че дарителството има здрави корени в нашето общество. Те водят далеч назад, към нашето Възраждане, към нашите възрожденски идеали, към съграждането на нова България, защото имотните хора от онова време много добре са проумели, че имането има смисъл, само когато го влагаш в градеж, в служба на обществото. Мисълта за градеж, а не за грабеж е владеела умовете на нашите видни общественици и държавници от едно време“, посочи Румен Радев.  \r\nПо думите му на фона на намаляващите случаи на дарения за последните 5 години и сянката на приближаващата рецесия, делът на непаричните дарения расте.  \r\n  \r\n„Хората даряват все повече вещи, даряват труд, а това е много ценно – това да отделиш от собственото си свободно време, от своята енергия, от своя личен комфорт, от времето за семейството, за да направиш така, че другите да живеят по-добре. Фокусът на тазгодишната дарителска кампания е устойчивостта на даренията, в това има дълбок смисъл, защото трябва да се потърсят такива форми на дарителство, в които вложените средства, време и енергия да се увеличават с времето“, добави президентът. По думите на Румен Радев влагането на дарения в наука и образование е добър пример за такъв вид устойчивост. \r\n  \r\n„Затова расте и делът на инвестициите в дарителство от компании, от НПО в институции, които образоват, и в хора, които имат амбицията да се образоват. Това за мен е най-устойчивата и перспективна дарителска инициатива за едно общество“, допълни още президентът Радев.  \r\n \r\nТеодора ПАВЛОВА", "date": "2019.11.21", "title": "Президентът Румен Радев: Дарителството не е само финансови средства, то е осъзнат подход към проблемите на другите и развитието на цялото общество"}
{"url": "http://www.focus-news.net/news/2019/11/21/2721905/tass-rusiya-nareche-shpionskiya-skandal-v-sarbiya-provokatsiya.html", "text": "„Шпионският скандал“ в Сърбия е още една провокативна история, свързана с външната ни политика. Това каза на брифинг говорителят на руското външно министерство Мария Захарова, предава  TACC . \r\n\"Сега трябва да имаме контакти на най-високо ниво. Свикнахме с факта, че малко преди контактите на висше или на високо ниво (…) се появяват интересни истории, които се предават като сензации. Времето минава, всичко това или се забравя, или се оказва някаква набързо измислена провокация“, каза тя. \r\n„Очевидно е, че задачата, която е стояла зад авторите на това видео, е провокация, опит да се настроят хората по някакъв начин преди преговори, срещи и посещения“, добави дипломатът. \r\n \r\n  Теодор Пенев", "date": "2019.11.21", "title": "ТАСС: Русия нарече шпионския скандал в Сърбия „провокация“"}
{"url": "http://www.focus-news.net/news/2019/11/21/2721899/reuters-kucheto-mecho-pomaga-na-avstraliyskite-pozharnikari-da-otkrivat-i-spasyavat-raneni-koali.html", "text": "Спасено куче на име Мечо, изоставено като малко, има нова мисия, поставена му от австралийските пожарникари и тя е да спасява коали, ранени в продължаващите горски пожари в Австралия, предава  Reuters . \r\nМечо, който е овчарско куче от неопределена порода, е трениран да открива коали, както и мишки куол, които са пострадали в пожарите. \r\n„Това е първата година в която участваме в (борбата) с пожарите“, заяви Ромейн Кристеску, дресьора на кучето и еколог от Университета на Съншайн Коуст.  \r\n„Малко по-опасно е от това, на което сме свикнали“. \r\nМечо, който по принцип търси болни или ранени диви животни в природата, които да бъдат приети и лекувани в приюти носи предпазни кучешки чорапи на лапите си, докато търси ранени животни из бушуващите огньове.  \r\nВ последните седмици пожарите в Австралия изгориха над милион хектара обработваема земя и природни хабитати по източното крайбрежие на Австралия, като станаха причина за смъртта на четири души. Бедствието унищожи също така стотици домове. \r\nПопулациите на коали в страната също са застрашени от него, като природозащитниците смятат, че стотици от бозайниците може да са пострадали.  \r\nДо този момент с помощта на благотворителни организации, Мечо е открил и спасил десетки коали в нужда.  \r\n„С промените в климата, загубата на хабитати и болестите, коалите са изправени пред прекалено много опасности“, каза Кристеску.  \r\n„Тези пожари са само едно от нещата, които ги застрашава, затова ние наистина трябва да правим повече, за да ги защитим“, добави дресьорът на кучето.  \r\n \r\n  Теодор Пенев", "date": "2019.11.21", "title": "Reuters: Кучето Мечо помага на австралийските пожарникари да откриват и спасяват ранени коали"}
{"url": "http://www.focus-news.net/news/2019/11/21/2721918/tanya-georgieva-nie-osiguryavame-dostatachna-sigurnost-na-sistemite-v-ministerstvo-na-finansite.html", "text": "Ние осигуряваме достатъчна сигурност на системите в Министерство на финансите.  \r\nТова каза главният секретар на Министерство на финансите Таня Георгиева по време на изслушването си във Временната комисия за НАП, предаде репортер на  Агенция „Фокус“ .  \r\n„Искам да ви кажа с оглед спецификата на тази тема, поддържане на IT инфраструктурата, приложния софтуер, поддържането на хардуер е достатъчно специфична дейност“, заяви още Георгиева и посочи, че още 1998 г. тази дейност е изнесена извън Министерство на финансите. „С оглед да подсигурим сигурност, качествено обслужване на системите. Така че аз бих върнала назад в годините това обслужване. От 2011 г. до 2016 г. имаме договор с „Информационно обслужване“ за поддържане и усъвършенстване на приложния софтуер“, допълни още Георгиева. Тя определи случилото се с НАП като престъпление.  \r\nТаня Георгиева изтъкна, че Министерството управлява и договори, които осигуряват мрежата за пренос на данни. „Тези мрежи са достатъчно защитени“, изтъкна още главният секретар на Министерство на финансите.  \r\nДеница КИТАНОВА", "date": "2019.11.21", "title": "Таня Георгиева: Ние осигуряваме достатъчна сигурност на системите в Министерство на финансите"}
{"url": "http://www.focus-news.net/news/2019/11/21/2721919/vitseprezidentat-iliyana-yotova-shte-uchastva-v-otbelyazvaneto-na-90-godishninata-na-narodno-chitalishte-aura-1929-v-sofiya-na-22-noemvri.html", "text": "Вицепрезидентът Илияна Йотова ще участва в отбелязването на 90 години от създаването на Народно читалище „Аура – 1929“ в София на 22 ноември, петък. Това съобщиха от  прессекретариата на държавния глава . Събитието ще започне в 18.30 часа в салона на читалището.", "date": "2019.11.21", "title": "Вицепрезидентът Илияна Йотова ще участва в отбелязването на 90-годишнината на Народно читалище „Аура – 1929“ в София на 22 ноември"}
{"url": "http://www.focus-news.net/news/2019/11/21/2721920/mokri-i-hlazgavi-sa-patnite-nastilki-v-oblast-burgas.html", "text": "Мокри и хлъзгави са пътните настилки в област Бургас. Това съобщиха за  Радио \"Фокус\" - Бургас  от Областно пътно управление. Трафикът е интензивен по основните направления в областната пътна мрежа, необходимо е водачите на превозни средства да се придвижват с повишено внимание и съобразена скорост.  \r\n \r\nСтрупване на автомобили се наблюдава по входно-изходните пътни артерии на град Бургас - по бул. \"Тодор Александров\" в посока ж.к. \"Меден рудник\", както и в района на кръговото кръстовище на изхода за Варна. В централната градска част движението е натоварено в района на жп гара Бургас, на кръстовището между улиците \"Спортна\" и \"Индустриална\", както и в района на кръстовището между бул. \"Сан Стефано\" и ул. \"Иван Вазов\".  \r\n \r\nМария ПОПЧЕВА", "date": "2019.11.21", "title": "Мокри и хлъзгави са пътните настилки в област Бургас"}
{"url": "http://www.focus-news.net/news/2019/11/21/2721921/kiriakos-mitsotakis-turtsiya-tryabva-da-napravi-poveche-po-vaprosa-s-migratsiyata.html", "text": "Турция трябва да направи повече да за изпълни ангажиментите си към Европейския съюз, свързани с миграционата криза, заяви премиерът на Гърция Кириакос Мицотакис, пише електронното издание на атинския вестник  Kathimerini . \r\nГоворейки на срещата на Европейската народна партия (ЕНП) в хърватската столица Загреб, Мицотакис също така изказа критично мнение към страните от ЕС, които не допринасят за бежанския проблем, като заяви, че Гърция е „понесла много по-голяма тежест“, отколкото е била длъжна. \r\nПремиерът подчерта сериозното увеличение на мигрантския поток през Егейско море от Турция в последните месеци, като добави, че е „неприемливо“ Анкара да използва кризата за своите политически цели. Според него въпреки, че Турция е подслонила милиони бежанци, ЕС не трябва да се поддава на напрежението.  \r\nТой освен това приветства назначаването на гърцкия дипломат Маргаритис Шинас за заместник-председател на Европейската комисия и каза, че реформата в системата за приемането на бежанците и защитата на границите са двата основни приоритета в неговото ново портфолио.  \r\n \r\n  Теодор Пенев", "date": "2019.11.21", "title": "Кириакос Мицотакис: Турция трябва да направи повече по въпроса с миграцията"}
{"url": "http://www.focus-news.net/news/2019/11/21/2721911/ot-dnes-zapochna-tretata-chast-na-aktsiya-zima.html", "text": "От днес започна третата част на Акция \"Зима\", която ще продължи до 30 ноември. Това съобщиха за Агенция \"Фокус\" от  \"Пътна полиция\" . Третата част е насочена към водачите на моторни превозни средства, изправността на автомобилите им и поведението на водачите спрямо пешеходците.  \r\n \"Фокус\"  припомня: \r\nПървата част на кампания \"Зима\" беше насочена към велосипедисти, превозни средства с животинска и друга тяга. \r\nВтората част на кампанията беше насочена към пешеходците - превенция на поведението на пешеходеца и на водачите, неосигуряващи предимство на пешеходците.", "date": "2019.11.21", "title": "От днес започна третата част на Акция \"Зима\""}
{"url": "http://www.focus-news.net/news/2019/11/21/2721908/prezidentat-rumen-radev-imame-nuzhda-ot-obrazovani-hora-te-trudno-se-poddavat-na-neistini-i-na-populistki-vnusheniya.html", "text": "Ние имаме нужда от образовани хора, защото образованият човек трудно се поддава на неистини и на популистки внушения, образованият човек е брониран от ежедневните бомбардировки с новини за небивал и икономически и социален напредък. Това каза президентът Румен Радев по време на откриването на церемонията по връчване на четиринадесетите годишни награди „Най-голям корпоративен дарител”, предаде репортер на  Агенция „Фокус“ . Той добави, че образованите хора не позволяват да им бъдат нахлузвани розови очила.  \r\n„Образованият човек мисли критично, търси проблемите в обществото, търси най-добрите методи така, че те проблеми да се решават. Той търси не само своето лично облагодетелстване, той търси развитието и просперитета на обществото като цялост“, посочи той.  \r\nРумен Радев благодари на всички, които продължават да даряват и които продължават да влагат в таланта и бъдещето на младите българи.  \r\n \r\nТеодора ПАВЛОВА", "date": "2019.11.21", "title": "Президентът Румен Радев: Имаме нужда от образовани хора, те трудно се поддават на неистини и на популистки внушения"}
{"url": "http://www.focus-news.net/news/2019/11/21/2721923/na-27-noemvri-shte-bade-predstavena-knigata-prochete-li-i-garba-na-dimitar-dimitrov.html", "text": "На 27 ноември ще бъде представена книгата „Прочете ли и гърба“ на Димитър Димитров. Това съобщиха от пресцентъра на  Столична община. . Представянето ще бъде от 18.30 часа в Американски център наСтолична библиотека.  Авторът Димитър Димитров е дългогодишен журналист в Би Би Си – Лондон, създател на поредицата „Светът за Българския воин“.  \r\nКнигата „Прочете ли и гърба“  се базира на пощенски картички, издадени и изпращани от 80-те години на 19 век до 60-те на 20-и. За разлика от други подобни публикации в нея се проследява и написаното на гърба, откъдето идва и заглавието.  Книгата съдържа 12 тематични раздела, между които: Самореклама, в който, между другото, са вкючени сгради в София и околностите, въжеходци в София, пътешественици, тръгнали да обикалят света от София. Курортни, в който е и софийския – Горна Баня, където „има много граждани“. Също и в другите раздели – Между роднини, Между деца и родители, Между приятели, Между приятелки, Войни и борби за България и т.н. – фигурират София и софиянци; както и хора от всички краища на страната, а също и от места,  понастоящем извън територията на България. Има и множество картички, изпращани от българи до чужбина, както до роднини и приятели, така и до чуждестранни фирми, издателства и организации в търсене на информация или за покупки. \r\nОбщо погледнато книгата показва една пъстра палитра на българското общество; податели и получатели са: хора от селото и от града, търговци и предприемачи, чиновници и работници, художници и духовници, лекари и адвокати, войници и офицери, бивш министър и бъдеща дипломатка, учители и преподаватели, ученици и студенти. Има също картички, изпращани от чуждестранни посетители в България, и от чуждестранни окупатори след 1918. От последните особено интересна е картичка, изпратена от французин, който защитава българската позиция през Първата световна война, въпреки че България не е била на страната на Франция. \r\nКнигата демонстрира, че и двете страни на картичката говорят. На лицето виждаме хора, места и събития, някои от които за първи път. А текстът на гърба – фрагменти от живота във времена на война и мир, пълни със страсти и пристрастия, с хвалби, оплаквания и очаквания – допълва представите ни за социалния живот в България.", "date": "2019.11.21", "title": "На 27 ноември ще бъде представена книгата „Прочете ли и гърба“ на Димитър Димитров"}
{"url": "http://www.focus-news.net/news/2019/11/21/2721924/prezidentat-rumen-radev-balgariya-tseni-visoko-partnyorstvoto-si-s-obedinenite-arabski-emirstva-v-ikonomikata-obrazovanieto-i-sigurnostta.html", "text": "България цени високо партньорството си с Обединените арабски емирства в икономиката, инвестициите, в сферата на сигурността и борбата с тероризма. Това заяви президентът Румен Радев, който на церемония в Гербовата зала на „Дондуков“ 2 награди посланика на Обединените арабски емирства (ОАЕ) у нас Абдулуахаб Насър Ал Наджар с орден „Мадарски конник“ първа степен, съобщиха от  прессекретариата на държавния глава . Отличието на дипломата, който е първи посланик-резидент в България, е за особено големите му заслуги за развитието на двустранните отношения между България и арабската държава.  \r\n \r\nРумен Радев открои приноса на посланик Ал Наджар за издигане на отношенията и политическия диалог между България и Обединените арабски емирства на по-високо равнище чрез разширяване на правно-нормативната база и подготовката на редица споразумения за разширяване на двустранното сътрудничество в различни области. Принос за това има и откриването на посолство на арабската държава в България, както и на българско посолство в ОАЕ.  \r\n \r\nКато съществено достижение в рамките на мандата на посланика Румен Радев подчерта предприетите инициативи за увеличаване на инвестициите от ОАЕ в България.  \r\n   \r\nПосланик Ал Наджар благодари за оказаната чест и полученото висше държавно отличие. „Спокоен съм, че за краткото време успях да вложа всички усилия, така че отношенията между ОАЕ и Република България, да отбележат чувствителен напредък“, посочи дипломатът. По думите му благодарение и на подкрепата от българските институции са поставени здрави основи, на които двустранните отношения могат да се развиват в стратегическо партньорство.", "date": "2019.11.21", "title": "Президентът Румен Радев: България цени високо партньорството си с Обединените арабски емирства в икономиката, образованието и сигурността"}
{"url": "http://www.focus-news.net/news/2019/11/21/2721913/po-povod-30-ata-godishnina-ot-priemaneto-na-konventsiyata-na-oon-za-pravata-na-deteto-v-narodnoto-sabranie-shte-bade-postavena-kapsula-na-hilyadoletieto.html", "text": "По повод 30-ата годишнина от приемането на Конвенцията на ООН за правата на детето в Народното събрание ще бъде поставена Капсула на хилядолетието. Това съобщиха от пресцентъра на  Народното събрание . Събитието, което ще започне в 10.00 часа на 22 ноември 2019 г., е със специалната подкрепа на председателя на парламента Цвета Караянчева и председателя на Комисията по въпросите на децата, младежта и спорта Славчо Атанасов. Инициативата е на Държавната агенция за закрила на детето.  \r\nВ Капсулата на хилядолетието народни представители и гости на парламента ще поставят символи и послания за добро към младите поколения. Предвижда се тя да бъде отворена през 2030 година.", "date": "2019.11.21", "title": "По повод 30-ата годишнина от приемането на Конвенцията на ООН за правата на детето в Народното събрание ще бъде поставена Капсула на хилядолетието"}
{"url": "http://www.focus-news.net/news/2019/11/21/2721915/otets-sevastiyan-arhiereyski-namestnik-na-burgaskata-duhovna-okoliya-tryabva-da-se-pogrizhim-detsata-ni-da-poznavat-hristiyanskata-vyara.html", "text": "Трябва да се погрижим децата ни да познават християнската вяра, както са го направили родителите на Пресвета Богородица. Това каза за  Радио „Фокус“ – Бургас  отец Севастиян Йорданов, архиерейски наместник на Бургаската духовна околия по повод празника Въведение Богородично, отбелязван и като Ден на християнското семейство и младеж. Според него трябва да обърнем внимание, че преди всичко днешният празник е църковен. „Днес ние почитаме Богородица, празникът се нарича Въведение на Пресвета Богородица в храма. Този празник има и друго измерение – Ден на православното християнско семейство. Вниквайки в самия празник и четейки Светото писание, ние ще открием свидетелство за това как Богородица е била доведена на 3 години от своите родители в храма. По чудесен начин тя изкачила 15-те стъпала, които били трудни за изкачване дори за възрастен човек. По същия начин, ние – като родители, трябва да се погрижим за това нашите деца да познават Бог, вярата и християнския свят“, каза още отец Севастиян. Според него съвременният човек се е отдалечил много от това, което трябва да познава преди всичко, а именно – истинската вяра. „Затова днешният празник е знаменателен за всички нас. Нека, ако имаме близки, които можем да доведем в храма, да го направим, да запалим свещ и да утвърдим своята вяра към Христос“, допълни още отец Севастиян.  \r\n \r\nМария ПОПЧЕВА", "date": "2019.11.21", "title": "Отец Севастиян, архиерейски наместник на Бургаската духовна околия: Трябва да се погрижим децата ни да познават християнската вяра"}
{"url": "http://www.focus-news.net/news/2019/11/21/2721926/rayonna-prokuratura-berkovitsa-e-vnesla-v-sada-predlozhenie-za-nalagane-na-administrativno-nakazanie-na-podsadim-predlagal-izbiratelniya-si-glas-sreshtu-zaplashtane-v-berkovitsa.html", "text": "Районна прокуратура – Берковица е внесла в съда предложение за освобождаване от наказателна отговорност и налагане на административно наказание по чл. 78а от НК по отношение на И.З., обвинен за извършено от него престъпление по чл. 167а, ал. 1 от НК. Това съобщиха от пресцентъра на  Апелативна прокуратура - София .  \r\n \r\nСутринта на 3 ноември 2019 г. подсъдимият З. бил в двора на основното училище на ул. „Първи май“, в което се провеждал балотаж за избор на кмет на Община Берковица. С цел имотна облага, той се обърнал към симпатизант на една от политическите партии с предложение да му бъде платено, за да упражни избирателното си право като гласува в полза на определен кандидат. След като получил категоричен отказ мъжът отишъл в Районно управление на на МВР - Берковица, където се „оплакал“ за отказа.  \r\nПредстои делото да продължи в съда.", "date": "2019.11.21", "title": "Районна прокуратура – Берковица е внесла в съда предложение за налагане на административно наказание на подсъдим, предлагал избирателния си глас срещу заплащане в Берковица"}
{"url": "http://www.focus-news.net/news/2019/11/21/2721922/v-ekipa-na-kmeta-na-bansko-ivan-kadev-vlizat-oshte-dvama-spetsialisti.html", "text": "В екипа на кмета Иван Кадев влизат още двама специалисти. Това съобщиха от пресцентъра на  Община Банско . Иван Докторов ще изпълнява функциите на секретар до провеждането на конкурс, според законовите разпоредби. Йорданка Цакова е назначена като главен експерт \"Социални дейности\".", "date": "2019.11.21", "title": "В екипа на кмета на Банско Иван Кадев влизат още двама специалисти"}
{"url": "http://www.focus-news.net/news/2019/11/21/2721927/okrazhna-prokuratura-montana-e-vnesla-v-sada-predlozhenie-za-nalagane-na-administrativno-nakazanie-na-obvinyaem-za-polzvane-na-neistinski-dokumenti-pred-obshtinska-sluzhba-zemedelie.html", "text": "Окръжна прокуратура – Монтана е внесла в съда предложение за освобождаване от наказателна отговорност и налагане на административно наказание по чл. 78а от НК спрямо А.В. по обвинение за извършено от него документно престъпление по чл. 316, вр. чл. 309, ал. 1, вр. чл 26, ал. 1 от НК. Това съобщиха от пресцентъра на  Апелативна прокуратура - София . \r\n \r\nПодсъдимият В. пред служители на Общинска служба „Земеделие“ гр. Монтана се ползвал с неистински частни документи.  \r\n \r\nНа 24 юли 2017 г. на служител в институцията той представил договор за наем на земеделска земя, сключен между него в качеството му на наемател и друго лице като наемодател. Във въпросния документ били посочени три имота в района на с. Смоляновци, област Мотана. Година по-късно, по сходен начин мъжът отново ползвал неистински договор със същия предмет за отдаване под наем.  \r\nПредстои делото за извършено документно престъпление да продължи в съда.", "date": "2019.11.21", "title": "Окръжна прокуратура – Монтана е внесла в съда предложение за налагане на административно наказание на обвиняем за ползване на неистински документи пред Общинска служба „Земеделие“"}
{"url": "http://www.focus-news.net/news/2019/11/21/2721929/prisada-ot-edna-godina-zatvor-e-postanovena-za-prokarvane-v-obrashtenie-na-falshivi-evrobanknoti-v-montana.html", "text": "По обвинителен акт на Окръжна прокуратура – Монтана съдът е признал за виновен И. М. за извършено от него престъпление по чл. 244, ал. 1, вр. чл. 26, ал. 1 от НК. Това съобщиха от пресцентъра на  Апелативна прокуратура - София . \r\n \r\nВ периода март – април 2017 г. подсъдимият М. два пъти прокарал в обръщение подправени парични знаци – банкноти с номинал от 200 евро и 500 евро. С тях той заплатил сметка в търговски обект и услуга в хотел в Монтана.  \r\n \r\nИ.М. е осъден на една година „лишаване от свобода“ при „строг“ режим на изтърпяване. След кумулация с влезли в сила предходни осъдителни присъди му е определено общо най-тежко наказание в размер на две години „лишаване от свобода“.", "date": "2019.11.21", "title": "Присъда от една година затвор е постановена за прокарване в обръщение на фалшиви евробанкноти в Монтана"}
{"url": "http://www.focus-news.net/news/2019/11/21/2721917/yordanka-ilieva-rzi-veliko-tarnovo-balgariya-e-na-parvo-myasto-v-evropeyskiya-sayuz-po-razprostranenie-na-tyutyunopusheneto.html", "text": "България е на първо място в Европейския съюз по разпространение на тютюнопушенето. 28% от населението у нас пуши всеки ден. Това обобщи за  Радио „Фокус“ – Велико Търново  Йорданка Илиева, експерт от Регионалната здравна инспекция (РЗИ) във Велико Търново. Тя поясни, че данните са от доклад за страната ни, изготвен от Европейската комисия. Общият брой на пушачите е със 7 пункта над средното ниво за Съюза. „Сходни са данните и за разпространението на тютюнопушенето сред младите хора. На първо място сме сред момичетата на 15-годишна възраст и на второ място сред момчетата на 15 години, след Хърватия. Освен това данните сочат, че 30% от 15-годишните дами са редовни пушачи. Това наистина е обезпокоителен факт и налага колаборация между различните институции и работа за превенция на този рисков фактор“, допълни Илиева. По думите й е доказано, че тютюнопушенето причинява над 25 заболявания, категоризирани в шест основни групи. „На първо място – инфаркт на миокарда; мозъчен инсулт и запушване на артериите, преди всичко на долните крайници и други сърдечно-съдови заболявания. На второ място бронхити и остри възпаления на долните дихателни пътища, следвани от астма; хронично обструктивна белодробна болест, тоест болест на пушача; рак на белите дробове и не на последно място други локализации на ракови заболявания примерно на хранопровода и панкреаса“, уточни още експертът. Тя припомни и, че пасивното пушене също е изключително вредно и даден пример с това, че ако човек пуши 10 цигари в затворено помещение, този който е с него, но не запалва, приема дим сякаш е изпушил 6 цигари. \r\n \r\nЛуиза ТРАНЧЕВА", "date": "2019.11.21", "title": "Йорданка Илиева, РЗИ – Велико Търново: България е на първо място в Европейския съюз по разпространение на тютюнопушенето"}
{"url": "http://www.focus-news.net/news/2019/11/21/2721933/ministar-danail-kirilov-shte-otkrie-mezhdunaroden-yuridicheski-forum.html", "text": "Министърът на правосъдието Данаил Кирилов ще открие 4-дневно съвместно обучение по правата на човека в ЕС за магистрати от Гърция, Румъния и България. Събитието ще се открие официално в Резиденция „Бояна” в 13.00 на 22 ноември. Това съобщиха от пресцентъра на  Министерство на правосъдието . \r\n \r\n30 магистрати и адвокати от трите държави ще обменят опит и добри практики относно прилагането на Хартата на основните права на ЕС от националните съдилища. С това събитие приключва изпълнението на проект по Програма „Правосъдие” на ЕК с ръководител и автор на основните научни изследвания проф. д.ю.н. Атанас Семов, съдия в Конституционния съд на Република България. Заявки за участие в заключителния семинар в Бояна са подали над 250 съдии, прокурори и адвокати.", "date": "2019.11.21", "title": "Министър Данаил Кирилов ще открие международен юридически форум"}
{"url": "http://www.focus-news.net/news/2019/11/21/2721928/galya-dimitrova-nap-realizirahme-dopalnitelen-zashtiten-sloy-na-publichniya-sayt-na-prihodnata-agentsiya.html", "text": "Реализирахме допълнителен защитен слой на публичния сайт на Приходната агенция. Това каза изпълнителният директор на НАП Галя Димитрова пред журналисти, предаде репортер на  Агенция \"Фокус\" . Дейностите, които извършихме за последните 2 месеца ще ги кажа групирано, са свързани със създаването на по-конкретни, по-стриктни правила за достъп в защитната стена на НАП, процес по конфигуриране на приложните защитни стени, идентифициране и блокиране на опити за експлоатация на уязвимости, реализиране на допълнителен защитен слой на публичния сайт на НАП\", обясни Димитрова. \r\n \r\nТя посочи, че резултатите към момента са, че въпреки опитите за атаки към системите на НАП продължават, от агенцията не допускат проникване в системата. \"По отношение на нашите клиенти разширяваме обхвата на нашите електронни услуги, като се стремим заедно с това да повишим нивото на сигурност\", каза още изпълнителният директор на НАП.  \r\n \r\nГаля Димитрова уточни, че към момента не е възобновен обменът на информация с глобалния форум.  \r\nДеница КИТАНОВА", "date": "2019.11.21", "title": "Галя Димитрова, НАП: Реализирахме допълнителен защитен слой на публичния сайт на Приходната агенция"}
{"url": "http://www.focus-news.net/news/2019/11/21/2721934/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил   дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.21", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/11/21/2721925/koleden-kontsert-na-yaldaz-ibrahimova-i-sofiyskiya-duhov-orkestar-na-10-dekemvri.html", "text": "На 10 декември  от 19.00 ч. в зала \"България\" ще се проведе Коледен концерт на Йълдъз Ибрахимова и Софийския духов оркестър, организиран от Столична община и Дом на културата \"Искър\". Това съобщиха от пресцентъра на  Столична община . Публиката ще се наслади на богата музикална палитра от джаз, фолклор и цигански романси и изпълнения на произведенията на Жорж Бизе, Джордж Гершуин, Клод Франсоа и др.  \r\nДиригент на концерта ще бъде Юли Дамянов. Със специалното участие на Борислав Йоцов и Христо Йоцов. \r\nБилети на касата на \"Кантус фирмус\" в зала \"България\" и на ticketsbg.com.", "date": "2019.11.21", "title": "Коледен концерт на Йълдъз Ибрахимова и Софийския духов оркестър на 10 декември"}
{"url": "http://www.focus-news.net/news/2019/11/21/2721935/zam-kmetat-na-sofiya-yoana-hristova-shte-predstavi-informatsiya-za-napredaka-na-proekt-balgarskite-obshtini-rabotyat-zaedno-za-podobryavane-na-kachestvoto-na-atmosferniya-vazduh.html", "text": "Зам.-кметът на Столичната община Йоана Христова ще представи информация за напредъка на Интегриран проект (ИП) „Българските общини работят заедно за подобряване на качеството на атмосферния въздух” LIFE17 IPE/BG/000012 - LIFE IP CLEAN AIR по Програма LIFE на Европейския съюз от 11.00 часа на 22 ноември. Това съобщиха от пресцентъра на  Общината . \r\n \r\nПо време на пресконференцията ще бъде предоставена  информация за това, кои са определените за включване в проекта населени места в Столичната община, вида отоплителни уреди, които могат  да  получат безвъзмездно, както и условията, на които трябва да отговарят кандидатите.  \r\n \r\nИнтегриран проект „Българските общини работят заедно за подобряване на качеството на атмосферния въздух” LIFE17 IPE/BG/000012 - LIFE IP CLEAN е първият одобрен от Европейската комисия по Програма LIFE интегриран проект за България. Неговата главна цел е да допринесе за намаляването на количеството на фините прахови частици, с размер до 10 микрометра (ФПЧ10), които са основен проблем за качеството на атмосферния въздух в нашата страна.  \r\n \r\nИнтегрираният проект предвижда изпълнението на мерки от общинските програми за качество на въздуха в шест български общини - София, Бургас, Русе, Стара Загора, Велико Търново и Монтана. Дейностите в Интегрирания проект са насочени към намаляване на замърсяването от битово отопление с дърва и въглища на домакинствата, чрез замяна на старите отоплителни уреди с пелетни камини, пелетни котли с водна риза, газови котли, газови конвектори или стоманени панелни радиатори.  \r\n \r\nПресконференцията ще се състои в Първа зала на Столичната община, ул. „Московска“ 33.", "date": "2019.11.21", "title": "Зам.-кметът на София Йоана Христова ще представи информация за напредъка на проект „Българските общини работят заедно за подобряване на качеството на атмосферния въздух”"}
{"url": "http://www.focus-news.net/news/2019/11/21/2721931/krasimir-tsipov-gerb-grazhdanite-tryabva-da-sa-nayasno-che-elektronnite-uslugi-v-nap-predi-intsidenta-shte-badat-leko-zatrudneni-tay-kato-ima-povisheni-niva-na-sigurnost.html", "text": "Гражданите трябва да са наясно, че електронните услуги в НАП преди инцидента ще бъдат леко затруднени, тъй като има повишени нива на сигурност. Това каза народният представител от ПГ на ГЕРБ и председател на Временната анкетна комисия за НАП Красимир Ципов пред журналисти, предаде репортер на  Агенция \"Фокус\" . Според него най-същественото, което от НАП е трябвало да предложат на българските граждани, е да се намери този баланс по отношение на това да продължат дейностите по намаляване на административнтата тежест и предоставяне на електронни услуги и това информационните масиви на НАП да бъдат достатъчно защитени, за да не ставаме свидетели на такива подобни пробиви. Той обърна внимание, че за тази хакерска атака има обвинени лица. \"Идеята на тази анкетна комисия е да отправи своите препоръки към НАП именно в такъв аспект\", допълни Ципов.", "date": "2019.11.21", "title": "Красимир Ципов, ГЕРБ: Гражданите трябва да са наясно, че електронните услуги в НАП преди инцидента ще бъдат леко затруднени, тъй като има повишени нива на сигурност"}
{"url": "http://www.focus-news.net/news/2019/11/21/2721932/mokri-sa-patnite-na-mnogo-mesta-v-oblast-veliko-tarnovo.html", "text": "Ремонт се извършва по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до 29 ноември, съобщиха за  Радио „Фокус“ – Велико Търново  от Областно пътно управление – Велико Търново. Времето във Великотърновския регион е облачно и на много места вали дъжд. Настилките са предимно мокри и хлъзгави. Нововъведени ограничения няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до 3 януари 2020 г. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. В Прохода на Републиката, който е отворен за движение, остава в сила предупреждението за опасност от падащи камъни. В едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на месеца. \r\n \r\nЛуиза ТРАНЧЕВА", "date": "2019.11.21", "title": "Мокри са пътните на много места в област Велико Търново"}
{"url": "http://www.focus-news.net/news/2019/11/21/2721930/nagradata-agrobiznesmen-za-2019-g-poluchi-zemedeletsat-stancho-stanchev.html", "text": "Наградата \"Агробизнесмен за 2019 г.\" получи Станчо Станчев - управител на СД ,,Ерато СИК ”,  предаде репортер на  Агенция \"Фокус\" . Тя му беше връчена от министър Десислава Танева и миналогодишният победител в конкурса Светла Стоянова от \"ЕТ Хегла -Светла Стоянова\".  \r\nСтанчев е управител на фирма, позиционирана в с. Медово, общ. Братя Даскалово, където развива и бизнеса си.  \r\nЗорница КОСТАДИНОВА", "date": "2019.11.21", "title": "Наградата \"Агробизнесмен\" за 2019 г. получи земеделецът Станчо Станчев"}
{"url": "http://www.focus-news.net/news/2019/11/21/2721955/ria-novosti-turtsiya-i-sasht-shte-obsadyat-pokupkata-na-s-400-na-sreshta-v-ankara-na-22-noemvri.html", "text": "Американска делегация ще се срещне с турски представители в Анкара в на 22 ноември, за да обсъди проблема с руските системи за противовъздушна отбрана С-400. Това каза говорител на турското външно министерство, съобщава  РИА Новости  . \r\n„Срещата ще се проведе този петък (22 ноември)“, заяви представител на турското външно министерство в отговор на въпрос за това кога ще се проведе разговорът между делегациите. \r\nДоставките на руските системи за ПВО С-400, които предизвикаха криза в отношенията между Турция и САЩ, започнаха в средата на юли 2019 г. Според турския президент Реджеп Тайип Ердоган, С-400 ще бъдат функционални през април 2020 г. Вашингтон поиска Анкара да се откаже от сделката и в замяна да придобие американски системи за ПВО „Пейтриът“, заплашвайки да забави или дори да откаже да продаде на Турция най-новите изтребители Ф-35, както и да наложи на страната санкции. На този етап Анкара отказва да се откаже от сделката. \r\n \r\n  Теодор Пенев", "date": "2019.11.21", "title": "РИА Новости: Турция и САЩ ще обсъдят покупката на С-400 на среща в Анкара на 22 ноември"}
{"url": "http://www.focus-news.net/news/2019/11/21/2721951/politico-evropeyskiyat-parlament-shte-glasuva-za-novata-komisiya-bez-britanski-predstavitel-na-27-noemvri.html", "text": "Европарламента ще гласува за новата Европейска комисия на Урсула фон дер Лейен на 28 ноември, което ще отвори пътя за встъпването й в длъжност до 1 декември. Това заяви председателят на Европейския парламент Давид Сасоли, пише списание  Politico . \r\nТой добави, че вота в Страсбург ще дойде след като Европейският съвет одобри колегията на еврокомисарите, съставена от 27 души, след като Великобритания отказа да номинира свой кандидат преди изборите в страната на 12 декември. \r\n„Днес ние решихме, че ще гласуваме за колегията“, заяви Сасоли след срещата на Председателската конференция (лидерите на политическите групи в Европарламента).  \r\n„Ако вота е положителен, на 1 декември Европейската комисия ще може да започне работата си“, добави той. \r\nСасоли каза, че Европейският съвет ще направи свое изявление, свързано с „формирането на 27-те еврокомисари“, без значение от това какво се случи на 22 ноември, когато е крайния срок Великобритания да отговори на наказателната процедура на ЕС, свързана с отказът на Лондон да номинира комисар. \r\n„Освен ако няма нови факти (…), ще има декларация от Съвета за формирането на 27-членната Комисия (…) Това ни е достатъчно, предвид диалога и отговорите, които ни бяха дадени от британските власти“, допълни той. \r\nПроцесът по потвърждаването на номинациите, който започна през септември 2019 г., беше по-труден, отколкото се надяваше фон дер Лейен, като евродепутатите отхвърлиха кандидатите за комисари от Франция, Румъния и Унгария. Техните заместници вече получиха одобрение от парламента. \r\nСасоли защити решението на парламента, като заяви, че той е приел процеса по потвърждението „много сериозно“ и това е „в центъра на процеса по вземането на решения“ от ЕС. \r\n \r\n  Теодор Пенев", "date": "2019.11.21", "title": "Politico: Европейският парламент ще гласува за новата комисия, без британски представител, на 27 ноември"}
{"url": "http://www.focus-news.net/news/2019/11/21/2721953/ministar-desislava-taneva-vsyaka-sedmitsa-do-20-dekemvri-ima-grafik-za-plashtaniya-kam-zemedelskite-proizvoditeli.html", "text": "Сега приключи заседанието на  Управителния съвет на Държавен фонд „Земеделие“. На него взехме решение в рамките на настоящата календарна година ще бъде изплатена на 100% преходна национална помощ за овце-майки и кози-майки под селекционен контрол.Това каза министърът на земеделието, храните и горите Десислава Танева на церемония по награждаването на \"Агробизнесмен на България\" за 2019 г., предаде репортер на  Агенция \"Фокус\" . \"Имаме много ясен график за разплащания до края на годината. Всяка седмица до 20 декември има плащания към земеделските производители.   \r\n„През следващата 2020 г. очакваме да отворим нови 11 приема по програма за Развитие на селските райони на стойност 52,5 млн. евро, с което ще приключат приемите. Изпратихме нова мярка 5, която е предмет на въпросната нотификация и мярка 4.1 за подкрепа на биосигурността в животновъдните ферми, свързана с епизоотията африканска чума по свинете лятото“, заяви Танева. По думите ѝ за определянето на новите мерки за биосигурност и нива са ползвали експертиза на Европейския съюз.  \r\n \r\nТя допълни, че водят разговори с Министерството на регионалното развитие за общини с над 300 000 жители да минат в обхвата на региони в растеж, което означава, че останалите общини и земеделски производители ще бъдат с едни и същи капацитет на финансовия ресурс. „Ще изключим критерия „селски район“ като предимство при кандидатстването на земеделските производители“, посочи още Танева.  \r\nЗорница КОСТАДИНОВА", "date": "2019.11.21", "title": "Министър Десислава Танева:  Всяка седмица до 20 декември има график за плащания към земеделските производители"}
{"url": "http://www.focus-news.net/news/2019/11/21/2721958/sport-pochetino-e-favorit-za-nov-trenyor-na-bayern.html", "text": "Футбол: Бившият мениджър на Тотнъм Маурисио Почетино може да поеме Байерн Мюнхен, съобщава \"Билд\". Според изданието баварците може да се договорят с 47-годишния аржентинец след края на сезон 2019/20. Спортният директор на Байерн Хасан Салихамиджич вече се е срещнал с Почетино.  \r\nГерманският шампион уволни своя наставник Нико Ковач в началото на месеца заради слаби резултати и в момента тимът се води от помощника Ханзи Флик. \r\nРъководството на Тотнъм уволни снощи Почетино, а неговото място бе заето от Жозе Моуриньо.", "date": "2019.11.21", "title": "Спорт: Почетино е фаворит за нов треньор на Байерн"}
{"url": "http://www.focus-news.net/news/2019/11/21/2721957/rumen-petkov-pp-abv-za-mosv-e-smayvasht-faktat-za-sastoyanieto-na-reka-vit.html", "text": "За МОСВ е смайващ фактът за състоянието на река Вит. Това каза на пресконференция в Плевен лидерът на лидер на ПП АБВ Румен Петков в  отговор на въпрос за безводието в региона. ,,Язовир ,,Черни Осъм\" е за съжаление общобългарски проблем.  Не бива да считаме, че бедствията са започнали оня ден. Колизиите, които настават през последните седм-осем години трябва да бъдат анализирани и оценени от хора, които  могат да го направят.  Постоянно сме свидетели на тук потоп, там суша и европейските институции бягат от този въпрос. Очевидно  имаме проблем. В Северна България изграждаме няколко неща от преди да се родя - тунел под Балкана, правим магистрала ,,Хемус”, изграждаме язовир ,,Черни Осъм” и строим АЕЦ \"Белене”, коментира Румен Петков. Според него нежеланието  да се реализира нито едно от тези неща  е отношение към  Северна България.  ,,От няколко години повтарям, че ГЕРБ мрази Плевен и никой не ме опровергава.  За МОСВ е смайващ фактът за състоянието на река Вит? Този проблем е от десетилетия, не е от вчера.  Липса на политическа воля и институционален ресурс да се реши въпросът.Понеже сме от изброи в избори, правим всичко възможно да вкараме проблема под вода и той си изригва след това”, каза още Румен Петков. \r\n \r\nВиолета КРЪСТЕВА", "date": "2019.11.21", "title": "Румен Петков, ПП АБВ:  За МОСВ е смайващ фактът за състоянието на река Вит"}
{"url": "http://www.focus-news.net/news/2019/11/21/2721954/pregled-na-mezhdunarodnite-novini-do-1800-chasa-agentsiya-fokus.html", "text": "Европарламента ще гласува за новата Европейска комисия на Урсула фон дер Лейен на 28 ноември, което ще отвори пътя за встъпването й в длъжност до 1 декември. Това заяви председателят на Европейския парламент Давид Сасоли, пише списание  Politico . \r\nТой добави, че вота в Страсбург ще дойде след като Европейският съвет одобри колегията на еврокомисарите, съставена от 27 души, след като Великобритания отказа да номинира свой кандидат преди изборите в страната на 12 декември. \r\n„Днес ние решихме, че ще гласуваме за колегията“, заяви Сасоли след срещата на Председателската конференция (лидерите на политическите групи в Европарламента).  \r\n„Ако вота е положителен, на 1 декември Европейската комисия ще може да започне работата си“, добави той. \r\nСасоли каза, че Европейският съвет ще направи свое изявление, свързано с „формирането на 27-те еврокомисари“, без значение от това какво се случи на 22 ноември, когато е крайния срок Великобритания да отговори на наказателната процедура на ЕС, свързана с отказът на Лондон да номинира комисар. \r\n„Освен ако няма нови факти (…), ще има декларация от Съвета за формирането на 27-членната Комисия (…) Това ни е достатъчно, предвид диалога и отговорите, които ни бяха дадени от британските власти“, допълни той. \r\nПроцесът по потвърждаването на номинациите, който започна през септември 2019 г., беше по-труден, отколкото се надяваше фон дер Лейен, като евродепутатите отхвърлиха кандидатите за комисари от Франция, Румъния и Унгария. Техните заместници вече получиха одобрение от парламента. \r\nСасоли защити решението на парламента, като заяви, че той е приел процеса по потвърждението „много сериозно“ и това е „в центъра на процеса по вземането на решения“ от ЕС. \r\n*** \r\n \r\n  Върховната прокуратура на Израел ще обяви дали планира да обвини премиерът на страната Бенямин Нетаняху в корупция до часове, предава  AFP . \r\nТова се казва в изявление на Министерството на правосъдието на Израел.  \r\nПрокуратурата ще информира медиите по въпроса за делата срещу Нетаняху до 19:30 часа българско време.  \r\nЛидерът е изправен пред обвинения, които той отрича, свързани с това, че е получил подаръци на стойност хиляди долари, като в замяна е бил помолен да промени регулационните рамки в полза на местна медийна група. В замяна медиите са предложили да представят премиера в добра светлина.  \r\n*** \r\n \r\n  Премиерът на Израел Бенямин Нетаняху повтори своите призиви към депутатът и лидер на опозиционната партия „Синьо и бяло“ Бени Ганц за продължаването на преговорите за последен опит за формиране на единно правителство и предотвратяване на провеждането на трети поредни избори в страната, пише вестник  The Times of Israel . \r\n„Важно е за мен да изясня едно нещо – поемем предизвикателството и му предлагам – незабавни лични преговори, ти и аз, без предпоставки“, заяви премиерът в социалната мрежа „Туитър“, ден след като Ганц официално заяви, че няма да успее да формира кабинет.  \r\nСлед като опозицията също не формира правителство и малко след като с тази задача не се справи и самия Нетаняху, Израел влезе в 21-дневен период, в който парламентът ще се опита да излезе от политическата криза. Ако дори тогава не бъде формирано правителство, в страната ще се проведат още едни избори.  \r\n„Можем да превъзмогнем спора. Страната е важна за всички нас. Ние трябва да направим последен, съвместен опит да установим единно правителство, заяви министър-председателят, който, както и опозицията, желае да избегне провеждането на нови парламентарни избори. Той направи подобен призив към Ганц и малко преди опозиционният лидер да върне мандата за формиране на правителство, връчен му по-рано от президента Риувен Ривлин.  \r\nВъпреки това изглежда сякаш нито една от двете политически сили би се решила на компромис и продължаването на преговорите вероятно няма да изведе страната от задънената улица. \r\nПолитическата криза остави Израел без избрано правителство за почти една година. Двата тура избори не успяха да дадат нито на Нетаняху и неговата партия „Ликуд“, нито на опозицията достатъчно места в Кнесета, за да съберат мнозинство и да формират кабинет.  \r\nСлед последните избори през септември 2019 г. Нетаняху, а после Ганц получиха мандат от Ривлин да направят това, но и двамата се провалиха, а пропастта между двете партии остава, въпреки преговорите, които проведоха.  \r\nПрезидентът Ривлин сам призова и двамата да се обединят в единно правителство. Той предложи споразумение за разделянето на властта между „Синьо и бяло“ и „Ликуд“, според което Нетаняху ще се върне на поста премиер, но ще го остави, когато се наложи да се яви в съда, за делата за корупция, които вероятно ще бъдат заведени срещу него. В негово отсъствие премиер ще бъде Ганц. \r\nНо преговорите се провалиха, след като премиерът и Ганц не се разбраха за това кой да оглави правителството непосредствено след като то бъде формирано, а освен това Нетаняху настояваше и да преговаря от името на целият блок от партии, които го подкрепят. Ганц отказва да служи в правителство, оглавено от премиер, обвинен за корупция, а и вероятно не би искал да се обвърже политически с десните партии на министър-председателят, след като в предизборната си кампания заяви, че цели да формира либерален кабинет. \r\nНетаняху получи първия мандат след изборите, но го върна на Ривлин през октомври, след като не получи достатъчно подкрепа. Ривлин след това връчи Мандата на Ганц, но и той заяви, че не може да формира правителство на 20 ноември.  \r\nСлед това от президентството заявиха, че Риувен Ривлин ще информира говорителя на парламента Юли Еделщайн, че Кнесета влиза за първи път в своята история в специално определения от законодателството за такива случаи 21-дневен период, в който всеки депутат може да бъде издигнат за премиер, стига да получи достатъчно подкрепа. \r\nПо време на този период 61 от 120-те народни представители могат да поискат от Ривлин да назначи даден техен избраник за министър-председател, като този човек ще има 14 дни да събере коалиция.  \r\nАко това не се случи до 21 дни, парламентът трябва да бъде разпуснат и в страната ще се проведат трети избори в рамките на година.  \r\nГанц не успя да формира правителство, след като лидерът на партия „Наш дом – Израел“ Авигдор Либерман заяви, че няма да подкрепи нито управляващата партия, нито опозиционната „Синьо и бяло“, тъй като те не са се съгласили да формират секуларно единно правителство. „Наш дом – Израел“ спечели девет места в парламента, което означаваше, че ако Либерман беше подкрепил Нетаняху, това щеше да е достатъчно за формирането на кабинет.  \r\nСпоред израелските медии, Ганц е заявил, че неговото партньорство със заместника на „Синьо и бяло“ Яир Лапид е намалило шансовете за коалиция с „Ликуд“. \r\n„Заради Лапид, шансовете за единно (правителство) паднаха“, беше цитиран Ганц от израелската телевизия „Канал 12“, без да уточнява детайли.  \r\nЛидерът на опозицията още заяви, че десните в неговата партия са осуетили формирането на правителство в малцинство.  \r\n*** \r\n \r\n  „Шпионският скандал“ в Сърбия е още една провокативна история, свързана с външната ни политика. Това каза на брифинг говорителят на руското външно министерство Мария Захарова, предава  TACC . \r\n\"Сега трябва да имаме контакти на най-високо ниво. Свикнахме с факта, че малко преди контактите на висше или на високо ниво (…) се появяват интересни истории, които се предават като сензации. Времето минава, всичко това или се забравя, или се оказва някаква набързо измислена провокация“, каза тя. \r\n„Очевидно е, че задачата, която е стояла зад авторите на това видео, е провокация, опит да се настроят хората по някакъв начин преди преговори, срещи и посещения“, добави дипломатът. \r\n*** \r\n \r\n  След срещата на Съвета за национална сигурност на страната, сръбският президент Александър Вучич ще направи публично изявление на фона на информацията за шпионския скандал с предполагаемото участие на руски разузнавач и белградски агент, предава  РИА Новости . Това съобщиха от президентската администрация на Сърбия. \r\n \r\nМинистърът на отбраната на страната Александър Вулин заяви по-рано, че сръбските власти ще проучат и проверят медийните публикации относно предполагаемия опит за вербуване на сръбски офицер от руските военни. Президентът Вучич проведе среща с руския посланик Александър Боцан-Харченко малко по-рано, на която той потвърди, че ще посети град Сочи на 4 декември. След това беше насрочено и заседание на Съвета за национална сигурност, което ще се проведе в късните часове на 21 ноември. \r\n \r\n\"Президентът на Република Сърбия Александър Вучич ще председателства Съвета за (национална) сигурност (...) След заседание на Съвета между 19:00 и 21:00 ч. (20:00 и 22:00 часа българско време), в зависимост от продължителността му, се очаква президентът Вучич да се обърне към обществеността\", заявиха от администрацията на държавния глава лидер. \r\nПо-рано сръбският таблоид \"Blic\" публикува статия, в която твърди, че бившият заместник аташе по отбраната в руското посолство в Белград Георги Клебан е подкупил сръбски агент или офицер. Тази информация беше подадена от Радио „Свободна Европа“. \r\n \r\nНа видеокадрите, публикувани в по-рано, се виждат двама мъже на паркинг. Единият от тях е описан като „руски агент“, а по-късно сръбските разузнавателни служби потвърдиха, че това е бил именно Клебан. В кадрите се вижда как той дава найлонова торба на човек, описан като „сръбски агент“, както и плик с пари. \r\n \r\nРъководителят на отдела за анализ на Агенцията за информация и сигурност на Сърбия потвърди, че специалните служби в Белград смятат, че Клебан е заснет във видеоклипа. Той обаче отказа да разкрие самоличността на второто лице.  \r\nКоментирайки случая, говорителят на руския президент Дмитрий Песков заяви, че отношенията между Русия и Сърбия са „толкова специални, партньорски, братски и съюзнически“, че нищо не може да им повлияе. \r\n*** \r\n \r\n  От идеите на британския главен опозиционен лидер и ръководител на Лейбъристката партия Джереми Корбин липсва достоверност, защото той не желае да каже как ще гласува в новия референдум за Брекзит, който предлага. Това твърдят от управляващата Консервативна партия, предава  Reuters . \r\nТова изявление идва малко след като лейбъристите официално представиха предизборната си програма преди вота на 12 декември.  \r\nЛейбъристите предлагат преразглеждане на сделката, която премиерът на страната Борис Джонсън постигна с Европейския съюз. След това техният план предвижда тя да бъде гласувана в нов референдум, с опцията за оставане в ЕС. Лейбъристите смятат да осъществят този план до 6 месеца след като спечелят изборите, ако това се случи, но Корбин отказа да заяви как лично той би гласувал при подобен референдум. \r\n„Публикацията на лейбъристкия манифест само потвърди това, което вече знаехме – Джереми Корбин просто няма план за Брекзит“, заяви британският заместник-министър, отговарящ за сигурността, част Консервативната партия Брандън Люис.  \r\n„А без план да осъществи Брекзит, (в идеите му) липсва достоверност за всичко друго“, добави той.  \r\n*** \r\n \r\n  Президентът на Израел Реувен Ривлин възложи на парламента да намери нов премиер, за да бъдат избегнати трети поредни избори, след като настоящият министър-председател Бенямин Нетаняху и основният му съперник Бени Ганц се провалиха в опитите си да формират правителство, предава  AFP . \r\n„От днес в течение на 21 дни решението за това, на кого да възложат формирането на правителството е в ръцете на депутатите в Кнесета (парламента)“, заяви Ривлин, един ден след като Ганц призна, че не може да състави коалиция. \r\n*** \r\n \r\n  Франция е ратифицирала Протокола за присъединяването на Северна Македония към НАТО. Това обяви в социалната мрежа „Туитър“ министърът на отбраната на югозападната ни съседка Радмила Шекеринска, предава скопската телевизия  НОВА . \r\nСпоред съобщение от френското министерство по европейските въпроси и външните работи, присъединяването на Северна Македония към НАТО ще повиши сигурността на региона и на Алианса като цяло. \r\nЗа да стане пълноправен член на НАТО Северна Македония е необходимо Испания да ратифицира протокола. Процесът се бави заради предсрочните парламентарни избори в страната – в Мадрид все още няма правителство. \r\nПреди няколко дни генералният секретар на НАТО Йенс Столтенберг заяви, че не очаква процесът на ратифициране на протокола за членството на Северна Македония в Алианса да приключи до началото на декември, когато ще се проведе срещата на върха в Лондон. Той обаче подчерта, че финализирането на всички процедури може да се очаква в началото на следващата година.  \r\n*** \r\n \r\n  Официална Анкара разкритикува коментарите на гръцкия премиер Кириакос Мицотакис относно „неуправляемата\" ситуация в мигрантските лагери на островите, като заяви, че те са „неоснователни и неуместни\", съобщава електронното издание на атинския ежедневник  Kathimerini . \r\n„В сравнение с миграционната криза от 2015 г., когато 850 хиляди нелегални мигранти достигнаха Европа, сегашното ниво на преминаване е намалено с 94 процента, благодарение на мерките, предприети от Турция\", подчерта говорителят на турското външно министерство на Хами Аксой. \r\n \r\n„Не е хуманно държавите, разположени по миграционните пътища, както и Гърция, да прилагат „нулева политика за мигранти“ и да пренебрегват правата на тези хора. Гърция и страните, засегнати от миграцията, трябва да се съсредоточат главно върху справянето с първопричините, предизвикващи проблема“, добави представителят на външнополитическото ведомство в Анкара. \r\n \r\nАксой повтори, че Турция е приела на своя територия повече от 4 милиона бежанци. \r\n„Нашите гръцки колеги, както и международната общност трябва да разберат, че не е честно единствено Турция да поема тежестта на миграцията, която е глобален проблем\", подчерта Аксой. \r\n \r\nИзказвайки се относно участието на младите в европейската политика в рамките на конгреса на Европейската народна партия в Загреб, Мицотакис предупреди, че „Гърция е достигнала своите граници“ по отношение на броя на бежанците и мигрантите, които може да приеме, добавяйки, че Европейският съюз се нуждае от обща система за убежище, която ще замени Дъблинския регламент. \r\n \r\nСъгласно думите му, Гърция приема на ден средно по 500 лица, търсещи убежище, и  ситуацията на островите вече е „неуправляема“, докато преместването на бежанци в континенталната част на страната предизвиква реакции от местното население. \r\n„Не виждаме как тази тенденция ще спрат в близко бъдеще“, обясни лидерът на кабинета в Атина, подчертавайки, че миграцията е проблем, който засяга целия ЕС.", "date": "2019.11.21", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/11/21/2721961/predstoyashti-mezhdunarodni-sabitiya-za-22-noemvri-agentsiya-fokus.html", "text": "Визита на президента на Полша Анджей Дуда. \r\n*** \r\n \r\n  Годишен конгрес на Християндемократическата партия на германския канцлер Ангела Меркел. \r\n*** \r\n \r\n  Среща на турска и американска делегация във връзка с покупката от страна на Анкара на системите за противовъздушна отбрана С-400. \r\n*** \r\n \r\n  Официално посещение на президента на Северна Македония Стево Пендаровски в Сърбия. \r\n*** \r\n \r\n  Нови протести на площад „Италия“ в петата седмица от началото на демонстрациите в Чили.", "date": "2019.11.21", "title": "Предстоящи международни събития за 22 ноември (Агенция „Фокус“)"}
{"url": "http://www.focus-news.net/news/2019/11/21/2721959/vasil-grudev-df-zemedelie-ot-parvata-sedmitsa-na-dekemvri-zapochvame-plashtaniya-po-8-te-shemi-za-obvarzana-podkrepa-v-sektor-zhivotnovadstvo.html", "text": "От първата седмица на месец декември започваме плащания по 8-те схеми за обвързана подкрепа в сектор „Животновъдство“. Обвързаната схема за плодове и зеленчуци ще стартира през следващата година. Това каза изпълнителният директор на Държавен фонд \"Земеделие\" Васил Грудев на церемония по награждаването на \"Агробизнесмен на България\" за 2019 г., предаде репортер на  Агенция \"Фокус\" .  \r\nПо думите му работата във фонд „Земеделие“ вече е структурирана на оперативно ниво. „Относно намалението на акциза, тази сутрин получихме парите от Агенция „Митници“ и са разпределени по сметките на земеделските производители. В рамките на днешния ден те трябва да постъпят в сметките им“, заяви Грудев.  \r\nЗорница КОСТАДИНОВА", "date": "2019.11.21", "title": "Васил Грудев, ДФ \"Земеделие\": От първата седмица на декември започваме плащания по 8-те схеми за обвързана подкрепа в сектор „Животновъдство“"}
{"url": "http://www.focus-news.net/news/2019/11/21/2721964/dots-momchil-doychev-atlanticheski-savet-zamesvaneto-na-balgariya-v-shpionskiya-skandal-v-belgrad-tseli-prikrivane-na-realnoto-mu-sashtestvuvane.html", "text": "Замесването на България в шпионския скандал в Белград от страна на сръбски депутат има за цел да отклони общественото мнение в Сърбия. Това каза за обзорното предаване „Това е България“ на Радио „Фокус“ съпредседателят на Атлантическия съвет на България доц. Момчил Дойчев. „Това е едно активно мероприятие за прикриването на друг скандал, в който е замесена Сърбия. Фактът, че се намесва името на Атлантическия съвет в България и го представят като правителствен фактор, показва непознаване. Това показва, че дори тази неправителствената организация е обект на дезинформационна кампания, зад която прозират интересите на Кремъл“, каза Дойчев. Според него с абсурдната си информация случаят е типична теория на конспирацията, която се ползва за прикриване на реално събитие. \r\nЦоня СЪБЧЕВА", "date": "2019.11.21", "title": "Доц. Момчил Дойчев, Атлантически съвет: Замесването на България в шпионския скандал в Белград цели прикриване на реалното му съществуване"}
{"url": "http://www.focus-news.net/news/2019/11/21/2721952/ombudsmanat-diana-kovacheva-s-preporaka-do-mrrb-za-promeni-v-etazhnata-sobstvenost.html", "text": "Омбудсманът Диана Ковачева ще изпрати препоръка до министъра на регионалното развитие и благоустройството Петя Аврамова с искане да бъде придвижен процесът по изменение и допълнение на Закона за управление на етажната собственост. Това обяви на брифинг пред журналисти в гр. Стара Загора националният обществен посредник, след като в рамките на изнесена приемна беше сезирана от граждани за сериозни проблеми, които срещат при прилагането на закона. Това съобщиха от пресцентъра на  омбудсмана \r\n. \r\n„До 15 април т.г. беше срокът за предложения за изменения. За съжаление от тогава досега няма изготвени промени“, обясни доц. Ковачева.  \r\nТя допълни, че жалби по темата получава от цялата страна и анализът им сочи, че  управлението на етажната собственост не може да се справи докрай без намесата на държавата или общината.  \r\n„Основното оплакване на гражданите е, че няма баланс и те не успяват да се справят помежду си в етажната собственост. Не успяват да получат подкрепа от страна на местната власт, тъй като законът е оставил в голяма степен решаването на проблемите в ръцете на гражданите, на собствениците и това често води до междусъседски войни. Въпреки, че има възможности за намесата на съда, хората не могат да се справят“, обобщи омбудсманът. \r\n  \r\nДоц. Ковачева отчете, че в рамките на приемния ден, организиран в офиса на местния обществен посредник на Стара Загора Надежда Чакърова – Николова, с екипа си е изслушала повече от 30 граждани.  \r\n„Традиционно най-нарушавани са икономическите и социални права, правото на труд, осигурителни права, правото на придобиване на пенсия. Друг проблем, поставен от гражданите, по който също ще изпратя препоръка до Община Стара Загора и Община Чирпан е по тема, с която вече сме се занимавали. Тя е свързана с липсата на автобусен транспорт до с. Сърневец. Надявам се, че след като пътят вече е изграден, да може да бъде решен въпросът с автобусната връзка и транспорта на хората“, допълни омбудсманът.  \r\n„Най-интересният и глобален проблем, представен днес пред мен е от адвокат – представител на Асоциацията на осиновените, за противоречива съдебна практика, когато става въпрос за установяване на произход и разкриване тайната на осиновяването. Знаете много хора, когато разберат, че са осиновени търсят своя произход и биологичните си родители. България за съжаление е една от малкото държави, която не спазва международните стандарти, при нас все още има тайна на осиновяването и наказателна отговорност за разкриването й“, информира доц. Диана Ковачева.  \r\n \r\nТя допълни, че с екипа си ще направи проучване, за да установи дали има противоречива съдебна практика в прилагането на чл. 105 от Семейния кодекс и дали съдилищата прилагат пряко чл. 8 от Европейската конвенция за защита правата на човека и основните свободи, т.е. въпроса за нарушаването на правото на личен и семеен живот.  \r\n„Ако установим такава практика ще сезираме ВКС с искане за тълкувателно решение и ще изпратим препоръка до Министерството на правосъдието за промени в Семейния кодекс“, подчерта омбудсманът.  \r\nПо-рано през деня омбудсманът участва във форума „30 години по-късно: демократични ценности, поколението днес – проблеми, реализация, перспективи”, иницииран от местния обществен посредник на Стара Загора.  \r\nИдеята на събитието бе да насърчи младите хора да останат, да работят и реализират мечтите си в България. Първият Млад омбудсман на Млада Загора Бетина Радева и заместникът й Калоян Максимов споделиха своя опит с основни моменти от дейността си през годината и официално подадоха мандата на новоизбрания Млад омбудсман Александър Александров и неговия заместник Мартин Колев.  \r\n„Събитието беше заредено с много емоция. Подобни инициативи стимулират младите хора да участват при вземането на решения, които ги засягат или решения, които са от обществена значимост, а също възпитават активната им гражданска позиция “, обобщи Ковачева.  \r\nТя поздрави младите си колеги за това, че вече имат програма за действие, но им даде и личен съвет да бъдат по-гъвкави в бъдещите си планове, за да могат да реагират на реалните проблеми на хората.  \r\n \r\n„Всъщност, гражданите са тези, които пишат програмата на нас, омбудсманите”, завърши Диана Ковачева.", "date": "2019.11.21", "title": "Омбудсманът Диана Ковачева с препоръка до МРРБ за промени в етажната собственост"}
{"url": "http://www.focus-news.net/news/2019/11/21/2721956/v-denya-na-hristiyanskoto-semeystvo-greynaha-kolednite-svetlini-na-aleyata-s-lipite-v-kyustendil.html", "text": "В Деня на християнското семейство грейнаха коледните светлини на алеята с липите в Кюстендил, предаде репортер на  Радио „Фокус” – Кюстендил . За втора поредна година на площада пред Общински драматичен театър се състоя благодарствен молебен, отслужен от архиерейският наместник на Кюстендилска духовна околия Генади Генадиев. „Нека бъде честит този празник на семейството. Нека и ние, както Божията майка е постигнала с нейния чист живот възхвала, така и ние да се грижим за нашите семейства, защото в тях възпитаваме децата, а те са нашето семейство”, каза отец Генади Генадиев. На събитието присъства зам.-кметът на Община Кюстендил Светослав Василев. В програмата участваха вокалните групи „Калпазани” и „Алегра”, както и Студио „Дебют”.  \r\n \r\nВенцеслав ИЛЧЕВ", "date": "2019.11.21", "title": "В Деня на християнското семейство грейнаха коледните светлини на алеята с липите в Кюстендил"}
{"url": "http://www.focus-news.net/news/2019/11/21/2721965/administrativen-sad-vidin-potvardi-reshenie-na-obshtinskata-izbiratelna-komisiya-v-belogradchik-za-izbora-na-obshtinski-savetnitsi.html", "text": "Административен съд – Видин, отхвърли жалбата на Радослав Любенов Живков, подадена в качеството му на кандидат за общински съветник от Политическа партия „Национален фронт за спасение на България“ против решение на Общинска избирателна комисия – Белоградчик от проведените на 27 октомври местни избори за общински съветници в Община-Белоградчик. Това съобщиха за  Радио „Фокус“ – Видин  от съда.  \r\n \r\nВ хода на производството, съдът съобрази становищата на страните и събраните по делото доказателства и направи проверка на законосъобразността на обжалвания административен акт. Анализът на горепосочените налага извода, че при провеждане на изборите за общински съветници в Община-Белоградчик не са допуснати съществени нарушения на изборния процес, които да доведат до изборен резултат, различен от обявения в оспорваното решение.  \r\n \r\nВ решението на съда се посочва, че подадената жалба е неоснователна, обжалвания акт е законосъобразен и като такъв следва да потвърди решението на Общинската избирателна комисия – Белоградчик от проведените на 27 октомври местни избори за общински съветници в Община-Белоградчик.  \r\nРешението на съда подлежи на обжалване пред Върховен административен съд в седем дневен срок от съобщаването му на страните.", "date": "2019.11.21", "title": "Административен съд - Видин потвърди решение на Общинската избирателна комисия в Белоградчик за избора на общински съветници"}
{"url": "http://www.focus-news.net/news/2019/11/21/2721962/gd-granichna-politsiya-silno-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-lesovo-na-granitsata-ni-s-turtsiya.html", "text": "Силно интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\" на границата ни с Турция. Това съобщиха от  ГД \"Гранична полиция\" . Информацията за трафика е към 18.00 часа. Интензивен е и трафикът на изход за товарни автомобили на ГКПП \"Дунав мост - Русе\" на границата с Румъния. На границата с Република Гърция трафикът е нормален на всички гранични контролно-пропускателни пунктове. Поради извършване на ремонтни работи на ГКПП \"Кулата\" е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. \r\nНа границата с Република Сърбия и Република Северна Македония трафикът е нормален на всички гранични контролно-пропускателни пунктове.  \r\nНа 24.11.2019 г. за времето от 09:00ч. до 13:00ч. на ГКПП Кардам-Негру вода, поради извършване на ремонтни дейности ще бъде спряно електрозахранването и преустановено извършването на гранични проверки. Препоръчва се използването на алтернативни маршрути.", "date": "2019.11.21", "title": "ГД \"Гранична полиция\": Силно интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\" на границата ни с Турция"}
{"url": "http://www.focus-news.net/news/2019/11/21/2721960/kathimerini-dendias-uveri-skopie-che-stranata-razpolaga-s-podkrepata-na-gartsiya.html", "text": "Външният министър на Гърция Никос Дендиас увери своя колега от Северна Македония Никола Димитров в подкрепата на Атина за европерспектива на Скопие, след френското вето върху започването на преговори за присъединяване към Европейския съюз, пише вестник  Kathimerini . \r\nДендиас разговаря с Димитров в кулоарите на срещата от високо равнище на НАТО в Брюксел и ще се срещне отново с него, както и с премиера на Северна Македония Зоран Заев, когато посети Скопие на 26 ноември. \r\nДипломацията между Скопие и Атина се радва на подкрепа, като Вашингтон и Берлин също са сред тези, които подкрепят нов опит за приемането на Северна Македония в структурите на ЕС.  \r\nТези развития идват малко след като стана ясно, че Париж ще предложи реформи в процеса по приемането на нови членове на ЕС. Малко след като Франция не позволи започването на преговори за присъединяване с Албания и Северна Македония, нейният президент Еманюел Макрон ще апелира за по сложна и структурирана система за разширение на Общността.  \r\nМеждувременно Гърция се опитва да развие по-близки икономически връзки със Скопие. Заместникът на Дендиас Костас Фрагогианис, чиито фокус е именно икономическата дипломация се очаква да придружи министъра в Скопие.  \r\n \r\n  Теодор Пенев", "date": "2019.11.21", "title": "Kathimerini: Дендиас увери Скопие, че страната разполага с подкрепата на Гърция"}
{"url": "http://www.focus-news.net/news/2019/11/21/2721967/afp-benyamin-netanyahu-e-obvinen-v-podkup-izmama-i-zloupotreba-s-doverie.html", "text": "Израелската върховна прокуратура повдигна обвинения срещу премиера на страната Бенямин Нетаняху за корупция, предава  AFP . \r\nТова вероятно ще бъде и края на продължилата десетилетия политическа кариера на Нетаняху. \r\nГлавният прокурор Авишай Манделбилт „реши да повдигне обвинения срещу премиера Бенямин Нетаняху за провиненията приемане на подкуп, измама, и злоупотреба с доверие“, се казва в изявление на кабинета на министър-председателя.  \r\nВ него се казва, че той и адвокатите му са получили копие от обвиненията. \r\nНетаняху, който яростно отрича обвиненията, се превръща в първия израелски министър-председател, който бива призован в съда докато още е на служба. \r\nОчаква се прокуратурата да излезе с официално изявление, което Нетаняху също вероятно ще коментира. \r\nСпоред израелското законодателство премиерът не е задължен да напусне поста си, това ще е така само ако той получи присъда, но Нетаняху вероятно ще бъде подложен на сериозен политически натиск.  \r\nТой обаче може да поиска от парламента да му бъде предоставен имунитет срещу съдебно преследване. \r\nНетаняху е на власт от 2009 г. и е най-дълго служилият премиер на страната, доминиращ оттогава политическата сцена. \r\n \r\n  Теодор Пенев", "date": "2019.11.21", "title": "AFP: Бенямин Нетаняху е обвинен в подкуп, измама и злоупотреба с доверие"}
{"url": "http://www.focus-news.net/news/2019/11/21/2721968/obshtestveno-obsazhdane-na-proekta-za-podmyana-na-otoplitelnite-sistemi-se-provede-v-burgas.html", "text": "Проведе се обществено обсъждане на проекта за подмяна на отоплителните системи в Бургас, предаде репортер на  Радио \"Фокус\" - Бургас . Проектът е наречен \"Българските общини работят заедно за подобряване на качеството на атмосферния въздух\" и по време на днешното обсъждане бе представен от зам.-кмета на Община Бургас Руска Бояджиева и от съставителят Величка Великова.  \r\n \r\nТой е финансиран по програма \"LIFE\"  на Европейския съюз, а целта му е да подмени старите отоплителните уреди на твърдо гориво за 1994 бургаски домакинства с по-нови и по-модерни форми на отопление. По време на обсъждането присъстваха около 50 жители на Бургас, които имаха възможност да задават въпроси, да изразяват мнения и да отправят  предложения, свързани с него. Според Руска Бояджиева така представеният проект е необходим, тъй като изследванията показват, че пречките на твърдо гориво допринасят с една четвърт за замърсяването на атмосферния въздух. \"Този проект не стои само в общата политика на Община Бургас по отношение качеството на въздуха. Той върви паралелно с друг проект, който се финансира по Оперативна програма  \"Околна среда\" и който има същата задача - да се опита да намали замърсяването на атмосферния въздух, което е причинено от изгарянето на твърдо битово гориво. С течение на обстоятелствата двата проекта леко се разминават във времето, което до някаква степен е добре. Това, което ще се случи по този проект и мерките, които ще предприемем, ще послужи като опит за следващите стъпки, които ще предприемем по другия проект - този по Оперативна програма \"Околна среда\". Презентацията, която ви представяме днес, е изключително практически насочена, тъй като тя ще представи начините, по които домакинствата в Бургас могат да кандидатстват за подпомагане под формата на горивни инсталации, за видовете документи, които трябва да притежават, както и за това как трябва да бъдат попълнени те, за да може да се кандидатства по проекта\", отбеляза Руска Бояджиева.", "date": "2019.11.21", "title": "Обществено обсъждане на проекта за подмяна на отоплителните системи се проведе в Бургас"}
{"url": "http://www.focus-news.net/news/2019/11/21/2721969/predstoyashti-sabitiya-v-stranata-za-22-noemvri-agentsiya-fokus.html", "text": "*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 18.30 часа в Народно читалище „Аура“ – 1929“ вицепрезидентът Илияна Йотова ще участва в отбелязването на 90 г. от създаването на читалището. \r\n \r\n*** \r\n \r\nОт 10.00 часа в Европейския кът в сградата на Народното събрание ще се проведе тържествена церемония по поставянето на Капсула на доброто. Поводът за церемонията е 30-та годишнина от приемането на Конвенцията на ООН за правата на детето. Мария Габриел ще участва във вграждането на Капсула на доброто с послания за бъдещите поколения, която ще се отвори през 2030 година. \r\n \r\n*** \r\n \r\nОт 11.00 часа в Първа зала на Столична община на ул. „Московска“ № 33 заместник-кметът на Столична община Йона Христова ще представи информация за напредъка на Интегриран проект (ИП) „Българските общини работят заедно за подобряване на качеството на атмосферния въздух. \r\n \r\n*** \r\n \r\nОт 13.00 часа в резиденция „Бояна“ министърът на правосъдието Данаил Кирилов ще открие четиридневно съвместно обучение по правата на човека в АС за магистрати от България, Гърция и Румъния. \r\n \r\n*** \r\n \r\nОт 12.00 часа в Националния пресклуб на БТА, ще се проведе пресконференция на тема: „Представяне на информационната кампания за грипа на СЗО“. \r\n \r\n*** \r\n \r\nОт 13.00 часа в зала „Сердика“ на София Хотел Балкан ще се проведе дискусия Energy Managers' Forum на тема: „15 години либерализация на електроенергийния пазар – пътят напред.“ \r\n \r\n*** \r\n \r\nОт 13:00 часа ще се проведе Ден на отворените врати на и представяне на дейността на Физическия факултет на СУ. \r\n \r\n*** \r\n \r\nОт 9.00 часа във Фоайето на зала „България“ ще започнат ателиета за танци, изобразително изкуство и музика за деца. \r\n \r\n*** \r\n \r\nОт 18.00 часа Българският червен кръст и СиВиЕс – България организират събитие под надслов „Да вкусим ориента“ по повод Месеца на бежанеца, който се отбелязва през ноември. \r\n \r\n*** \r\n \r\nОт 14.00 часа в зала № 4 на Експозиционен център „Флора“ ще се проведе пресконференция на Професионален футболен клуб „Нефтохимик“ Бургас и Efbet. \r\n \r\n*** \r\n   \r\nОт 19.00 часа в Културен център \"Морско казино\" ще се състои камерен концерт под надслов \"Аз помня този чуден миг\" \r\n \r\n*** \r\n \r\nОт 12.00 часа в зала 5 на Общината, ще се проведе пресконференция по повод Национална кампания на КНСБ „Арена работеща България”, с участието на Пламен Нанков – Вицепрезидент на КНСБ, Огнян Атанасов – Национален секретар в КНСБ и Силвия Христова – в.и.д. Областен координатор на КНСБ за Благоевград.  \r\n \r\n*** \r\n \r\nОт 12.30 часа в Центъра за личностно и творческо развитие на децата на Благоевград ще бъдат обявени резултатите и ще се наградят победителите в шестия Национален ученически конкурс „Национален парк „Рила“ – познат и непознат“.  \r\n \r\n*** \r\n \r\nОт 10.00 часа във фоайето НАОП „Н. Коперник“ ще започне  фестивала \"Вълшебна разходка из 150-годишната периодична таблица на Менделеев\". \r\n \r\n*** \r\n \r\nОт 12.00 часа  в Държавна опера Варна при Театрално-музикален продуцентски център Варна ще се състои пресконференция с екипа на премиерната балетна постановка \"Спящата красавица\". \r\n \r\n*** \r\n \r\nОт 17.00 часа в отдел ИЗКУСТВО на Регионална библиотека-Варна ще бъде прожектиран филмът „Иди“.  \r\n \r\n*** \r\n \r\nОт 18.00 часа в Арт салона на Радио „Варна“ ще се състои представяне на книгата „Къщите още говорят” от Мариана Мелнишка и Александър Геров. Среща с авторите, водещ Християн Облаков \r\n \r\n*** \r\n \r\nОт 09:30 часа в голямата зала на общината, ще се проведе Трета национална среща на експертите по социални дейности и здравеопазване от общинните. \r\n \r\n*** \r\n \r\nОт 10.30 часа в Конферентната зала на Областен информационен център - Велико Търново ще се проведе информационен ден за представяне на процедури „Споделена визия за екологичната мрежа Натура 2000 в България“ и „Изготвяне/актуализиране на планове за действие за видове“ по Приоритетна ос 3 „Натура 2000 и биоразнообразие“ на Оперативна програма „Околна среда“ 2014–2020 г. \r\n \r\n*** \r\n \r\nОт 11:00 часа, в квартал „Бистрец“, м. „Бутов дол“ /до Резервоар 13000/ ще се извърши церемония „Първа копка“ за изграждането на довеждащ водопровод от яз. „Среченска бара“ до града, част от „Интегриран проект за воден цикъл на гр. Враца –II фаза“, финансиран по ОП „Околна среда 2014-2020 г.“.  \r\n   \r\n*** \r\n \r\nОт 11.00 часа Ден на отворените врати организира общественият посредник на Казанлък, по повод Деня на българската адвокатура. \r\n \r\n*** \r\n \r\nВ 09.00 часа в зала 10 на Окръжния съд ще се проведе заседание по делото срещу Сергей Х., обвинен в опит за умишлено убийство и притежание на незаконно оръжие. \r\n  \r\n*** \r\n \r\nВ 09.30 часа в зала 11 на Районния съд ще се проведе заседание по делото срещу Христо П., обвинен в изключителна жестокост към гръбначно животно – куче,  и затова, че му е причинил противозаконно тежко увреждане по особено мъчителен начин. \r\n \r\n*** \r\n \r\nВ 10.00 часа във Висше училище по агробизнес и развитие на регионите ще се състои откриването на Международната конференция \"България на регионите\".  \r\n \r\n*** \r\n \r\nОт 10.00 часа в сградата на бул.\"Руски\" №86, изпълнителният съвет на СРС \"Подкрепа\" организира пресконференция по повод 30 години от учредяването на КТ \"Подкрепа\" в града. \r\n \r\n*** \r\n \r\nВ 13.30 часа в зала 11 на Районния съд ще се проведе заседание по делото срещу Земфира И., обвинена за извършване на непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост.  \r\n \r\n*** \r\n \r\nВ 14.00 часа в зала 223 в сградата на Общински детски комплекс ще се проведе награждаване на победителите от кампанията \"Грамотни ли сме\". \r\n \r\n*** \r\n \r\nВ 18.00 часа в Малката базилика  ще бъде открита изложба със скулптурите на известната турска художничка Арзу Партен, озаглавена „Повече от роза“. \r\n \r\n*** \r\n \r\nОт 10.00 часа в сградата на бул.\"Руски\" №86, изпълнителният съвет на СРС \"Подкрепа\" организира пресконференция по повод 30 години от учредяването на КТ \"Подкрепа\" в града. \r\n \r\n*** \r\n  От 9.00 часа в Шуменския университет започва първият състезателен от XI-тия Международен есенен турнир по информатика - IATI.  \r\n \r\n*** \r\n   \r\nОт 13.30 часа Радио Шумен е домакин на изложбата \"Арт ефир\".", "date": "2019.11.21", "title": "Предстоящи събития в страната за 22 ноември (Агенция „Фокус“)"}
{"url": "http://www.focus-news.net/news/2019/11/21/2721966/sport-tsska-prodava-napadatel-za-2-mln-evro.html", "text": "Едвин Джеси няма да играе за ЦСКА, въпреки че ФК Далас не се възползва от опцията за закупуването му. Нападателят е пред трансфер в норвежкия шампион Мьолде, Трабзонспор или Бешикташ. Това твърди SportsworldGhana.com. Според изданието норвежкият шампион Мьолде е най-новият клуб, който се присъедини към желаещите да привлекат Едвин Джеси. Футболистът е желан също и от турските Трабзонспор и Бешикташ. Мьолде изрази интерес да подпише с ганаеца, но ще трябва да пребори силната конкуренция на Бешикташ, а Джеси струва 2 млн. евро. \r\nПрез лятото ЦСКА прати ганаеца под наем във ФК Далас с опция за закупуване, но американците се отказаха от нея.", "date": "2019.11.21", "title": "Спорт: ЦСКА продава нападател за 2 млн. евро"}
{"url": "http://www.focus-news.net/news/2019/11/21/2721975/vremenno-se-ogranichava-dvizhenieto-po-pat-i-1-vratsa-kravoder-pri-km-139-poradi-izteglyane-na-avariral-tir.html", "text": "Временно се ограничава движението по път I-1 Враца – Краводер при км 139 поради изтегляне на аварирал ТИР Това съобщиха от пресцентъра на  Агенция \"Пътна инфраструктура\" .  \r\nВодачите изчакват на място.", "date": "2019.11.21", "title": "Временно се ограничава движението по път I-1 Враца – Краводер при км 139 поради изтегляне на аварирал ТИР"}
{"url": "http://www.focus-news.net/news/2019/11/21/2721974/afp-beni-gants-zayavi-che-obvineniyata-sreshtu-netanyahu-belezhat-tazhen-den-za-izrael.html", "text": "Основният политически опонент на премиера на Израел Бенямин Нетаняху и ръководител на партия „Синьо и бяло“ Бени Ганц заяви, че обвиненията, повдигнати срещу министър-председателя за корупция бележат „тъжен ден“ за страната, предава  AFP . \r\n„Това е много тъжен ден за Израел“, заяви Ганц в свое кратко изявление, малко след като главният прокурор на страната обяви, че срещу Нетаняху ще бъдат повдигнати обвинения за приемане на подкуп, измама и злоупотреба с доверие.  \r\n \r\n  Теодор Пенев", "date": "2019.11.21", "title": "AFP: Бени Ганц заяви, че обвиненията срещу Нетаняху бележат „тъжен ден за Израел“"}
{"url": "http://www.focus-news.net/news/2019/11/21/2721971/kiriakos-mitsotakis-evropa-ne-mozhe-da-bade-iznudvana-po-otnoshenie-na-migratsiyata.html", "text": "Премиерът на Гърция Кириакос Мицотакис призова за обща политика за бежанците и за защитата на външните граници на Европейския съюз по време на речта си на конгреса на Европейската народна партия (ЕНП) в Загреб, предава атинската медия  АNA-MPA . \r\n„Има три неща, които трябва да направим ако искаме да се справим с миграционната криза ефективно – да защитим границите си, да разделим отговорността поравно измежду държавите-членки и също така да погледнем към корена на проблема, който е войната и бедността в някои важни части на света“, заяви Мицотакис. \r\nТой още обвини Анкара в това, че използва мигрантската криза за своите цели в международните преговори и каза, че Европа не може да бъде изнудвана по този въпрос. Той подчерта как е „време да проведем честен диалог с по-малко безотговорни изявления“ и заяви, че Турция първо трябва да изпълни своята част от споразумението с ЕС за миграцията. \r\nОсвен това Мицотакис отбеляза, че „Европа не може повече да се преструва, че миграционната криза оказва влияние само на страните-членки в границите на Общността“ и нарече Дъблинските регулации за бежанците, идващи към ЕС „неефективни“.  \r\nПремиерът подчерта, че Гърция е в края на своите възможности по отношение на справянето си с огромния брой мигранти, които пристигат в страната дневно и като държава на границите на ЕС не трябва да се справя с тази тежест сама.  \r\n \r\n  Теодор Пенев", "date": "2019.11.21", "title": "Кириакос Мицотакис: Европа не може да бъде изнудвана по отношение на миграцията"}
{"url": "http://www.focus-news.net/news/2019/11/21/2721972/ruska-boyadzhieva-zam-kmet-na-burgas-proektat-za-podmyana-na-uredite-na-tvardo-gorivo-s-ekologichno-otoplenie-shte-se-izpalnyava-na-dve-fazi.html", "text": "Проектът за подмяна на уредите на твърдо гориво с екологично отопление ще се изпълнява на две фази. Това каза за  Радио \"Фокус\" - Бургас  зам.-кметът на Бургас с ресор „Европейски политики и околна среда“ Руска Бояджиева. По думите ѝ се очаква първата фаза от проекта \"Българските общини работят заедно за подобряване на качеството на атмосферния въздух\", чиято цел е да осигури безплатна подмяна на старите печки с по-модерни и по-малко замърсяващи форми на отопление за общо 1994 бургаски домакинства, да стартира в началото на 2020 г. \"След Коледните и Новогодишните празници ние ще обявим процедурата, по която домакинствата ще могат да подават заявления за подпомагане с горивни инсталации. Срокът за тези заявления ще бъде минимум месец и половина, за да имат възможност всички желаещи и всички, които отговарят на условията, да се ориентират и да подадат документите. Има възможност този срок да продължи и два месеца. След това в продължение на около месец предстои оценка на заявленията и подбор\", отбеляза Бояджиева. Тя добави, че, ако процедурата протече безпроблемно, първата фаза на програмата може да започне през лятото на 2020 г., когато се предвижда да бъдат доставени и монтирани отоплителни инсталации за 80 бургаски домакинства. \"Проектът, който се финансира по програма \"LIFE\" включва домакинствата, които живеят в централна градска част на Бургас, ж.к. \"Възраждане\", ж.к. \"Братя Миладинови\", ж.к.\"Лазур\" и Зона Г на ж.к. \"Меден рудник\", посочи още зам.-кметът на Бургас. Тя обясни, че от близо месец цялата документация, която е свързаана с подаването на заявленията на допустимите домакинства, е качена както на интернет страницата на Община Бургас, така и на тази на проекта, което се прави с цел гражданите да имат възможност да отправят поредложения или критики. \"За да има възможност да старираме ефективния процес на подаване на заявления, слагаме краен срок за предложенията до 10 декември\", каза още зам.-кметът. Според нея досегашните отправени от жителите на Бургас предложения са релевантни и  ще бъдат в помощ на съставителите на проекта. \"Мисля, че подобни формати  - на обществено обсъждане, са начинът хората да разберат същността на програмата, а и ние да получим обратна връзка от тях\", допълни още зам.-кметът Руска Бояджиева. \r\nМария ПОПЧЕВА", "date": "2019.11.21", "title": "Руска Бояджиева, зам.-кмет на Бургас: Проектът за подмяна на уредите на твърдо гориво с екологично отопление ще се изпълнява на две фази"}
{"url": "http://www.focus-news.net/news/2019/11/21/2721973/reuters-turtsiya-tryabva-da-se-ottarve-ot-sistemite-za-pvo-s-400-tvardyat-ot-darzhavniya-departament-na-sasht.html", "text": "Турция трябва да „се оттърве“ от руските системи за противовъздушна отбрана С-400, които е закупила от Москва, твърди висш служител от Държавния департамент на САЩ, предава  Reuters . \r\nАнкара трябва да направи това ако иска да подобри отношенията си със САЩ, според които С-400 представляват заплаха за цялостната отбрана на НАТО, твърди той. \r\nВ свое изявление пред репортери, служителят заяви, че налагането на санкции над Турция заради покупката на руските системи за ПВО все още е възможност.  \r\n„Те знаят, че имат избор да продължат напред и той е да се оттърват от С-400“, каза той.  \r\n \r\n  Теодор Пенев", "date": "2019.11.21", "title": "Reuters: Турция трябва да „се оттърве“ от системите за ПВО С-400, твърдят от Държавния департамент на САЩ"}
{"url": "http://www.focus-news.net/news/2019/11/21/2721978/nimh-utre-vremeto-shte-e-oblachno-na-mnogo-mesta-s-valezhi-ot-dazhd.html", "text": "През следващото денонощие времето ще е облачно, на много места с валежи от дъжд. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология .   През нощта значителни ще са в Югозападна България, а през деня в Централна. Почти без валежи ще остане в източните райони. С умерен, в източните райони и поречието на Дунав и временно силен вятър от изток-североизток ще продължи да застудява. Дневните температури ще са почти без дневен ход. Минималните температури ще са между 5° и 10°, максималните – между 7° и 12°. \r\n \r\nНад Черноморието ще е облачно с превалявания от дъжд. Ще духа умерен и временно силен вятър от изток-североизток. Ще продължи да се застудява. Максималните температури ще са между 10° и 12°. Температурата на морската вода е 17°. Вълнението на морето ще е 3-4 бала. \r\n \r\nНад планините ще е облачно с валежи от дъжд, по-значителни в Рило-Родопската област и на места в централните райони на Стара планина. Над около 1700 метра дъждът ще преминава в сняг. Ще духа умерен и временно силен югоизточен вятър. Максимална температура на 1200 метра – около 4°, на 2000 метра – около 1°. \r\nАтмосферното налягане е малко по-ниско от средното за месеца и бавно ще се повишава.   \r\n \r\nПрез почивните дни облачността ще се задържи значителна, но валежи ще има на малко места и ще са предимно слаби. Вятърът ще отслабне, ще се задържи от североизток, по Черноморието - от север-североизток. Минимални температури и през двата дни - предимно между 3° и 8°. В събота дневните в Северна България ще са без особен дневен ход, в Южна максимални - между 8° и 13°. В неделя слабо ще се затопли. В понеделник над по-голямата част от страната ще се задържи предимно облачно, на места в Източна България и планините ще превалява слабо. Временни разкъсвания на облачността ще има над Югозападна България.", "date": "2019.11.21", "title": "НИМХ: Утре времето ще е облачно, на много места с валежи от дъжд"}
{"url": "http://www.focus-news.net/news/2019/11/21/2721979/ria-novosti-zhitelite-na-venetsiya-uspyaha-da-zashtityat-ot-navodneniyata-v-grada-unikalni-rakopisi-na-vivaldi.html", "text": "Благодарение на грижовните жители на Венеция, архивите от консерваторията Бенедето Марчело, по-специално уникална партитура на Вивалди, бяха спасени от потопа в града, предава  РИА Новости , като се позовава на вестник  Le Figaro . \r\nОсвен мозаечния под и колоните на катедралата „Сан Марко“, наводнението засегна приблизително пет хиляди от 56-те хиляди документа, които се намираха в архивите на консерваторията. \r\nДиректорът на институцията Киара Панчино отбеляза, че „първите издания на произведения на Бетовен, изданията на сонатите на Вивалди, партитури на Доменико Цимароса, копия от бележки от времето на Росини и Монтеверди“ са били засегнати от надигналите се води на Адриатическо море. \r\nСпоред изданието уникалната партитура на Вивалди обаче е останала непокътната. \r\nЖителите на Венеция се отзоваха на призива на персонала на консерваторията и се притекоха да помогнат при изсушаването на мокрите документи. \r\n\"Доброволците изсушиха поотделно листовете, върху които реставраторите трябва да работят\", се казва в статията.  \r\nСпоред директора всички документи са били запазени. \r\n \r\n  Теодор Пенев", "date": "2019.11.21", "title": "РИА Новости: Жителите на Венеция успяха да защитят от наводненията в града уникални ръкописи на Вивалди"}
{"url": "http://www.focus-news.net/news/2019/11/21/2721980/vav-vidin-organiziraha-vecher-posvetena-na-hristiyanskoto-semeystvo-i-mladezh.html", "text": "Традиционната инициатива е на Видинска Света митрополия и Народно читалище „Цвят 1870“ по повод празника Въведение Богородично.Това съобщиха от пресцентъра на  Община Видин .  \r\n \r\nГост на събитието бе заместник-кметът на Община Видин Борислава Борисова, която поздрави присъстващите от името на кмета д-р Цветан Ценков. Тя отбеляза, че подобни прояви са прекрасен начин да засвидетелстваме уважението си към ценностите на нашата православна вяра, да покажем и на възрастните, и на децата колко важно е семейството в съвременния ни, бързо развиващ се свят. „Благодарение на здравите връзки, на разбирателството и подкрепата в него човек може да израства, да върви напред и се изправя срещу различни предизвикателства. Пожелавам ви на този свят празник да бъдете заедно с близките си хора и да продължите традицията, която нашият народ пази от векове. Бъдете здрави и нека всеки дом е благословен!“ – каза Борисова. \r\n \r\nБеседа за християнското значение и смисъл на Въведение Богородично изнесе Негово Високопреосвещенство Видинският митрополит Даниил.  \r\nВечерта завърши с изпълнения на хор „Видин“ към читалище „Цвят“ и на ученици от литературен клуб „Иван Деспотов“.", "date": "2019.11.21", "title": "Във Видин организираха вечер, посветена на християнското семейство и младеж"}
{"url": "http://www.focus-news.net/news/2019/11/21/2721976/d-r-mimi-vitkova-bivsh-zdraven-ministar-zdravnata-sistema-se-razpada-i-e-v-tezhak-upadak.html", "text": "Тече разпад в цялата система на здравеопазването и подмяна на общественото здравеопазване с частно. Това каза за обзорното предаване „Това е България“ на Радио „Фокус“ бившият здравен министър и председател на Асоциацията на лицензираните дружества за доброволно здравно осигуряване д-р Мими Виткова. Тя обясни още, че у нас има тежък дефицит на педиатри и скоро те ще изчезнат. По думите ѝ общото ниво на системата е в тежък упадък. „Къде е нашата държава, кой по Конституция трябва да ги решава тези проблеми. Пазарът не ги реши над 20 години. Това са много тежки проблеми, които стоят пред всички политически партии. Нито една не изгражда професионален капацитет или има воля да ги решава, или има социална чувствителност, колко тежки са тези проблеми. И да отстраним всички директори на болници, това какво ще помогне“, попита бившият здравен министър. Д-р Мими Виткова коментира, че случаят с починалото 3-годишно дете, след като родителите му го завели в три отделни болници в София, е върхът на айсберга на това, че от 20 години се обяснява, че здравната система е пазар. \r\n \r\nЦоня СЪБЧЕВА", "date": "2019.11.21", "title": "Д-р Мими Виткова, бивш здравен министър: Здравната система се разпада и е в тежък упадък"}
{"url": "http://www.focus-news.net/news/2019/11/21/2721963/rossiyskaya-gazeta-darzhavnata-duma-se-samnyava-che-sanktsiite-na-sasht-shte-sprat-progresa-po-severen-potok-2.html", "text": "Няма никакви основания за забавянето или спирането на строежа на „Северен Поток-2“. Така в руската Държавна дума коментираха изявленията на американски представители, че този процес може да бъде засегнат от налагането на санкции, пише московското издание  “Российская газета“ . \r\nПо-рано подобно изявление направи американският републикански сенатор Тед Круз. Според най-лошия сценарий за САЩ налагането на санкции на компаниите, участващи в строежа на газопровода, казва сенаторът, ще забави „Северен поток-2“  с повече от година. В най-добрата ситуация, която изглежда по-вероятна според него, ще бъде възможно временно спиране на прогреса по газопровода.  \r\nВсичко обаче зависи от европейските ни партньори, заяви Дмитрий Новиков, заместник-председател на Комитета на държавната дума по външните работи. И Русия им предложи много благоприятни условия, добави той, цитиран от „Russia Today”. \r\n„Няма основания, нито формални, нито практически да бъдат забавени споразуменията“, подчерта той. \r\nПодобен ход, смята Новиков, не е в интерес на европейските партньори на Русия при организирането на този проект и противоречи на целта за осигуряване на енергийни доставки за Европа. В крайна сметка нейните страни се нуждаят от стабилни енергийни доставки и Русия е готова да им ги гарантира, твърди той. \r\nТака депутатът смята, че наличието на общ интерес ще позволи на Русия и на нейните партньори да преодолеят „политическите препятствия, които Вашингтон поставя“ и да работят за икономическите си интереси. Последното в края на краищата не съответства на интересите на други държави, смята Новиков. \r\n \r\n  Теодор Пенев", "date": "2019.11.21", "title": "„Российская Газета“: Държавната дума се съмнява, че санкциите на САЩ ще спрат прогреса по „Северен Поток-2“"}
{"url": "http://www.focus-news.net/news/2019/11/21/2721982/predsedatelyat-na-parlamenta-tsveta-karayancheva-neka-vsyako-dete-da-ima-dom-i-semeystvo-da-raste-v-mir-da-bade-obichano-i-da-mozhe-da-razvie-svoite-vazmozhnosti.html", "text": "Нека всяко дете да има дом и семейство,  да расте в мир, да бъде обичано и да може да развие своите възможности. Това каза председателят на Народното събрание Цвета Караянчева по време на спектакъла-концерт „Празник на доброто“, съобщиха от пресцентъра  Народното събрание . \r\n \r\nИнициативата, която се проведе в Деня на християнското семейство, бе част от кампанията за отбелязване на 30-ата годишнина от приемането на Конвенцията на ООН за правата на детето.  \r\nПредседателят на парламента подчерта, че няма по-сигурно убежище от семейството и по-истински посланици на доброто от децата. По думите й всяко дете е една необятна, вълшебна, пъстра, но и чуплива вселена и дълг на възрастните е да я пазят като зениците на очите си. От нас зависи децата ни да живеят в топло гнездо и да израснат като добри граждани, за да могат с устрем да разперят криле, да полетят нагоре и да покорят света, добави Цвета Караянчева.  \r\n \r\nНа спектакъла-концерт бяха представени истории за добрия пример на хора, помогнали на деца в беда и техните семейства. Те бяха удостоени с почетното отличие „Посланик на доброто”. Председателят на Народното събрание Цвета Караянчева награди учителя в Средно училище „Св. Климент Охридски” в село Зверино Петя Илиева.  \r\n \r\nСред присъствалите на събитието бяха още председателят на парламентарната Комисия за децата, младежта и спорта Славчо Атанасов, вицепрезидентът на Република България Илияна Йотова и министърът на труда и социалната политика Бисер Петков.  \r\nПоследното събитие от кампанията за отбелязване на 30-ата годишнина от приемането на Конвенцията на ООН за правата на детето ще се проведе на 22 ноември 2019 г. в сградата на парламента. В 10.00 часа ще бъде поставена Капсула на хилядолетието и в нея ще бъдат поставени предмети и символи, носещи послание за доброто към поколението на 2030 година.", "date": "2019.11.21", "title": "Председателят на парламента Цвета Караянчева: Нека всяко дете да има дом и семейство,  да расте в мир, да бъде обичано и да може да развие своите възможности"}
{"url": "http://www.focus-news.net/news/2019/11/21/2721985/tass-ispanskite-medii-obviniha-rusiya-v-tova-che-se-e-namesila-v-protestite-v-kataluniya-ot-posolstvoto-na-moskva-otrichat.html", "text": "Руският посланик в Испания Юрий Корчагин заяви, че е възмутен от публикациите в испанския вестник  El Pais , включително за съществуването на определена група в Каталуния, която би могла да бъде свързана с московските специални служби, предава  TACC . \r\nВ статия на вестника се твърдеше, че съдията от испанската Национална съдебна колегия Мануел Гарсия-Кастелон е започнал разследване заради евентуална активност на група, свързвана с руските разузнавателни служби в Каталония в разгара на кризата в автономния регион. В друга статия се казва, че испанските власти отхвърлят предложението на Русия за създаване на съвместна група, която да гарантира сигурността в киберпространството в региона. \r\n\"Прочетох статиите, които така или иначе съдържат фалшиви новини относно Русия и мога да кажа, това е възмутително\", каза посланикът. \r\n\"Чета публикации във вестника и не ме изненадва, че има сили, които искат да подкопаят положителното развитие на приятелските двустранни отношения между Русия и Испания в продължение на вече пет века\", подчерта той. \r\n„Учудва ме как уважаван вестник следва тези сили и всъщност си сътрудничи с тях, предоставяйки техните страници за всякакви неверни новини“, продължи посланикът. \r\nСпоред него вестникът е възможно да се опитва да спечели читатели със сензационни новини.  \r\nДействащият външен министър на Испания Жосеп Борел нарече \"чиста измислица\" информацията, появила се по-късно, според която Мадрид прекратява сътрудничеството си с Москва в борбата с дезинформацията. \r\n\"Всичко, което се говори по отношение на Министерството на външните работи, е чиста излислица\", каза дипломатът. \r\n \r\n  Теодор Пенев", "date": "2019.11.21", "title": "ТАСС: Испанските медии обвиниха Русия в това, че се е намесила в протестите в Каталуния, от посолството на Москва отричат"}
{"url": "http://www.focus-news.net/news/2019/11/21/2721987/gabrovo-otnovo-edinstven-bg-kandidat-za-evropeyski-zelen-list.html", "text": "За трети път Габрово е единственият български град, който ще се бори за екологичната награда на Европейската комисия – „Европейски зелен лист“. Кандидатстването сега ще определи финалиста за 2021 г., съобщиха за  Радио „Фокус“-Велико Търново  от пресцентъра на община Габрово. \r\nВ надпреварата влизат още 17 европейски града, сред които френските – Авиньон и Виши, румънският Бистрица, испанските – Карбайо и Риба-Роха де Турия, турският Чифтликкьой, германският Косвиг, датските – Елсинор, Нюборг и Ринкобинг-Скьерн, финландските – Кеми и Лапеенранта, португалските – Оливейра ду Оспитал и Виана ду Кастело, сръбският Сомбор, литовският Таураге и латвийският Валмиера.   \r\nВ кандидатурата си Община Габрово посочва постиженията в енергийната ефективност, благоустрояването на градската среда, чрез което се подобрява транспортната достъпност и качеството на шума, придобивките в градския транспорт, разделното събиране на отпадъците и обществената осведоменост по темата.  \r\nПоставен е акцент върху три добри практики – детска градина „Слънце“, която е първата публична пасивна сграда, проект „Цветен град“ с кампаниите за озеленяване на междублоковите пространства и инициативата „Приеми ме на село“ с фокус върху екологичния аспект.  \r\nКандидатите ще бъдат оценявани по критерии като зелена икономика, енергийни характеристики, мобилност, биоразнообразие, качество на въздуха, управление на отпадъците и водите.  \r\nСлед подбора няколко кандидатури ще направят презентации пред журито през месец юни 2020 г. Печелившите ще бъдат обявени на церемония в португалския град Лисабон, който е европейската зелена столица за 2020 г.   \r\nПрез миналата година Габрово бе един от петте града, които бяха избрани да се състезават във финалния етап за наградата за 2019 г. Защитата на концепциите се състоя в холандския град Ниймеген.  \r\n Конкусът „Европейски зелен лист“ е отворен към градове с население между 20 000 и 100 000 души. Инициативата оценява труда и успеха за постигане на ,,зелен растеж“, отличава се онзи град, който приложи най-добре зелените идеи. Могат да бъдат избрани до двама финалиста, наградата е 75 000 евро.  \r\nРени АТАНАСОВА", "date": "2019.11.21", "title": "Габрово отново единствен BG кандидат за „Европейски зелен лист“"}
{"url": "http://www.focus-news.net/news/2019/11/21/2721981/nezavisimaya-gazeta-turskata-opozitsiya-prizova-za-predsrochni-parlamentarni-izbori.html", "text": "В Турция втората по големина опозиционна „Демократическа партия на народите“ (ДПН) се застъпи за предсрочни парламентарни избори, пише руското издание  “Независимая газета“ . \r\nПризивът бе отправен на фона на това, че десетки нейни членове са били тормозени от властите. Експертите не изключват предсрочен вот през 2021 г. и такъв обрат на събитията може да изиграе лоша шега на президента Реджеп Тайип Ердоган. \r\nЧленовете на ДПН, която обикновено се счита за прокюрдски настроена партия, излязоха с изявление, адресирано до всички опозиционни партии. \r\nВ него се говори за необходимостта от подкрепа за предсрочни избори, за да се „спаси турският народ от тиранията“ на президентската „Партия на справедливостта и развитието“ (ПСР). Изявлението говори и против „Партията на националистическото действие“ (ПНД), съюзна на ПСР.  \r\n\"Говорим за предсрочни избори, така че турският народ да се отърве от властта на двете партии. Това е призив за конфронтация\", се казва в официално изявление пред ДПН. \r\n„Призоваваме цялата опозиция да се обедини около това искане за предсрочни избори и да предприеме съответните мерки\". \r\nИзявлението е свързано с продължаващия натиск на турското ръководство върху кметовете на ДПН. По-рано още четирима общински служители от Югоизточна Турция бяха отстранени от постовете си, след като това се случи и с множество кметове в цялата страна. \r\nВ резултат на това броят на опозиционните кметове, върху които е оказван подобен натиск достигна 24. Един от народните представители, Хисяр Осой, заяви пред репортери от арабскоезичната американска медия „Al Monitor”, че продължаването на тази кампания ще влоши настоящите политически и икономически проблеми в Турция. \r\n„Трябва да очертаем линия“, каза депутатът, коментирайки призива на ДПН за предсрочни избори. \r\nВ средата на октомври турската партия „Родина“ се обърна към Генералната прокуратура с искане за разпускане на прокюрдската политическа организация. Според ръководството на \"Родина\" има данни за връзки между ДПН и „Работническата партия на Кюрдистан“ (ПКК), която е забранена в Турция като терористична организация. \r\n„ДПН се превърна в център на дейности, който противоречат на принципите на независимост на държавата и нацията, и на тяхното единство“, се казва в изявлението на политическата партия. \r\n„Родина“ не е представена от депутати в парламента, но изявлението й илюстрира вътрешнополитическата тенденция. От 2016 г. „Родина“ се обръща три пъти до прокуратурата по този въпрос. \r\nСпоред публикация на списание  Foreign Policy , парламентарните избори в Турция трябва да се провеждат по график не по-рано от 2023 г., но в изявленията на местни политици често се чуват призиви за провеждане на предсрочен вот за нов парламент през 2021 г. \r\nЛидерът на националистическата „Добра партия“ Мерал Акшенер предположи, че ако хората, които някога са били близки до Ердоган - бившите премиери Ахмет Давутоглу и Али Бабакан, успеят да формират независими политически партии след напускането си от ПСР, това ще доведе до разцепление в редиците на управляващата партия. Тогава турският президент наистина би могъл да инициира предсрочни избори. \r\nИзлизането от партията на бивши сътрудници на президента беше събитие от високо ниво, но досега всички проучвания на общественото мнение показват, че ветераните от турската политика и техните поддръжници може да не преминат прага от 10%, необходим за да влязат парламента. \r\nВсе пак Давутоглу и Бабакан могат хипотетично да се възползват от съюз с други партии за преодоляване на прага. Единственият въпрос е кой е готов да им подаде ръка. След като обявиха война на ПСР, властта в Анкара се опитва да ги изтрие от политическата сцена и това се вижда в опитите на Ердоган да маргинализира бившите си сътрудници. \r\n„Само изявлението на ДПН не може да повлияе на решението за предсрочни избори“, каза Орхан Гафарли, политически анализатор, експерт от Центъра за политически изследвания в турската столица.  \r\n„Ако ПНД и „Народната републиканска партия“ направят такова изявление, това би могло да се вземе сериозно. Не мисля, че в близкото бъдеще в Турция ще се проведе предсрочно гласуване - дискусиите за това могат да започнат едва през 2020 г. Факт е, че в Турция се създават две нови партии. Те имат за цел да вземат от гласовете на партията на Ердоган“, каза още Гафарли. \r\nФакторът на новите партии все пак може да повлияе на решението за предсрочни избори, признава експертът. \r\nТимур Ахметов, експерт в Руския съвет по външни работи, който живее в Анкара, е на друго мнение. Той заяви пред „Независимая газета“, че на фона на икономическите проблеми и умората на електората от настоящия политически елит най-вероятно ще се проведат парламентарни избори през 2021 г. \r\nТова може да представлява риск за турския лидер Ердоган, ако представителите на опозицията се обединят, смята той. \r\n„Опозицията сега е обединена от враждебността си към Ердоган, а той от своя страна се опитва да доведе до политически дискусии за обсъждането на въпроси, които биха могли да разделят опозиционния фронт“, каза Ахметов.  \r\nТой обаче поставя под въпрос потенциала на Давутоглу и Бабакан.  \r\n„Те сами по себе си трудно могат да решат нещо, най-много да вземат малко от гласовете на Ердоган“, смята експертът. \r\n \r\n  Теодор Пенев", "date": "2019.11.21", "title": "„Независимая газета“: Турската опозиция призова за предсрочни парламентарни избори"}
{"url": "http://www.focus-news.net/news/2019/11/21/2721984/zapochva-grupovata-sertifikatsiya-po-fsc-v-yugozapadnoto-darzhavno-predpriyatie.html", "text": "От началото на другата седмица започва процесът на групова горска сертификация по международния FSC стандарт в Югозападното държавно предприятие. Това съобщиха за  Радио „Фокус“ - Пирин  от предприятието. Целта е всички териториални поделения да получат сертификат за отговорно управление на горите, какъвто вече притежават 4 от тях – „ДЛС Дикчан”, „ДЛС Осогово”, „ДГС Якоруда” и „ДГС Кюстендил”.  \r\nПървата стъпка е провеждането на предварителен одит в 18 държавни горски и ловни стопанства в областите Кюстендил, Ловеч, Пазарджик, Перник и Софийска. Представители на холандската одиторска компания „Контрол Юнион Сертификейшънс” ще извършат проверки по документи и на терен как се прилагат изикванията на FSC стандарта за гарантиране на екологичните, социални и икономически ползи от горите.  \r\nВ процеса на сертификация много важна е ролята на всички заинтересовани страни, които имат възможност да коментират и внасят предложения за подобряване на горскостопанските практики. Повече информация за това може да бъде намерена в публичното известие за провеждане на предварителния одит на интернет страницата на ЮЗДП.  \r\nНа следващ етап предстои предварителен одит и в останалите 18 държавни горски и ловни стопанства в областите Благоевград и Кюстендил. Условие за издаването на FSC сертификат е успешното преминаване през основен одит, последван от ежегодни проверки.  \r\nГорската сертификация по FSC е пазарен механизъм, който благодарение на международния контрол дава най-високи гаранции на потребителите, че закупуват дървесина от отговорно управлявани гори. Именно увеличаващото се търсене на сертифицирана дървесина и растящите очаквания на обществото за по-устойчиво стопанисване на горите налагат сертификация на всички държавни гори в Югозападна България като един от основните приоритети на ЮЗДП.", "date": "2019.11.21", "title": "Започва груповата сертификация по FSC в Югозападното държавно предприятие"}
{"url": "http://www.focus-news.net/news/2019/11/21/2721986/kazusa-s-vodata-se-premesti-v-parlamenta-obzor.html", "text": "Казуса за водата се премести в парламента. По настояване на БСП в пленарна зала по проблема бяха изслушани министърът на околната среда Нено Димов и заместник-министърът на регионалното развитие Николай Нанков. \r\n Министърът на околната среда Нено Димов  обясни, че с  реализацията на проект за водна инфраструктура в Перник ще се намалят загубите на вода с 2, 8 млн. куб. метра. \"МОСВ съгласно изискванията на Закона за водите определя начина на използване на водите на 52 комплексни и значими язовира, в това число на язовир \"Студена\". Водите от язовира се използват приоритетно за питейно-битово водоснабдяване. В месечните заявки ВиК Перник заявява и води за промишлени цели, които могат да се използват и за производство на електроенергия. През 2018-2019 г. язовир ВЕЦ \"Студена\" не е работил на енергиен режим\", каза министърът. \r\nКартината на проблема с водата бе допълнена от заместник-министъра на регионалното развитие Николай Нанков. Стана ясно ,че обеми от язовир \"Долна Диканя\" биха могли да бъдат прелети в язовир \"Студена\". Проблемът се явява обаче във факта, че водата не е годна за пиене. \r\nНанков поясни, че това е  съгласно пробите, които излязоха от ВиК - Перник. „Чакаме в понеделник да излязат от \"Софийска вода\" ЕООД. Този източник, който кметът предложи, трудно ще бъде въведен в експлоатация и реализиран\", заяви още Нанков. Той изтъкна, че е разбрал вчера и от медиите, че  не само в Община Перник, а и в други райони, в които в момента има нарушен режим. \r\nТези констатации на зам.-министъра предизвикаха гнева на опозицията. Лидерът на БСП Корнелия Нинова заяви, че е парламентарната й група е шокирана от факта, че заместник-министър е разбрал от медиите, че освен в Перник и в други градове има режим. „Това изречение казва всичко и потвърждава вчерашните ни думи за безхаберие и безсилие. Областният управител на Перник вчера чак на третата година от управлението според заместник-министъра била разбрала, че има правомощия и задължения по въпроса със снабдяването на вода в Перник“,  изтъкна още Нинова. Според нея управляващите ще вземат една-две оставки, за да потушат напрежението в Перник, но това не решава проблема. \r\nЗам.-министър Нанков отговори на лидера на опозицията пред журналисти. Той заяви, че не продава слухови апарати. Според него „шокираните“ трябва да слушат по-внимателно. \r\nДеница КИТАНОВА", "date": "2019.11.21", "title": "Казуса с водата се премести в парламента (ОБЗОР)"}
{"url": "http://www.focus-news.net/news/2019/11/21/2721988/benyamin-netanyahu-obvineniyata-sreshtu-men-sa-ravnosilni-na-prevrat.html", "text": "Израелският премиер Бенямин Нетаняху коментира решението прокуратурата в страната да му повдигне обвинения за корупция, като заяви, че подобно дело е равносилно на преврат и че разследващите „не преследват истината\", а него, предава  Reuters . \r\nВ своя реч, излъчена по израелската телевизия, малко след като главният прокурор на страната обяви, че срещу премиера ще бъдат повдигнати обвинения за вземане на подкуп, измама и злоупотреба с доверие, министър-председателят заяви, че разследването срещу него не е независимо и отрече всички обвинения. \r\nТой освен това се зарече да остане на поста премиер, въпреки делата и политическото напрежение, което ще последва от тях. \r\n„Аз ще продължа да водя тази страна, според закона“, каза той.  \r\n \r\n  Теодор Пенев", "date": "2019.11.21", "title": "Бенямин Нетаняху: Обвиненията срещу мен са равносилни на преврат"}
{"url": "http://www.focus-news.net/news/2019/11/21/2721977/sotir-tsatsarov-shte-raboti-za-vazstanovyavane-na-imidzha-na-kpkonpi-obzor.html", "text": "Кандидатът за председател на КПКОНПИ Сотир Цацаров ще работи за възстановяване на имиджа на институцията. Според него КПКОНПИ има потенциал и по някакъв начин може да допринесе органът да да получи това място, което му отрежда закона. \"Не е работа на председателя на комисията, нито на самата комисия да предлага изменения в закона. Това обаче не означава, че законът не се нуждае от промени. Действащият закон има доста несъвършенства. Аз и в своята концепция и в дай боже изслушването пред съответната комисия няма да скрия мнението си по отношение на всичко онова, което според мен трябва да бъде направено като изменение в закона. Дали обаче ще бъде направено, не е мое правомощието\", заяви още главният прокурор Сотир Цацаров. \r\n  \r\nКандидатът за председател на Антикорупционната комисия бе в парламента, за да се срещне с ПГ на „Обединени патриоти“. След срещата от парламентарната група засвидетелстваха своята подкрепа за кандидатурата му. \r\n Лидерът на НФСБ Валери Симеонов  настоя за стесняване на обхвата на проверяваните лица от КПКОНПИ. Той попита дали шофьор на Агенция трябва да бъде проверяван. \"И войниците на военна служба на Българската армия и те трябва да бъдат проверявани. Ако смятате, че това е нормално? Трябва да се направи, че тази комисия да дава резултати, да не бъде репресивен орган. Също така чухме и виждането и разбиране на Цацаров по отношение на преките спешните промени, на които чисто административно трябва да бъде подложена тази комисия\", каза Симеонов. Той посочи, че с едно мнение са с Цацаров, че съставът на комисията е прекалено раздут. Симеонов обърна внимание, че с Цацаров са на едно мнение, че трябва да се разчисти Антикорупционния закон с прекалените полицейски правомощия, СРС-та и прочее. \"Тази дейност не е нормално те да я извършват. По отношение на обхвата на проверяваните лица, тъй като в момента стигат до шофьор на агенция. Третото нещо, доколко да се прехвърлят функциите на КПКОНПИ върху общинските съвети, които ще избират Комисия за конфликт на интереси. Доколко ще бъдат компетентни\", каза още Симеонов. Той посочи, че с Цацаров са коментирали прекалено усложнените декларации. \"Много често попълващият декларацията става нарушител и е обвинен в недобросъвестно попълване\", каза още Симеонов. \r\n \r\nЗа разлика от „Обединени патриоти“ опозицията в лицето на БСП все още не е взела решение дали ще подкрепи кандидатурата на Цацаров. Пред журналисти в кулоарите на парламента  лидерът на БСП Корнелия Нинова  изтъкна, че тя лично ще гласува против кандидатурите за председател на КПКОНПИ. Стана ясно, че БСП няма да предлага свой кандидатура.Корнелия Нинова изтъкна, че КПОКОНПИ е мъртво роден орган и ще бъде разминаване с позицията си, ако БСП внесе  кандидатура за председател. „Внесохме отново нашия Антикорупционен закон, в който искаме председателя на КПКОНПИ да се назвачава от президента“, каза Нинова. Тя посочи, че от партията го правят не защото президентът е подкрепен от БСП, а защото президентът не разпределя обществени поръчки, не раздава еврофондове и е обективна институция. \"Още при създаването на КПКОНПИ \"БСП за България\" бяхме против по принципни съображения. Тази комисия беше създадена сгрешено. Тогава ние внесохме своя алтернативен антикорупционен закон и той беше отхвърлен. Времето показа, че докато сега съществуваше и работеше нито един политик по високите етажи на властта не беше осъден за корупция. Нещо повече - самият председател на комисията се оказа замесен в корупционни власти. Времето доказа нашето твърдение, че тя няма да сработи. Не може депутатите, управляващото мнозинство, да излъчваме човека, да го избираме и назначаваме, държавата да му плаща заплатата и да очакваме, че той ще ни разследва обективно за корупция и ще ни предаде на съд\", каза още Нинова. \r\nДеница КИТАНОВА", "date": "2019.11.21", "title": "Сотир Цацаров ще работи за възстановяване на имиджа на КПКОНПИ (ОБЗОР)"}
{"url": "http://www.focus-news.net/news/2019/11/21/2721970/a1-on-makedoniya-kosovo-e-v-granitsite-na-sarbiya-i-v-albanskite-uchebnitsi.html", "text": "Бившият албански премиер Сали Бериша заяви, че Косово е представено в границите на Сърбия и в карти в учебниците за осми клас в Албания, предава македонската медия  “А1 Оn” . \r\nМалко след като настоящият премиер на Албаноя Еди Рама публикува видео, показващо, наред с други неща, карта на територията на Косово в границите на Сърбия, Сали Бериша публикува в профила си в социалната мрежа „Фейсбук“ снимка от учебник, предназначен за ученици от осми клас в Албания. На нея също се вижда карта, показваща територията на Косово в границите на Сърбия. \r\nБериша нарече публикуването на картата на Еди Рама \"национално предателство\". \r\nВидеоклипът със спорната карта е бил в профила на Еди Рама повече от пет часа, а след критиките от страна на Прищина видеото е премахнато, според косовските медии. \r\n \r\n  Теодор Пенев", "date": "2019.11.21", "title": "A1 On (Македония): Косово е в границите на Сърбия и в албанските учебници"}
{"url": "http://www.focus-news.net/news/2019/11/21/2721993/v-svishtov-predstaviha-proektno-predlozhenie-za-izgrazhdane-na-sotsialni-zhilishta-v-grada.html", "text": "Във връзка с подготовката на Проектно предложение „Изграждане на Социални жилища в град Свищов“ за кандидатстване по Оперативна програма \"Региони в растеж\" 2014-2020 г. вчера се проведе публично събитие, на което беше представено проектното предложение, като част от Инвестиционна програма на Община Свищов за периода 2014-2020 г. Това съобщиха за  Радио „Фокус“-Велико Търново  от пресцентъра на крайдунавската община. На събитието бяха присъстваха представители на медии, жители на община Свищов, служители от общинската администрация, както и ръководството на Община Свищов. Сред присъстващите бяха и хора от целевата група, която ще ползва от изградената инфраструктура.  \r\n \r\nКметът на общината Генчо Генчев представи пред присъстващите основните цели и задачи, предвиденото местоположение на социалните жилища, както и очакваните резултати след реализирането на проектните дейности. „Една от основните цели на проектното предложение е осигуряване на подходяща социална инфраструктура, включително съвременни социални жилища за настаняване на уязвими и необлагодетелствани групи от населението. Другата цел е разработване на устойчив интегриран модел за повишаване на жизнения стандарт на хора от уязвими, малцинствени и социално слаби групи от населението и други групи в неравностойно положение, чрез осигуряване на равен достъп до съвременни жилищни условия и създаване на предпоставки, както за пространствената им интеграция, така и за социалното им приобщаване и мотивация за активно включване в обществения живот“, каза Генчо Генчев. \r\n \r\nНа събитието беше поставен акцент на предвиденото местоположение, на което ще бъдат изградени социалните жилища -ул.“Черни връх“ № 20-28 /бивш междуучилищен учебен център/. Изтъкнато беше, че съществуващата сграда ще бъде преустроена и основно отремонтирана, а прилежащите терени ще бъдат облагородени. Ще бъдат приложени мерки за енергийна ефективност, ще се осигури достъпна архитектурна среда и ще бъдат обособени 27 съвременни социални жилища. Изпълнението на предвидените мерки ще допрrнесе за осигуряване на подслон и нормални условия за живот на уязвими, малцинствени и социално слаби групи от населението и други групи в неравностойно положение, които не могат да си позволят собствен дом или жилище под наем на пазарни цени, както и социално приобщаване на ползвателите.  \r\n \r\nВ заключителната фаза на събитието част от присъстващите се възползваха от дадената им възможност и изразиха одобрение от намерението на Община Свищов да реализира проектното предложение. Никой от присъстващите не изрази негативни мнения, коментари и предложения. Изразено бе задоволство от възможността да се даде нов живот на отредената за целта сграда ведно с прилежащите и пространства, които по настоящем са занемарени, не се използват по предназначение, и се намират в изключително лошо състояние. \r\nЛуиза ТРАНЧЕВА", "date": "2019.11.21", "title": "В Свищов представиха Проектно предложение за изграждане на Социални жилища в града"}
{"url": "http://www.focus-news.net/news/2019/11/21/2721990/vremenno-dvizhenieto-po-pat-i-9-s-banya-sl-bryag-v-rayona-na-s-banya-e-ogranicheno-v-dvete-posoki-poradi-katastrofa.html", "text": "Временно движението по път I-9 с. Баня - Сл. Бряг в района на с. Баня е ограничено в двете посоки поради ПТП. Това съобщиха от пресцентъра на  Агенция \"Пътна инфраструктура\" . \r\nТрафикът се осъществява по обходни маршрути: \r\n- за МПС до 12 т. движението се пренасочва през „Дюлински“ проход \r\n- за МПС над 12 т. движението се пренасочва през „Айтоски“ проход. \r\n \r\nНеобходимо е шофьорите да карат с повишено внимание и съобразена скорост.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ", "date": "2019.11.21", "title": "Временно движението по път I-9 с. Баня - Сл. Бряг в района на с. Баня е ограничено в двете посоки поради катастрофа"}
{"url": "http://www.focus-news.net/news/2019/11/21/2721989/provede-se-tseremoniya-po-nagrazhdavaneto-na-agrobiznesmen-na-balgariya-za-2019-g-obzor.html", "text": "Днес се проведе церемония по награждаването на \"Агробизнесмен на България\" за 2019 г. в НДК,който се организира от вестник „Български фермер“. На събитието присъстваха министърът на земеделието Десислава Танева, изпълнителният директор на  Държавен фонд „Земеделие“  Васил Грудев, изпълнителният директор на Националната асоциация на зърнопроизводителите Ася Гочева, председателят на Комисията по земеделие и депутат от ГЕРБ Мария Белова и др. На церемонията, освен приза \"Агробизнесмен за 2019 г.\" имаше и отличия в 10 категории за успели през годините личности и компании. Победителят в конкурса  \"Агробизнесмен за 2019 г.\" стана Станчо Станчев - управител на СД ,,Ерато СИК ”, позиционирана в с. Медово, общ. Братя Даскалово, където развива и бизнеса си. Наградата му беше връчена от министър Десислава Танева и миналогодишния победител в конкурса Светла Стоянова от \"ЕТ Хегла -Светла Стоянова\".  \r\n  \r\nМинистър Десислава Танева поздрави победителя и изложи някои стъпки за следващата година след среща на управителния съвет на Държавен фонд „Земеделие“. По думите ѝ на него са взели решение в рамките на настоящата календарна година да бъде изплатена на 100% преходна национална помощ за овце-майки и кози-майки под селекционен контрол. Танева допълни, че има много ясен график за разплащания до края на годината - всяка седмица до 20 декември има плащания към земеделските производители.   \r\n  \r\n„През следващата 2020 г. очакваме да отворим нови 11 приема по програма за Развитие на селските райони на стойност 52,5 млн. евро, с което ще приключат приемите. Изпратихме нова мярка 5, която е предмет на въпросната нотификация и мярка 4.1 за подкрепа на биосигурността в животновъдните ферми, свързана с епизоотията африканска чума по свинете лятото“, заяви министърът на земеделието. По думите ѝ за определянето на новите мерки за биосигурност и нива са ползвали експертиза на Европейския съюз. Тя допълни, че водят разговори с Министерството на регионалното развитие за общини с над 300 000 жители да минат в обхвата на региони в растеж, което означава, че останалите общини и земеделски производители ще бъдат с едни и същи капацитет на финансовия ресурс.  \r\n  \r\nИзпълнителният директор на фонд \"Земеделие\" Васил Грудев също коментира, че са пускат мерки за биосигурност във фермите. По думите му от първата седмица на месец декември започват плащания по 8-те схеми за обвързана подкрепа в сектор „Животновъдство“. Обвързаната схема за плодове и зеленчуци ще стартира през следващата година. \r\nГрудев заяви, че работата във фонд „Земеделие“ вече е структурирана на оперативно ниво. Той допълни, че днес са били пуснати парите за акциза, които още утре ще постъпят по сметките на земеделците. \r\nЗорница КОСТАДИНОВА", "date": "2019.11.21", "title": "Проведе се церемония по награждаването на \"Агробизнесмен на България\" за 2019 г. (ОБЗОР)"}
{"url": "http://www.focus-news.net/news/2019/11/21/2721996/", "text": "Гост на  ПГ по туризъм „Д-р Васил Берон”  беше шеф Милен Златев, преподавател и инструктор в Кулинарна академия HRC-София. Той гостува за втори път в гимназията, съобщи за  Радио „Фокус“-Велико Търново  Евгения Бърдарова, учител по информационни технологии в учебното заведение. Темата на срещата бе „Нови тенденции, модерни техники и методи на готвене в областта на кулинарното изкуство”. Заедно с учениците от специалност „Кетъринг и Ресторантьор“,  шеф Златев приготви  предястие от  „Пушена риба, компресирани краставици и цвекло, поширано яйце и гнездо от оризови нудли”, а за десерт  „Кремю от черен шоколад с еспума от кокос, гел от портокал и хрупкава бисквита от сушени плодове”.  \r\nНаучният подход към храната и начинът по който се поднася, бяха в основата на презентацията. Учениците имаха възможност да се докоснат до тънкостите на молекулярната кухня, да усетят нейните предимства и възможности. Ястията красиви, но и здравословни - с малко мазнини и захар и с добавени естествени полезни вещества, приготвени  по  метода \"Sous Vide\".  \r\nЛуиза ТРАНЧЕВА", "date": "2019.11.21", "title": "Ученици  от ПГ по туризъм „Д-р Васил Берон” готвиха Молекулярна кухня с шеф Милен Златев"}
{"url": "http://www.focus-news.net/news/2019/11/21/2721994/the-independent-boris-dzhonsan-otkaza-da-uchastva-v-nov-televizionen-debat-sas-svoya-politicheski-oponent-dzheremi-korbin.html", "text": "Планиран нов политически дебат между ръководителите на Консервативната и Лейбъристката партия – премиерът Борис Джонсън и Джереми Корбин – беше отложен, тъй като министър-председателят е отказал да участва в него, пише вестник  The Independent . \r\nДебатът е трябвало да се състои по британския „Канал 4“ в неделя, 24 ноември и щеше да е втори директен сблъсък между Джонсън и Корбин след този, който се проведе по-рано и беше излъчен по „ITV“. \r\nВъпреки че лейбъристкият лидер се е съгласил на това, продуцентът на предаването обяви, че програмата е била отменена в последния момент.  \r\n„За съжаление трябваше да отменим планирания лидерски дебат по „Канал 4“, (насрочен) за тази неделя (24 ноември). Джереми Корбин се съгласи да участва, но след много седмици на усилени дискусии, не успяхме да получим съгласието на екипа на Борис Джонсън“, заяви продуцентът на телевизионния канал Луиза Комптън.  \r\nГлавният новинар на телевизията Кришнан Гуру-Мурти, който щеше да презентира политическия спор заяви, че Джонсън е бил съгласен на подобен дебат ден преди да го отмени. \r\n„Те настояха, че са заинтересовани и искаха да се изправят пред Джереми Корбин по нашия канал. Корбин каза да. Офертата още остава“, каза той.  \r\nИнформацията идва малко след като кандидатът за премиер на опозицията заяви, че премиерът се е отказал и от друго предизборно събитие, което също е било отменено.  \r\n„Канал 4“ обяви, че все пак ще проведе дебат на 8 декември, който ще включва „представители“ на седем основни партии, които ще получават въпроси от публиката, която ще включва гласоподаватели, които още на са решили за кого да гласуват.  \r\nПолитиците ще могат да получават въпроси за всяка тема, с изключение на Брекзит.  \r\nДруг сблъсък ще се проведе на 6 декември по „BBC”, като вероятно ще има и други подобни събития в идните дни. \r\nДебатът по „ITV“ беше първият подобен сблъсък лице в лице между лидерите на двете основни партии. Първите телевизионни дебати в страната се проведоха през 2010 г. и бяха между трима души, докато Дейвид Камерън, бившият лидер на консерваторите и неговият наследник начело на торите и като премиер Тереза Мей не пожелаха да участват в такива събития през 2015 и 2017 г. Те предпочитаха други формати в предизборните си кампании.  \r\n \r\n  Теодор Пенев", "date": "2019.11.21", "title": "The Independent: Борис Джонсън отказа да участва в нов телевизионен дебат със своя политически опонент Джереми Корбин"}
{"url": "http://www.focus-news.net/news/2019/11/21/2721995/evrodeputatat-petar-vitanov-pita-evropeyskata-komisiya-za-mrasniya-vazduh-v-ruse.html", "text": "„Какви допълнителни мерки ще бъдат предприети за трайното преодоляване на проблема със замърсяването на въздуха в Русе, включително и по отношение на причините от трансграничен характер?“, попита в свое писмо до Европейската комисия ръководителят на Делегацията на българските социалисти в ЕП Петър Витанов, съобщиха от  пресофиса на евродепутата . \r\nПрез 2015 г. ЕК заведе дело срещу България и страната беше осъдена от Съда на Европейския съюз за неспазване на нормите за качество на атмосферния въздух. Територията на община Русе беше включена в производството за неизпълнение на задължения пред Съда на ЕС.  \r\n„Като български представител в ЕП получих сигнал за продължаващо влошаване на качество на въздуха и системно замърсяване в района на Русе. Затова се надявам на конкретен и адекватен на създалата се обстановка отговор от страна на Комисията.“, допълни Витанов.", "date": "2019.11.21", "title": "Евродепутатът Петър Витанов пита Европейската комисия за мръсния въздух в Русе"}
{"url": "http://www.focus-news.net/news/2019/11/21/2721983/bsp-predstavi-alternativniya-si-byudzhet-obzor.html", "text": "БСП представи алтернативния си бюджет.  Бюджетът на социалистите бе одобрен на Пленум на партията в неделя. На представянето присъстваха лидерът на БСП Корнелия Нинова, народни представители от ПГ на \"БСП за България\". Мерките в алтернативния бюджет на партията ще бъдат предложени между първо и второ четене в Закона за държавния бюджет за следващата година. Оновният фокус в него е върху дълбоки реформи в три сектора: публични финанси; социален сектор; здравеопазване и публични финанси. БСП настояват за смяна на преразпределителния модел. От партията искат една пета от приходите от данъка върху доходите на физическите лица да остава в общината, в която живеят и работят данъкоплатците. Също така и една десета от ДДС от търговията на дребно, да остава в общината по месторегистрация на търговските обекти. Част от предложенията в алтернативния бюджет са свързани с данъчни облекчения за младежи и родители. От БСП искат освобождаване от данък върху доходите от труд до навършване на 26 години всички млади хора, необлагаем минимум 500 лв. за всяко дете ненавършило 18 г., диференцирани ставки по ДДС, намаляване ставките на ДДС на лекарствата на 9% и намаляване ставките на ДДС на лекарствата на месото, млякото, яйцата и хляба на 5 %. По отношение на доходите, в алтернативния бюджет на партията е заложено максимален осигурителен доход – 3900 лв., минимална работна заплата – 650 лв. и минимална добавка за нощен труд – 35 % от надницата за 1 час. Сред предложенията на партията са осъвременяване от 380 на 430 лева на базата за определяне размера на основното месечно възнаграждение за най-ниската длъжност на служителите в сектор „Сигурност“ и преизчисляване на старите пенсии със средния осигурителен доход за 2016 г. \r\nПо време на представянето на бюджета  лидерът на БСП Корнелия Нинова  заяви, че бюджетът на партията е заявка за бъдещо управление. \r\nТя изтъкна, че алтернативният ни бюджет на партията е  на развитието, защото в него предлагаме освен финансиране на секторите, но и промени в тях. \"Традиционно коалиция \"БСП за България\" и парламентарната ни група изготвя, представя и внася в Народното събрание алтернативен бюджет на правителството и управляващото мнозинство. Тази година управляващите представиха своя бюджет като повече от същото. Нашият бюджет е на развитието, защото в него предлагаме освен финансиране на отделните сектори, промените в тези сектори, които ще доведат до резултат, подобряващ благосъстоянието на българските граждани. Залагаме няколко основни политики и промени, първо - предлагаме сериозна данъчна промяна, защото въвеждаме първа стъпка към семейно подоходно облагане\", каза Нинова.  Народният представител от БСП и член на Бюджетна комисия проф. Румен Гечев  изтъкна, че алтернативният бюджет на БСП гарантира икономически растеж чрез използването на бюджетните инструменти. \r\nДеница КИТАНОВА", "date": "2019.11.21", "title": "БСП представи алтернативния си бюджет (ОБЗОР)"}
{"url": "http://www.focus-news.net/news/2019/11/21/2721992/chez-modernizira-vazhni-obekti-v-sofiya-koito-shte-osiguryat-po-visoka-sigurnost-na-elektrozahranvaneto-na-136-000-domakinstva-obzor.html", "text": "ЧЕЗ Разпределение България приключва два проекта с особено значение за сигурността на електрозахранването в столицата - подмяната на кабел 110 kV \"Зенит\" и реконструкцията на подстанция \"Фестивална\". Това са най-мащабните проекти на компанията, завършени през 2019 г. и са на обща стойност 6,3 млн. лв. Това стана ясно по време на пускането на съоръженията в подстанцията. \r\n \r\nПодстанция \"Фестивална\" осигурява електрозахранването на 40 хил. домакинства, фирми и институции в централна градска част на София, кварталите \"Младост\"-1 и 2, \"Дружба\"-1 и 2, Горубляне, Полигона, както и потребителите в промишлената зона Гара Искър и района на 7-ми километър. В рамките на нейната реконструкция са били модернизирани разпределителните уредби средно напрежение и са били монтирани нови съоръжения и оборудване.Компанията предвижда временна възлова станция, която е изпълнявала функциите на подстанцията по време на ремонтните дейности и е осигурявала алтернативно електрозахранване на клиентите на компанията в района. 2,9 млн. лв. е инвестицията в подмяна на кабел 110 kV \"Зенит\". \r\nРегионалният мениджър на ЧЕЗ за България Карл Крал заяви, че този проект е специален, защото точно преди 2 дни е била 15-ата годишнина на приватизационните договори между ЧЕЗ и България. По думите му днешният ден е доказателство, че инвестициите им за подобрение на качеството и по-сигурно захранване на столицата и в регионите, са се осъществили. Той допълни, че ЧЕЗ е един от най-големите инвеститори в страната с сферата на енергетиката, а проектът, който днес откриха, е един от големите и важни за районите в София.  \r\nИзпълнителният директор на \"ЧЕЗ Разпределение България\" Петър Холаковски  добави, че подмяната на кабел „Зенит“ и реконструкцията на подстанция „Фестивална“ е на стойност общо 6,3 млн. лв. По думите му подобрението на захранването касае основно районите \"Слатина\", \"Подуяне\", \"Средец\", \"Оборище\", \"Изгрев\", \"Младост\" и \"Искър. Холаковски поясни, че кабел „Зенит“ е с по-голяма защита, по-сигурна изолация и по-голяма мощност от стария маслен кабел.  \r\nЗам.-кметът на София доц. д-р Тодор Чобанов  посочи, че е щастлив, че днес са направили още една стъпка напред в изграждането на модерна енергийна система в нашия град. \r\nТой благодари на кмета на София Йорданка Фандъкова, ЧЕЗ и на всички, които са направили това събитие възможно и пожела още много такива инвестиции. \r\nЗорница КОСТАДИНОВА", "date": "2019.11.21", "title": "ЧЕЗ модернизира важни обекти в София, които ще осигурят по-висока сигурност на електрозахранването на 136 000 домакинства (ОБЗОР)"}
{"url": "http://www.focus-news.net/news/2019/11/21/2721998/the-daily-express-varadkar-zayavi-che-es-shte-privetstva-versiyata-na-brekzit-na-korbin-kakto-i-ostavane-v-obshtnostta.html", "text": "Европейският съюз ще преговаря с лидера на британските лейбъристи Джереми Корбин, за да преразгледа сделката за Брекзит, постигната по-рано с премиера Борис Джонсън, ако опозицията успее да спечели идните избори на 12 декември, пише евроскептичното издание  The Daily Express . \r\nТова заяви министър-председателят на Ирландия Лео Варадкар.  \r\nТой сигнализира, че лидерите на Общността ще са „много щастливи“ да дискутират ново споразумение за митническия съюз и единния пазар с победителя от предсрочните избори.  \r\nБрюксел в момента се готви да преговаря за много по-необръзващи взаимоотношения с Лондон след Брекзит, които бяха предложени от премиера Борис Джонсън като част от неговото споразумение за излизането от ЕС.  \r\nПреговорите се очаква да започнат през 2020 г. ако депутатите най-сетне одобрят сделката за излизането от ЕС.  \r\n„Който и да е в правителството на Великобритания в следващите няколко седмици, който и да е премиер, ние ще сме щастливи да седнем с тях, да изслушаме какво имат да кажат и да работим с тях. В хипотетичен сценарии, ако правителството на Обединеното кралство иска да разговаря за митническия съюз с ЕС или за по-близки връзки и единен пазар, това е нещо, за което винаги ще сме отворени, нещо което ще сме щастливи да обсъдим с правителството в Лондон“, каза Варадкар. \r\nКорбин по-рано разкри предизборната програма на Лейбъристката партия, която, както се очакваше, оставя вратата отворена за референдум, с опция за оставане в ЕС в него.  \r\nСпоред манифеста правителство, водено от лейбъристите ще се опита да договори „разумна“ сделка за Брекзит с ЕС в рамките на шест месеца. \r\n„Ще гласуваме тази сделка на референдум с опцията за оставане (в ЕС)“, се казва в него.  \r\n„Правителство на лейбъристите ще приложи това, което хората решат“, пише още в манифеста. \r\nВарадкар добави малко след публикуването на програмата, че иска първо да види какво ще се случи на изборите.  \r\n„Нека видим как ще протекат изборите. Това, което смятам, че е сигурно и можем да кажем на ирландците е, че няма да има „твърда“ граница между юга и севера“, каза той. \r\n„Единственият изход, който ще е проблематичен ще е още един нефункционален парламент, в който случай ще имаме една Камара на общините, която няма да ратифицира каквото и да е споразумение“, добави премиерът на Ирландия.  \r\nПо-рано Варадкар загатна, че предложената от Корбин сделка за Брекзит ще отнеме много по-малко време от плана за взаимоотношенията между Лондон и Брюксел на Джонсън.  \r\nТой каза това по време на конгреса на Европейската народна партия в Загреб. \r\n„Най-бързата сделка, която можем да договорим е такава, която е много близка до текущите ни взаимоотношения, колкото повече те се изменят, толкова по-дълго ще отнеме“, каза той. \r\n„Ако споразумението за оттегляне е ратифицирано през декември или януари, смятам, че ще можем да прогресираме добре и да договорим сделка за свободна търговия“. \r\n„Мисля, че е възможно, но и много амбициозно да постигнем това до декември 2020 г., защото то трябва да бъде ратифицирано от повече от 20 парламента и това ще е трудно, но опцията е налице да бъде удължен транзитния период за още една или две години, ако не сме го направили дотогава“, каза още премиерът. \r\n„Нека не забравяме какво пише в общата политическа декларация, за която се съгласихме“, добави Варадкар.  \r\n \r\n  Теодор Пенев", "date": "2019.11.21", "title": "The Daily Express: Варадкар заяви, че ЕС ще приветства версията на Брекзит на Корбин, както и оставане в Общността"}
{"url": "http://www.focus-news.net/news/2019/11/21/2721991/sport-grigor-dimitrov-zapochva-sezona-na-kley-v-hyustan.html", "text": "Григор Димитров потвърди участие на АТР 250 тенис турнира в Хюстън, щата Тексас, който ще се проведе от 6 до 12 април следващата година. Там българинът ще открие сезона на червени кортове за 2020-а година.   \r\nПървата ни ракета ще играе за втори път в Хюстън след пауза от 9 години. През 2011-а в Хюстън той стана първият българин, поставен в схемата на турнир от АТР Tour, като беше под № 8. Димитров заяви за сайта на състезанието в Тексас, че Хюстън е един от любимите му градове в Съединените щати, има чудесни спомени от предишното си участие и няма търпение да се завърне. \r\nПри дебюта си той разгроми с 6:0, 6:2 в първия кръг германеца Райнер Шутлер, но след това отстъпи на руснака Теймураз Габашвили след 6:7, 3:6.", "date": "2019.11.21", "title": "Спорт: Григор Димитров започва сезона на клей в Хюстън"}
{"url": "http://www.focus-news.net/news/2019/11/21/2721997/sloboden-pechat-makedoniya-vuchich-sashto-zayavi-che-shpionskata-afera-nyama-da-okazhe-vliyanie-rusko-srabskite-otnosheniya.html", "text": "Президентът на Сърбия Александър Вучич също заяви, че шпионската афера няма да окаже влияние руско-сръбските отношения, пише македонският вестник  “Слободен печат“ . \r\n„Да не забравяме 2015 г. и това, което Путин и Русия направиха за нас (…) Сърбия никога не е налагала санкции срещу Русия и никога не е гласувала против Москва. Вярвам, че Путин не беше наясно с (шпионския скандал)“, каза Вучич. \r\nТой добави, че Сърбия няма да промени политиката си спрямо Русия и НАТО, но ще засили позициите си за неутралитет и самостоятелност. \r\nВучич каза още, че ще използва личния си авторитет в подобряването на отношенията между Сърбия и Русия. \r\n\"Като знам как сме разделени - за руснаците или за американците, моето послание е, че съм избран за президент на Сърбия, за да защитя нашите интереси\", завърши изказването си Вучич. \r\nШпионската афера стана публично достояние след като видеоклип показа как предполагаем сръбски агент, чиято самоличност не е установена, приема пари от руски разузнавач. Вторият беше разпознат като Георги Клебан, бивш служител в руското посолство в Белград от сръбската Агенция по разузнаване и сигурност.  \r\n \r\n  Теодор Пенев", "date": "2019.11.21", "title": "“Слободен печат“ (Македония): Вучич също заяви, че шпионската афера няма да окаже влияние руско-сръбските отношения"}
