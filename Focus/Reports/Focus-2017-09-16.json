{"url": "http://www.focus-news.net/news/2017/09/16/2436687/cbs-news-bangladesh-obvini-mianmar-v-narushenie-na-vazdushnoto-mu-prostranstvo.html", "text": "Бангладеш привика посланика на Мианмар, за да изрази протеста си относно нарушения на въздушното пространство на страната, предава CBS News. Това се случва, след като близо 400 хиляди бежанци от мюсюлманското малцинство рохингия, избягаха в Бангладеш заради насилието в Мианмар.\r\nГоворител на президента на Мианмар отрече тези твърдения и добави, че няма доказателства за нарушения на въздушното пространство на съседен Бангладеш.\r\nОт МВнР на Бангладеш казаха, че мианмарски хеликоптери и дронове са нахлули на няколко пъти във въздушното пространство на страната.Симеон Миланов", "date": "2017.09.16", "title": "CBS News: Бангладеш обвини Мианмар в нарушение на въздушното му пространство"}
{"url": "http://www.focus-news.net/news/2017/09/16/2436655/pazardzhik-nay-mnogo-turisti-ot-izrael-makedoniya-i-rusiya-sa-posetili-oblastta-prez-mesets-yuli.html", "text": "През юли в област Пазарджик са функционирали 59 места за настаняване с над 10 легла – хотели, мотели, къмпинги, хижи и други места за краткосрочно настаняване. Това съобщи за Радио „Фокус“ – Пазарджик Гергана Спасова, експерт в Териториалното статистическо бюро в Пазарджик. Броят на стаите в тях е 2 134, а на леглата – 4 468. „В сравнение с юли 2016 г. общият брой на местата за настаняване се увеличават с 3.5%, а на леглата в тях – 5.6%. Общият брой на нощувките във всички места за настаняване, регистрирани през юли тази година е 67 158, или с над 9% повече в сравнение със същия месец на предходната година, като най-голямо увеличение на нощувките се наблюдава в местата за настаняване с 3, 4 и 5 звезди“, уточни Спасова. Тя каза също, че в местата за настаняване с 3, 4 и 5 звезди са реализирани 89% от общия брой нощувки на чужди граждани и над 79% – на българи. Най-много са реализираните нощувки на чужди граждани от Израел – близо 50%, следвани от бившата югославска република Македония – 11% и Русия – над 5%.\r\nАлбена ЖИЛЕКОВА", "date": "2017.09.16", "title": "Пазарджик: Най-много туристи от Израел, Македония и Русия са посетили областта през месец юли"}
{"url": "http://www.focus-news.net/news/2017/09/16/2436656/sport-parvoto-poluvreme-na-macha-mezhdu-cherno-more-i-tsska-zavarshi-pri-rezultat-00.html", "text": "Първото полувреме на мача от деветия кръг на Първа професионална лига  между ЦСКА и Черно море завърши 0:0. Срещата се играе на стадион „Тича“ във Варна. По-рано днес Верея (Стара Загора) победи Дунав (Русе) с 2:1.", "date": "2017.09.16", "title": "Спорт: Първото полувреме на мача между Черно море и ЦСКА завърши при резултат 0:0"}
{"url": "http://www.focus-news.net/news/2017/09/16/2436657/premierat-boyko-borisov-otchete-blizo-11-povishavane-na-dohodite-v-stranata-ot-devin-kadeto-prisastva-na-otkrivaneto-na-toploprovod-za-mineralna-voda-obzor.html", "text": "От началото на годината имаме близо 11% повишение на доходите в страната. Това заяви премиерът Бойко Борисов, който присъства на откриването на топлопровод за минерална вода в Девин. По думите му икономиката върви към 4% ръст, а бюджетът е на 2 милиарда лева излишък. „Надявам се в Девин да надминат 30%, защото хората го заслужават. Надявам се работодателите в района да направят така, че хората да остават тук с по-високи заплати и по-добри доходи“, каза още Борисов. „Пожелавам на Девин в следващите години да се развие, защото минералната вода е изключителна. Рекламата и всичко, което този град заслужава, да се направят“, посочи премиерът. „Сега спокойно можем да поканим туристи от цял свят и да кажем: „Елате не само да видите красотите на природата, но и да се лекувате“, каза още той. Премиерът заяви, че за Родопите се дават доста средства, които досега не са давани, защото това е наистина един райски кът в България - „огромни пари в училища, детски градини, спортни салони, спортни площадки“. По думите му около 600 млн. лева ще бъдат разпределени на общини за образователна инфраструктура и голяма част от тях ще бъдат за Смолян, Девин и Златоград. „Това са пари за физкултурни салони, за основно саниране на училища и детски градини“, отбеляза Борисов и изрази надежда направеното да даде много добър резултат в качеството на образованието през следващите години.\r\nРеконструираният 11.5-километров топлопровод, който доставя вода от находището Беденски минерални бани до град Девин, бе открит от него и от министъра на регионалното развитие и благоустройството Николай Нанков. За основен ремонт на съоръжението от държавния бюджет миналата година са предоставени близо 2.5 млн. лв. Изграденият през 60-те години на миналия век топлопровод е бил силно амортизиран, а след реконструкцията му при дебит 9 литра в секунда в Девин вече пристигат 8.5 литра в секунда. Преди ремонта са се използвали едва 1.8 литра в секунда. Чрез подобряването на водопровода се очаква повишаване на възможностите за развитие на балнео и спа туризма в Девин. \r\nЗаедно с премиера, министър Нанков направи оглед на санирани по Националната програма за енергийна ефективност многофамилни жилищни сгради в града. Сключени договори там имат седем сдружения на собственици, като обновителните дейности по шест от сградите вече са приключили, а една е още в етап на строително-монтажни работи.\r\nПред медиите регионалният министър съобщи, че до месец трябва да стартира обществената поръчка за водния цикъл на Смолян, който ще се изпълнява с финансиране от Оперативна програма „Околна среда 2014 – 2020“, като работата по новите правила ще започне през 2018 г. По думите на Нанков около 10% от бюджета на държавата за водни проекти е насочен към Област Смолян.  Регионалният министър съобщи също и, че текат обществени поръчки за избор на изпълнител за почти 68 км между Кричим и Смолян, разделени в три лота, които ще се рехабилитират чрез Оперативна програма „Региони в растеж“ 2014 – 2020. По думите му през следващата година ще бъде ремонтиран и пътят Белица – Загражден. В отговор на въпрос дали може да се осигури свързаност на Област Смолян с АМ „Струма“ регионалният министър напомни, че през 2015 г. е рехабилитиран пътя Якоруда – Разлог. „Важна е по-адекватната свързаност на областта с Тракия и Пловдив и на юг с Гърция“, подчерта той и обясни, че приоритетни в средносрочен период са разширяването на ГКПП „Маказа“ и изграждането на ГКПП Рудозем – Ксанти.\r\nКметът на Община Девин посочи, от своя страна, че общо 4 914 076 лв. са отпуснати за Девин и региона, което показва, че водената от правителството политика е изключително балансирана и насочена не само към големите градове и общини, а и към по-малките населени места. „С реализацията на проекта за топлопровод Беденски бани – Девин, подпомогнат лично от премиера Бойко Борисов, се дадоха възможности за нови инвестиции в града и те не закъсняха. Една от тях е новоизграденият и функциониращ вече модерен и единствен по рода си термален аквапарк „Персенк“, отбеляза още Даскалов.", "date": "2017.09.16", "title": "Премиерът Бойко Борисов отчете близо 11% повишаване на доходите в страната от Девин, където присъства на откриването на топлопровод за минерална вода (ОБЗОР)"}
{"url": "http://www.focus-news.net/news/2017/09/16/2436658/plovdiv-175-studenti-shte-poluchat-diplomite-si-na-tarzhestvena-tseremoniya-vav-vissheto-uchilishte-po-agrobiznes-i-razvitie-na-regionite.html", "text": "175 бакалаври, завършили успешно Висшето училище по агробизнес и развитие на регионите, ще получат дипломите си на тържествена церемония на 17 септември. Това съобщиха за Радио „Фокус“ - Пловдив от университета. За поредна година празникът се провежда в Деня на вярата, надеждата и любовта. Средният успех на випуска е „Много добър“ 5.14. Най-висок резултат от трите години обучение са показали студентите от специалностите „Аграрна икономика“ и „Икономика на туризма“, които завършват с 5.31. Общият брой на отличниците е 54.\r\nС поредица инициативи през цялата година университетът отбелязва своята 25-годишнина. Това е поводът и за срещата, която ще събере изявени възпитаници. Кулминацията на честванията на четвъртвековния юбилей ще бъде на 26 октомври в Драматичен театър Пловдив.\r\nКристиян ГАРОВ", "date": "2017.09.16", "title": "Пловдив: 175 студенти ще получат дипломите си на тържествена церемония във Висшето училище по агробизнес и развитие на регионите"}
{"url": "http://www.focus-news.net/news/2017/09/16/2436659/vidin-predsedatelyat-na-narodnoto-sabranie-dimitar-glavchev-provede-sreshta-s-kmeta-na-obshtinata-ognyan-tsenkov.html", "text": "Председателят на Народното събрание Димитър Главчев проведе среща с кмета на Видин Огнян Ценков, съобщиха от пресцентъра на Община Видин. На срещата присъства и народният представител Владимир Тошев. Ценков връчи на г-н Главчев плакет на Община Видин и пано, изобразяващо символа на града – крепостта „Баба Вида“. От своя страна гостът подари плакет на Народното събрание. Ценков благодари, след което предаде от свое име, както и от името на всички видински граждани молба във връзка с предстоящото разглеждане на Закона за старите столици на България: „Видин като старопрестолен град да бъде включен в обхвата на този закон, защото е исторически факт, че той е град, който е бил столица на България и видинчани имат право да се гордеят“. Председателят на Народното събрание увери, че ще предаде молбата на своите колеги и изрази увереността си, че народният представител Владимир Тошев пръв ще подеме инициативата. „Лично аз горещо подкрепям идеята и се надявам болшинството народни представители да я подкрепят“, заяви Главчев.", "date": "2017.09.16", "title": "Видин: Председателят на Народното събрание Димитър Главчев проведе среща с кмета на Общината Огнян Ценков"}
{"url": "http://www.focus-news.net/news/2017/09/16/2436660/reuters-irakskiyat-premier-zayavi-che-kyurdite-si-igrayat-s-oganya.html", "text": "Иракският премиер Хайдар ал Абади заяви, че провеждането на кюрдски референдум за независимост от Ирак е като „игра с огъня“, предава Reuters, позовавайки се на местни медии.\r\nИзказването му идва, след като парламентът на автономната кюрдска област в Северен Ирак одобри провеждането на референдум за независимост.\r\nСпоред премиерът на Ирак, вотът заплашва да премахне постиженията, които кюрдите са достигнали при режима на самоуправление, който имат. Симеон Миланов", "date": "2017.09.16", "title": "Reuters: Иракският премиер заяви, че кюрдите си „играят с огъня“"}
{"url": "http://www.focus-news.net/news/2017/09/16/2436661/kmetat-na-sofiya-yordanka-fandakova-neka-madrostta-da-razlichavame-pravilnoto-ot-nepravilnoto-i-smelostta-da-izbirame-dobroto-da-ni-vodyat-v-nashiya-zhivot.html", "text": "Нека мъдростта да различаваме правилното от неправилното и смелостта да избираме доброто, в големите неща, които правим и във всекидневните постъпки и отношенията помежду си, да ни водят в нашия живот. Това каза кметът на София Йорданка Фандъкова в интервю за  Агенция „Фокус“ по повод празника на града 17 септември. „Пожелавам на всички софиянци, на гостите и приятелите на София да не губят никога вярата и надеждата в собствените си сили. Да се борят и да използват силите си за добри каузи, да пазят любовта към близките си хора и към живота. Той е най-скъпоценният дар“, заяви кметът. \r\nБиляна ИВАНОВА", "date": "2017.09.16", "title": "Кметът на София Йорданка Фандъкова: Нека мъдростта да различаваме правилното от неправилното и смелостта да избираме доброто да ни водят в нашия живот"}
{"url": "http://www.focus-news.net/news/2017/09/16/2436662/tass-hilyada-dushi-byaha-evakuirani-ot-noshten-klub-v-tsentara-na-moskva-zaradi-bombena-zaplaha.html", "text": "Около хиляди души бяха евакуирани от нощния клуб „Icon“ в централните части на Москва заради бомбена заплаха, предава ТАСС, позовавайки се на източник от службите за сигурност.\r\n„Вечерта в събота постъпи информация относно заплаха в сграда на адрес – Болотная набержная, номер 9, където е разположен нощен клуб“, заяви въпросният източник от службите.\r\nПо негови думи от сградата са евакуирани посетителите и персонала, а на място са пристигнали кинолози с обучени кучета за намиране на взривни устройства.Симеон Миланов", "date": "2017.09.16", "title": "ТАСС: Хиляда души бяха евакуирани от нощен клуб в центъра на Москва заради бомбена заплаха"}
{"url": "http://www.focus-news.net/news/2017/09/16/2436663/washington-examiner-harvatsko-ezikovo-uchilishte-izpolzva-obraza-na-melaniya-tramp-za-da-nasarchava-izuchavaneto-na-angliyski-ezik.html", "text": "Частно езиково училище в столицата на Хърватска – Загреб – използва образа на Първата дама на САЩ Мелания Тръмп в своята рекламна кампания за насърчаване на изучаването на английски език, пише американското издание Washington Examiner.\r\nНа територията на град Загреб са поставени пет билборда, които показват снимка на Мелания Тръмп от Националната конвенция на Републиканската партия на САЩ по време на изборната кампания от 2016-а година.\r\n„Само си представете колко далеч можете да стигнете с малко английски“, пише на билбордовете.\r\nГоворител на Американския институт в Загреб е заявил, че рекламните материали не са свързани с политиката на американския президент Доналд Тръмп.\r\n„Има различни мнения за Мелания Тръмп, но е факт, че тя е Първа дама на САЩ“, заяви Ивис Бурич. „Тя трябва да изпълнява множество задължения, включително изнасяне на речи на английски и обръщения към големи тълпи, направени на чужд език“.\r\nАмериканският президент Доналд Тръмп  също говори словенски, както и френски, сръбски и немски.\r\nПревод и редакция:", "date": "2017.09.16", "title": "Washington Examiner: Хърватско езиково училище използва образа на Мелания Тръмп, за да насърчава изучаването на английски език"}
{"url": "http://www.focus-news.net/news/2017/09/16/2436664/tarzhestveno-be-otbelyazana-201-ta-godishnina-ot-rozhdenieto-na-ekzarh-antim-i-vav-vidin-obzor.html", "text": "Тържествено бе отбелязана 201-та годишнина от рождението на Екзарх Антим I във Видин. В честванията се включи председателят на Народното събрание Димитър Главчев. Той се срещна с кмета на Община Видин Огнян Ценков. На срещата присъства и народният представител Владимир Тошев.  Празникът, посветен на Антим Първи, започна със света литургия в катедрален храм „Св. Димитър Солунски“, която бе оглавена от Негово преосвещенство Белоградчишки епископ Поликарп. Литургията почетоха председателят на Народното събрание Димитър Главчев, кмета на Община Видин Огнян Ценков, Владимир Тошев,  Филип Попов, Цветан Топчиев, народни представители, Албена Георгиева, областен управител на Област Видин и  Неджати Али Али, районен мюфтия на Видин. Празникът продължи с провеждането на литийно шествие, което тръгна от катедралния храм и завърши пред Гробницата-мавзолей на Антим Първи.  В него се включиха видински ученици, представители на  институции, общественици и граждани на Видин. Пред гробницата-мавзолей на Антим Първи бе извършена кратка заупокойна молитва, след която приветствие и поздрав към присъстващите поднесе епископ Поликарп. Той припомни големите заслуги на Антим Първи и заяви, че следвайки неговия пример, трябва да утвърждаваме любов към църква, род и Родина, за да напредва по този начин нашата страна духовно и социално. Епископ Поликарп удостои председателят на Народното събрания Димитър Главчев с грамота и орден с лика на Антим Първи, които да  бъдат поощрение в неговото служение и да следва   заветите на бележития държавник Антим Първи. В словото си към видинчани дошли да почетат Антим Първи Димитър Главчев посочи, че животът и делото на Антим Първи са доказателство за това как българите, обединени от обща цел, могат да работят заедно, да търсят съгласие и подкрепа в името на национални каузи.  Той припомни, че Антим Първи оглавява Българската екзархия – първата българска институция преди възстановяването на нашата държава и така остава в историята като първия легитимен представител на българския народ. \"Продължава традицията за отбелязване на годишнините от рождението на Екзарх Антим Първи\", каза Огнян Ценков, кмет на Община Видин. Той посочи, че през миналата година, когато се е чествала 200-тата годишнина от рождението на Екзарх Антим Първи това се е превърнало в кауза, обединила всички видинчани. „Традицията продължава за да покажем дълбокото си уважение към един велик българин, свързал живот си с нашия старопрестолен Видин. Гордеем се, че този бележит българин е част от историческата памет на нашия град, защото славата на Видин се гради върху паметта на такива светли личности, какъвто е първият български Eкзарх Антим Първи“, заяви Огнян Ценков. Военен залп от Патриотичен клуб „Бдинци“ - Видин също отбеляза 201- годишнина от рождението на Екзарх Антим Първи. Видинчани отрупаха с венци и цветя  паметника в гробницата на Екзарх Антим Първи. Желанието на видинските институции и видинската общественост е, този ден да се превърне в празник не само на  Видин, а и на цяла България.", "date": "2017.09.16", "title": "Тържествено бе отбелязана 201-та годишнина от рождението на Екзарх Антим I във Видин (ОБЗОР)"}
{"url": "http://www.focus-news.net/news/2017/09/16/2436665/afp-britanskata-politsiya-smyata-che-ima-veroyatnost-atentatat-v-londonskoto-metro-da-e-podgotven-ot-nyakolko-dushi.html", "text": "Британската полиция заяви, че са „отворени“ към вероятността повече от един човек, да носи отговорност за нападението в лондонското метро, при което бяха ранени 30 души, предава AFP.\r\nНейл Басу от лондонската полиция каза, че 18-годишният мъж, който бе арестуван по-рано в Дувър, е задържан заради възможно съучастие в атаката.Симеон Миланов", "date": "2017.09.16", "title": "AFP: Британската полиция смята, че има вероятност атентатът в лондонското метро, да е подготвен от няколко души"}
{"url": "http://www.focus-news.net/news/2017/09/16/2436666/pazardzhik-21-500-sa-noshtuvkite-na-turisti-v-mestata-za-nastanyavane-v-oblastta-prez-mesets-yuli.html", "text": "Пренощувалите лица в местата за настаняване през юли в област Пазарджик се увеличават с над 14% в сравнение със същия месец на 2016 г. и достигат 21 500. Това съобщи за Радио „Фокус“ – Пазарджик Гергана Спасова, експерт в Териториалното статистическо бюро в Пазарджик. От всички пренощували лица 89.5% са българи, като по-голямата част от тях са нощували в местата за настаняване с 3, 4 и 5 звезди и са реализирали средно по 3 нощувки. Пренощувалите чужденци са 2 247, като 82% от тях са нощували в местата за настаняване с 3, 4 и 5 звезди и са реализирали средно по 6 нощувки. „Общата заетост на леглата в местата за настаняване през юли е 50.8%, като тя е по-висока в местата за настаняване с 3, 4 и 5 звезди в сравнение със заетостта в местата за настаняване с 1 и 2 звезди“, уточни Спасова. Тя добави, че в сравнение със същия месец на предходната година общата заетост на леглата увеличава.\r\nАлбена ЖИЛЕКОВА", "date": "2017.09.16", "title": "Пазарджик: 21 500 са нощувките на туристи в местата за настаняване в областта през месец юли"}
{"url": "http://www.focus-news.net/news/2017/09/16/2436667/sadat-osvobodi-pod-garantsiya-mazha-koyto-napadna-nezryashti-turisti-v-nesebar-obzor.html", "text": "Срещу парична гаранция от 1500 лева Районният съд в Несебър освободи мъжа, който нападна незрящи туристи в Несебър. Все още няма насрочена дата за начало на съдебния процес срещу нападателя, тъй като досъдебното производство не е приключило. До момента той беше с мярка за неотклонение „задържане под стража“.  Ако вината му бъде доказана, мъжът може да лежи в затвора до 5 години и да му бъде отнета шофьорската книжка. 21-годишният Тодор Николов нападна група незрящи туристи на главната улица в Стария Несебър на 24 юни. Той бе задържан след като в медиите беше разпространен видеоматериал, на който се вижда как скача в движение от автомобила си и напада туристите. По-късно стана ясно, че незрящите туристи са словенци, отседнали в хотелски комплекс в Свети Влас. На 29 юни Тодор Николов бе освободен, след като защитата му представи документи, че е с високо кръвно налягане и има заболявания на щитовидната жлеза и очите. Тогава прокурорът по делото Радост Бошнакова категорично възрази срещу съдебното решение и коментира, че човек с обикновени познания в областта на медицината може да даде становище за високо кръвно налягане и заболяване на щитовидната жлеза. Тя уточни, че нападателят отказва да обясни причините за агресивното си поведение, като му е повдигнато обвинение за едро хулиганство и употреба на сила срещу беззащитни хора без личен мотив. На 10 юли главният прокурор Сотир Цацаров коментира, че заболяването глаукома явно не е пречка да шофираш в центъра на Несебър и да посегнеш на незрящи хора, но е пречка да посетиш ареста. Той заяви, че не може да има побой и хулиганство в центъра на Несебър и един куп медицински документи да обосноват решението за парична гаранция. По думите му такива хора безчинстват по улиците и в момента, в който се окажат под ударите на закона, услужливо се снабдяват с цели папки с медицинска документация. Министърът на туризма Николина Ангелкова също изрази възмущение към случилото се и заяви, че всеки, който е нарушил закона трябва да понесе цялата строгост на закона. Представители на община Несебър се срещнаха с потърпевшите туристи и поднесоха извинения. \r\nБиляна ИВАНОВА", "date": "2017.09.16", "title": "Съдът освободи под гаранция мъжа, който нападна незрящи туристи в Несебър (ОБЗОР)"}
{"url": "http://www.focus-news.net/news/2017/09/16/2436668/peoples-dailykitay-kitay-smyata-che-dialogat-za-choveshkite-prava-tryabva-da-e-konstruktiven-a-ne-zasramvasht.html", "text": "Ръководителят на китайската мисия за клона на ООН в Женева заяви, че страните трябва да водят конструктивен диалог и да си съдействат в сферата на човешките права, пише китайското правителствено издание People’s Daily, цитирайки изказването му, направено на 36-ата сесия на Съвета за човешките права на ООН в Женева.\r\nТой заяви, че международната общност трябва да работи „ръка в ръка“, за да избегне назоваването и засрамването, упражняването на  натиск над обществеността, политизирането и двойните стандарти, когато става дума за въпроси от сферата на човешките права.\r\nМа подчерта, че когато защитават човешките права, всички страни трябва на първо място да спазват целите и принципите на хартата на ООН.\r\nТова  означава, че страните трябва да уважават суверенитета и териториалния интегритет на държавите и пътя на развитие и социалната система избрани от народите им, поясни той.\r\nПревод и редакция:", "date": "2017.09.16", "title": "People’s Daily(Китай): Китай смята, че диалогът за човешките права трябва да е конструктивен, а не засрамващ"}
{"url": "http://www.focus-news.net/news/2017/09/16/2436669/vidin-obshtinata-se-vklyuchi-v-kampaniyata-da-izchistim-balgariya-zaedno.html", "text": "За поредна година Община Видин се включи в най-мащабната доброволческа кампания в страната „Да изчистим България заедно”, която за първи път се организира през есента. Това съобщиха от пресцентъра на Община Видин. Служителите от общинската администрация се събраха в парк „Владикина бахча” рано тази сутрин, където секретарят на Общината Иванела Андреева даде старт на кампанията. Предвидените на територията на град Видин райони за почистване бяха: Крайдунавски парк - в участъка от Речната гара до Колодрума, парк \"Владикина бахча\", парк \"Нора Пизанти\", парк \"Рова” - в участъка от ул. ”Антон Страшимиров” до ул. \"Михаил III Шишман\" и Зелена площ – кръстовището при ул. ”Широка” и ул. ”Христо Ботев“.\r\nОт 8.30 часа до 10.30 часа работеха предварително определени пунктове за раздаване на чували и ръкавици на гражданите: на паркинга на Община Видин, срещу паметника на Христо Ботев, пред храм „Успение Богородично“ (при стария гробищен парк), пред входа на Професионална техническа гимназия „Васил Левски”, до шадравана в зелената площ на кръстовището при ул. „Широка“ и ул. „Хр. Ботев“.\r\nНавсякъде кметовете и кметските наместници на населените места в Общината създадоха организация за почистване на най-замърсените райони. Там участващите в кампанията също бяха снабдени с чували и ръкавици. В кампанията се включиха служители от Областна администрация – Видин, ученици и учители от СУ \"П. Р. Славейков” и ОУ \"Любен Каравелов\", неправителствени организации и много  граждани.\r\nСекретарят на Общината Иванела Андреева изрази своето задоволство от проявената активност от страна на хората в деня на кампанията и надеждата си догодина да има по-малко замърсени райони и още повече желаещи да дадат своя принос за подобряване на екологичната среда.", "date": "2017.09.16", "title": "Видин: Общината се включи в кампанията „Да изчистим България заедно”"}
{"url": "http://www.focus-news.net/news/2017/09/16/2436426/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Катар е готов да седне на масата за преговори с цел разрешаване на споровете със съседните страни от Персийския залив, заяви емирът на страната, цитиран от емиратското издание The National.\r\n„Както знаете, срещу Катар има обсада, която продължава вече 100 дни“, заяви емир шейх Тамим по време на пресконференция с Ангела Меркел.\r\n„Катар е готов да седне на масата за преговори, за да се разреши проблемът“, добави емирът.\r\nВ Берлин той добави, че борбата срещу тероризма е „голям приоритет“ за Катар.\r\nОт своя страна Ангела Меркел изрази надеждата си, че диалогът, ще доведе до „справедливи компромиси“.\r\n*** Лидерът на Кюрдското регионално правителство (КРП) в Северен Ирак Масуд Барзани заяви, че референдумът за независимост, ще продължи по план, въпреки възраженията от Багдад, Турция и голяма част от международната общност, пише Daily Sabah.\r\nГоворейки пред поддръжници в Амеди, Барзани каза, че легитимността на референдума идва от народа на „Кюрдистан“.\r\n„Към днешна дата не сме получили алтернатива, с която да заменим референдума“, заяви той.\r\n„Не слушайте никой, отиваме на референдум“, подчерта той пред събралото се множество.\r\nДумите му идват, след като специалният пратеник на САЩ към коалицията срещу „Ислямска държава“ Брет Макгърк призова КРП, да отложи референдума.\r\nАгенция „Фокус“ припомня, че срещу провеждането на този референдум твърдо застанаха Турция и Иран, докато Германия, САЩ и други страни призоваха за отлагането му.\r\n*** Израелският премиер Бенямин Нетаняху заяви, че Израел застава редом до народа на Великобритания в „общата борба“ срещу тероризма, предава The Times of Israel.\r\n„Заставаме редом до премиера Мей и народа на Великобритания в общата борба срещу силите на тероризма“, написа Нетаняху в Twitter.\r\nИзраелският посланик в Лондон Марк Регев изрази солидарността на Израел с жителите на Лондон.\r\nМинистърът на обществената сигурност на Израел Гилад Едан написа следното в социалните мрежи:\r\n„Миналата седмица ние донесохме любов и култура в Лондон. Днес терористите изпратиха послание на омразата. Израел и Обединеното кралство застават заедно в борбата срещу тероризма.“\r\n*** Американският президент Доналд Тръмп призова в петък за „по-голяма и твърда“ забрана за пътуване, пише The Hill. Коментарът на държавния глава е свързан със скорошната атака в лондонското метро.\r\nТръмп осъди атаката в британската столица и заяви в съобщение в Twitter, че „забраната за пътуване в Съединените щати трябва да е по-голяма, по-твърда“.\r\n***", "date": "2017.09.16", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/16/2436427/predstoyashti-sabitiya-v-stranata-za-16-septemvri-agentsiya-fokus.html", "text": "*** \r\nПрезидентът Румен Радев лично ще се включи в деня на голямото почистване в кампанията „Да изчистим България заедно”. Президентът и служители от президентската институция ще се включат в почистването на Борисовата градина в София.\r\n*** \r\nОт 09.30 часа министърът на околната среда и водите Нено Димов ще се включи в кампанията „Да изчистим България заедно“ и заедно с кмета на Царево Георги Лапчев ще участва в почистването на плажа Корал.  Около 11.30 ч Нено Димов ще се присъедини към доброволците в почистването на плажа Атия.\r\n*** \r\nОт 10.00 часа, пред сградата на Община Девин, министърът на регионалното развитие и благоустройството Николай Нанков ще присъства на откриването на реконструиран топлопровод за минерална вода в Девин. На церемонията е поканен да присъства и министър-председателят Бойко Борисов.\r\n*** \r\nОт 10.00 до 17.00 часа Народното събрание ще отвори вратите си за граждани в рамките на инициативата Европейски дни на наследството. \r\n*** \r\nОт 10.00 до 12.00 часа Министерството на отбраната ще отвори врати за посещение на граждани.\r\n*** \r\nОт 10.00 часа на Лъвов мост ще бъде даден официалният старт на събитията от „Европейска седмица на мобилността”, която традиционно се провеждат в дните от 16 до 22 септември 2017 г.\r\n*** \r\nОт 10.30 часа  общински съветници, членове на младежката и районните организации на БСП в София ще се включат в кампанията „Да изчистим България заедно“ като почистят Борисовата градина в района около Парк-хотел „Москва“.\r\n*** \r\nОт 10.30 часа, на поляната при централния вход на Южния парк, ще се съберат участниците на организирания велокарнавал. Водена от специална музикална платформа колоната потегля точно в 11.30 часа по маршрут: бул. Арсеналски, бул. Черни връх, после покрай реката по бул. Евлоги и Христо Герогиеви до Орлов мост.\r\n*** \r\nОт 11.00 часа в Националния пресклуб на БТА ще се проведе дискусия на тема: „Действително приоритетно образование”, организирана от Обществената академия за наука, образование и култура (ОАНОК).      \r\n*** \r\nОт 18.30 часа, до паметника на Алеко Константинов на бул. „Витоша“, БНТ ще закрие с концерт първия етап на кампанията в подкрепа на българските училища зад граница – „Прозорец към Родината“.\r\n***\r\nОт 09.30 часа Община Благоевград се включва в инициативата \"Да изчистим България заедно”.\r\n*** \r\nОт 13.30 до 17.30 часа мотористи от 27 държави ще се включат в Парада на нациите. \r\n*** \r\nОт 10.00 часа, в сградата на Яхт клуб „Кап. Г. Георгиев – Порт Варна“ ще се състои пресконференция, относно стартирането на първата за България Междууниверситетска регата \"Академика\". \r\n***\r\nОт 12.00 часа на парцела между улиците „Никола Ракитин“,“ Контраадмирал Сава Иванов“ и „Боровец“ ще бъде направена първа копка на обект „Детска площадка и игрище“ в кв. „Галата“. На събитието ще присъства и министърът на младежта и спорта Красен Кралев. \r\n***\r\nОт 10.00 часа в парк ''Дружба'' ще се проведе Стрий фитнес фестивал. \r\n***\r\nОт 19.30 часа на откритата сцена до паметника „Асеневци“ ще се проведе танцов спектакъл, в който възпитаниците от танцова школата UN BESO ще демонстрират най-новите хореографии в различни танцови стилове – класически и модерен балет, народни и латино танци. В 20.00 часа започва безплатен урок по бачата, а час по-късно е началото на латино партито, на което ще звучат и салса, ча-ча и меренге. \r\n*** \r\nОт 10.00 часа председателят на 44-тото Народно събрание Димитър Главчев ще се срещне с кмета на Община Видин Огнян Ценков в кабинета му. В 10.30 ч. двамата ще се включат в тържествените прояви във връзка с 201 години от рождението на Екзарх Антим Първи, а в 13.00 ч. - в церемонията за откриване на академичната учебна 2017/2018 година на Филиал Видин на Русенския университет \"Ангел Кънчев\".\r\n*** \r\nОт 18.30 часа, пред панаирната сцена, над 300 порции от „Баш врачанска блажна ютика”, приготвена в юнашка тава от Ангел Ангелов и врачанина дедо Скръц, ще бъдат предложени за дегустация на гостите на Врачанския есенен панаир. \r\n*** \r\nОт 19.30 часа, на сцената пред стадион „Христо Ботев“, ще се състои концерт на група „Стенли“. \r\n***\r\nОт 10.30 часа ще започне кампанията „Да изчистим България за един ден”. \r\n***\r\nОт 09.30 часа на паркинга пред магазин „Абсолют“ ще бъде даден стартът на \"Офроуд траял 4х4\" – Павликени 2017.\r\n*** \r\nОт 17.00 часа, пред ОК „Дворец на културата“, ГЕРБ организира празненството по повод десетия юбилеен рожден ден от учредяването на местната структура на политическата сила.\r\n*** \r\nОт 11.00 часа пред зала „Пълдин“ в хотел „Санкт Петербург“, град Пловдив, ще бъде проведена пресконференция с участието на президента на Инер Уил д-р Капила Гупта.\r\n***\r\nОт 17.00 до 19.30 часа в НБ „Иван Вазов“ ще се реализира инициативата „Да погалим цветовете на деня и нощта“, която е част от „Нощта на музеите и галериите“. \r\n*** \r\nОт 10.00 часа, на летище Щръклево, спортен модел клуб „Приста\" – град Русе, организира Национален турнир по авиомоделизъм \"Купа Север\" - за деца и юноши до 18 години включително.\r\n*** \r\nОт 10.00 до 12.00 часа в Русе стартира кампанията „Да изчистим България за един ден“. Община Русе и „Екопак България“ ще се включат в кампанията с почистването на две места – Парк на възрожденците (бул. „Съединение“) и Младежки парк (ул. „Алеи Възраждане“).\r\n*** \r\nОт 15.00 часа, в градинката на ъгъла на ул. „Николаевска“ и ул. „Антим I“ (Старото Родилно) ще се проведе официалното откриване на детска площадка, подарена от ЕКОПАК България АД.\r\n*** \r\nОт 09.30 часа Община Сливен ще се присъедини към кампанията „Да изчистим България за един ден”.\r\n*** \r\n16 септември е обявен за Ден на траур в община Смолян в памет на доц. д-р Христо Гиневски. Поклонението е от 10.00 часа във фоайето на читалище „Кирил Маджаров” в кв. „Устово“, а погребението е от 15.00 часа в Гробищния парк в квартала.\r\n*** \r\nОт 08.30 до 15.30 часа Община Стара Загора ще се включи в кампанията „Да изчистим България заедно 2017“. Предвидените за почистване места на територията на общината са по избор на гражданите - междублокови пространства, детски площадки, спортни площадки.\r\n*** \r\nОт 10.00 часа ще бъде открито седмото издание на Националният фестивал на българския фолклор и българските традиционни ястия - Пряпорец 2017.\r\n*** \r\nОт 15.00 часа в Регионалния пресклуб на БТА ще се състои пресконференция на ПП „Възраждане“.\r\n*** \r\nОт 21.00 часа, зам.-председателят на ПП ГЕРБ Цветан Цветанов ще посети събора в село Горно Новково „И си носим песента“, където се срещне с гостите на събора и ще разговаря с общинските ръководства на ГЕРБ в Омуртаг и Антоново.\r\n*** \r\nОт 10.00 часа целият екип на Областна администрация – Хасково ще се събере на спортното игрище до ОУ „Любен Каравелов“, за да участва в кампанията „Да изчистим България заедно!“.\r\n*** \r\nОт 11.30 часа, в регионалния Пресклуб на БТА, зам.-председателят на ПП ГЕРБ Цветан Цветанов ще даде пресконференция по актуални политически въпроси. \r\n*** \r\nОт 13.30 часа, в камерната зала на НЧ „Пробуда – 1928“, зам.-председателят на ПГ на ГЕРБ Цветан Цветанов ще се срещне с членове и симпатизанти на партията. \r\n*** \r\nОт 14.30 часа, в многофункционалната зала на НЧ „Христо Ботев – 1872“, намираща се на ул. „Патриарх Евтимий“ №1, зам.-председателят на ПП ГЕРБ Цветан Цветанов ще се срещне с членове и симпатизанти на партията. \r\n*** \r\nОт 16.00 часа зам.-председателят на ПП ГЕРБ ще посети с. Цани Гинчево, община Никола Козлево, където ще присъства на официалното откриване на НЧ „Пробуда“. \r\n*** \r\nОт 17.30 часа зам.-председателят на ПГ на ГЕРБ Цветан Цветанов ще се срещне с пострадалите в трагичния инцидент от Хитрино и ще посети къщата, която се изгражда със средства дарени от ПГ на ПП ГЕРБ.\r\n*** \r\nОт 18.30 часа председателят на Парламентарната група на ГЕРБ и зам.-председател на партията Цветан Цветанов ще  се срещне със симпатизанти на партията в гр. Шумен, в къщата „Баба Райна“, част от Историческа зона „Старият Шумен“.", "date": "2017.09.16", "title": "Предстоящи събития в страната за 16 септември (Агенция „Фокус”)"}
{"url": "http://www.focus-news.net/news/2017/09/16/2436428/anadolu-agency-turskiyat-prezident-izrazi-neodobrenieto-si-otnosno-referenduma-za-nezavisimost-na-irakski-kyurdistan.html", "text": "Турският президент Реджеп Тайип Ердоган изрази неодобрението си относно насрочения за 25 септември референдум за независимост на Иракски Кюрдистан, предава Anadolu Agency. В телевизионно изявление в петък държавният глава коментира, че „това е критична политическа липса на опит, не може да има такова разбиране на политиката“.\r\nЕрдоган подчерта още, че Туция няма да позволи да бъде заплашена териториалната цялост на Ирак.  : Цанко Цолов", "date": "2017.09.16", "title": "Anadolu Agency: Турският президент изрази неодобрението си относно референдума за независимост на Иракски Кюрдистан"}
{"url": "http://www.focus-news.net/news/2017/09/16/2436429/zapochna-novata-uchebna-godina-obzor.html", "text": "Новата учебна година започна с тържества в над 2400 училища в цялата страна. Общо 717 589 ученици влязоха в класните стаи на първия учебен ден. Броят им е с близо 17 000 повече от предходната учебна година. Записаните в първи клас са 64 056, като випускът е с 4500 деца по-малък от миналогодишния. Най-много първокласници през 2017/2018 г. има в София-град – 12 589, следвани от Пловдив - 6273, и Варна с 4493. Най-малко са във Видин – 696. В целодневна форма в първи клас са се записали общо 55 287, което е над 86% обхванати ученици. Седмокласниците, които ще държат национални външни оценявания, са 60 921, а зрелостниците са 49 418. \r\nОт МОН съобщиха, че над 3000 деца са се записали в образователната система след въвеждането на механизма за обхващане и задържане на децата в училище. Учебната година в страната започна нормално, при засилено полицейското присъствие около учебните заведения. От „Пътна полиция“ бяха взети допълнителни мерки за осигуряване на безпрепятственото стигане до училищата на учениците и техните родители. В първия учебен ден Пътна полиция започна и традиционната акция „Децата тръгват на училище! Да ги пазим на пътя!“. \r\n„Днес ние повече от всякога вярваме, че бъдещето на страната, на обществото ни, зависи от образованието, зависи от учителите, от техните всекидневни усилия, зависи от родителите. С тези думи министърът на образованието и науката Красимир Вълчев поздрави учениците, родителите и учителите на 15 септември в Основно училище „Никола Вапцаров“ в оряховското село Селановци. Министър Вълчев пожела на учениците да запазят вярата, че образованието е това, което ще им даде възможност да постигнат мечтите си. Той специално подчерта и колко важна е всеотдайността на учителите и определи тяхната работа като „безценна за обществото“. В приветствието си министърът постави акцент върху доброто сътрудничество с родителите, които трябва да изграждат увереността на децата в силата и необходимостта от образованието. Всички училища са важни и всички деца имат право на  качествено образование, изтъкна министър Вълчев и допълни, че основен партньор на Министерството на образованието и науката и на училищата са общините и благодари за тяхното съдействие и подкрепа.\r\n„Професионалното образование е приоритет. То е и национална отговорност, защото дава най-бързият път към реализация от наученото в училището до практиката“. С тези думи заместник-министър инж. Таня Михайлова откри първия учебен ден в Професионална гимназия по икономика – Перник. „Това е денят, в който съчетаваме възрожденските традиции с предизвикателствата на настоящето и надеждата за бъдещето“, добави Михайлова. \r\nОт тази учебна година влизат в сила част от текстовете в новия Закон за предучилищното и училищно образование. За първи път децата в начален етап няма да имат цифрови оценки, а само ще се преценява дали са усвоили материала. Всяко училище ще определя знаците, с които да дава информация на родителите как се справят учениците, като бележникът няма да е задължителен.\r\nОт тази година учениците от І. до ІІІ. клас няма да остават на поправки или да повтарят класа, ако резултатите им не са добри, като в такива случаи ще трябва да посещават училище и през лятото, за да наваксат с материала.\r\nЗа първи път влиза в сила и новата образователна структура, според която основно образование ще се завършва в VІІ, а не в VІІІ клас. За първи път през новата 2017/2018 учебна година ще има обединени и иновативни училища, както и защитени детски градини.", "date": "2017.09.16", "title": "Започна новата учебна година (ОБЗОР)"}
{"url": "http://www.focus-news.net/news/2017/09/16/2436430/the-independent-politsiyata-shte-zasili-merkite-za-sigurnost-v-london.html", "text": "„Скотланд Ярд“ обяви в петък, че още около 1 000 полицаи ще патрулират по улиците на Лондон, след атаката в столичното метро, пише The Independent. По-рано премиерът Тереза Мей съобщи, че нивото на национална заплаха вече е „критично“, като добави, че мерките за сигурност в страната ще бъдат засилени. \r\nВсе още не е известна самоличността на човека, поставил бомба на една от метростанциите в Лондон, но от полицията заявиха, че „нашето разследване продължава“, като в процеса участват „хиляди полицаи“. : Цанко Цолов", "date": "2017.09.16", "title": "The Independent: Полицията ще засили мерките за сигурност в Лондон"}
{"url": "http://www.focus-news.net/news/2017/09/16/2436431/api-vazstanoveno-e-dvizhenieto-po-patya-pazardzhik-sofiya.html", "text": "Напълно е възстановено движението по пътната връзка по направлението Пазарджик-София на пътния възел за Пазарджик при км 90 на АМ \"Тракия\", съобщават от Агенция Пътна Ифраструктура.", "date": "2017.09.16", "title": "АПИ: Възстановено е движението по пътя Пазарджик-София"}
{"url": "http://www.focus-news.net/news/2017/09/16/2436432/reuters-katolonski-lideri-poiskaha-zapochvane-na-dialog-s-ispaniya.html", "text": "Каталонски лидери поискаха от Испания започване на диалог относно насрочения за първи октомври референдум за независимост на областта, предава Reuters. Това се казва в писмо на някои от местните кметове, адресирано до испанския крал Фелипе и премиера Мариано Рахой, който се обяви против провеждането на вота. \r\nВ писмото испанските власти са обвинени в провеждане на „невиждана репресивна офанзива“, като е изразено искане за започване на „политически диалог, основаващ се на легитимността, която ние всички имаме да правим възможно нещото, което в демокрацията никога не е проблем и още по-малко престъпление: да се вслушаме в гласа на хората“.\r\nПо-рано стана ясно, че Испания започва предриемането на по-твърди мерки срещу Каталония, след като много местни градоначалници отхврълиха решението на Висшия касационен съд в Мадрид, който обяви вота за незаконен. \r\nПравителството обяви, че не е получило писмото. : Цанко Цолов", "date": "2017.09.16", "title": "Reuters: Католонски лидери поискаха започване на диалог с Испания"}
{"url": "http://www.focus-news.net/news/2017/09/16/2436433/daily-express-bombata-vzrivena-v-londonskoto-metro-e-po-golyama-otkolkoto-tazi-v-manchestar.html", "text": "Бивш сътрудник на британското министерство на отбраната заяви в петък, че бомбата, която избухва в лондонското метро е много по-голяма от тази, взривена през месец май в Манчестър пише Daily express. От вестника напомнят, че тогава 22 души починаха и 250 бяха ранени. Причината пострадалите от петък да са по-малко е неизправност в импровизираното устройство.  : Цанко Цолов", "date": "2017.09.16", "title": "Daily Express: Бомбата, взривена в лондонското метро, е по-голяма отколкото тази в Манчестър"}
{"url": "http://www.focus-news.net/news/2017/09/16/2436434/voa-turtsiya-zaplashi-sas-sanktsii-irakski-kyurdistan.html", "text": "Турският премиер Бинали Йълдъръм предупреди в петък, че да се организира референдум за независимост на Иракски Кюрдистан е „смъртоносна грешка“, съобщава радио Voice of America. Йълдъръм коментира още, че „ние не искаме да налагаме санкции, но ако се стигне до там, вече има планирани действия, които Турция може да предприеме“.\r\nЗаплахата бе предшествана от предупреждение, направено в петък пред репортери. Турската страна призова за \"поправяне на грешката, докато все още има време“.  : Цанко Цолов", "date": "2017.09.16", "title": "VOA: Турция заплаши със санкции Иракски Кюрдистан"}
{"url": "http://www.focus-news.net/news/2017/09/16/2436435/vestirusiya-reks-tilarsan-obvini-rusiya-v-namesa-na-amerikanskite-izbori.html", "text": "Държавният секретар на САЩ Рекс Тилърсън обвини Русия в намеса на миналогодишните президентски избори, пише електронното издание на “Вести“ . Тилърсън е заявил това по време на своя реч в петък, като добави още, че Москва упражнява натиск върху своите съседи. \r\nДържавният секретар каза още, че САЩ и техните партньори ще продължат да защитават демокрацията. \r\nМосква отрича подобни обвинения пише вестника. : Цанко Цолов", "date": "2017.09.16", "title": "„Вести“(Русия): Рекс Тилърсън обвини Русия в намеса на американските избори"}
{"url": "http://www.focus-news.net/news/2017/09/16/2436436/slavi-trifonov-namekna-che-sazdava-nov-politicheski-proekt-obzor.html", "text": "Телевизионният водещ Слави Трифонов излезе с отворено до медиите, в което намекна, че ще създаде нов политически проект. В писмото си Трифонов заявява, че започва да търси талантливи, квалифицирани и морални българи, които да заместят сегашната политическа класа, заради постоянните доказателствата за некадърността и неморалността на действащите политици. \r\nТелевизионният водещ обяви, че референдумът за промяна в избирателната система, иницииран от него и екипа му, продължава и това продължение неминуемо ще доведе до отвоюване от страна на народа на гражданските му права.\r\nЗа вероятно влизане на Слави Трифонов в политиката се заговори още миналата година, когато екипът на телевизионното предаване „Шоуто на Слави“ инициира референдум за промяна на изборните правила. \r\nРеферендумът не събра необходимите гласове, за да стане задължителен, но премина бариерата, за да бъде задължително обсъждането му в парламента\r\nВ началото на май водещият започна „седящ протест“ пред сградата на Народното събрание, който продължи шест дни, с настояване народните представители да обсъдят в пленарна зала предложенията, заложени в референдума. Протестът му приключи, след като ГЕРБ внесе законопроект за промяна на избирателната система, следващи идеите от референдума. През юни обаче предложените от ГЕРБ промени в закон бяха отхвърлени на първо четене. Малко след това Слави Трифонов излезе с позиция, в която обвини депутатите в държавен преврат.", "date": "2017.09.16", "title": "Слави Трифонов намекна, че създава нов политически проект (ОБЗОР)"}
{"url": "http://www.focus-news.net/news/2017/09/16/2436437/rossiyskaya-gazeta-vladimir-putin-shte-poseti-ucheniyata-zapad-2017.html", "text": "Президентът Владимир Путин ще посети руските учения „Запад 2017“ в понеделник, пише “Российская газета“. От Кремъл отказаха да посочат къде точно ще отиде държавният глава. \r\nОт Москва напомниха, че Путин винаги посещава военните тренировъчните операции в качеството си на главнокомандващ и отрекоха визитата му да има нещо общо с притесненията на някои страни, че Русия се готви за война, пише още вестника. : Цанко Цолов", "date": "2017.09.16", "title": "„Российская газета“: Владимир Путин ще посети ученията „Запад 2017“"}
{"url": "http://www.focus-news.net/news/2017/09/16/2436438/reuters-vanshniyat-ministar-na-cheshkata-republika-e-s-leki-naranyavaniya-sled-katastrofa.html", "text": "Външният министър на Чешката република е с леки наранявания, след като е претърпял катастрофа, съобщиха в петък от Прага, предава Reuters. \r\nЛюбомир Заоралек, който освен това е и лидер на Демократическата партия, е приет в болница с леки рани по главата, като не след дълго е изписан за домашно лечения. : Цанко Цолов", "date": "2017.09.16", "title": "Reuters: Външният министър на Чешката република е с леки наранявания след катастрофа"}
{"url": "http://www.focus-news.net/news/2017/09/16/2436439/anadolu-agency-parviyat-konvoy-s-humanitarna-pomosht-stigna-do-deir-ez-zor.html", "text": "Първият конвой с хуманитарна помощ стигна до сирийската провинция Деир ез-Зор в петък, съобщи ООН, предава Anadolu Agency.\r\nСпоред данни на организацията, след скорошните боеве в района, миналата седмица е станало възможно изпращането на помощ. От агенцията напомнят, че тамошното население не е имало възможност да разчита на пратките на ООН в последните три години, след като през 2014 г. „Ислямска държава“ установи контрол над по-голямата част от провинцията. \r\nПрез месец юли обаче започна контраофанзива, която макар все още да не е приключила, изтласка терористичната организация от повечето окупирани територии. : Цанко Цолов", "date": "2017.09.16", "title": "Anadolu Agency: Първият конвой с хуманитарна помощ стигна до Деир ез-Зор"}
{"url": "http://www.focus-news.net/news/2017/09/16/2436440/afp-kim-chen-un-obeshta-da-dovarshi-yadrenata-programa-na-severna-koreya-vapreki-sanktsiite.html", "text": "Лидерът на Северна Корея Ким Чен-ун обеща да доведе до успешен край ядрената програма на Пхенян въпреки наложените срещу страната санкции, предава AFP. Според него, последният етап ще бъде създаване на „силово равенство“ между Северна Корея и САЩ. Това съобщиха от държавни медии в събота. : Цанко Цолов", "date": "2017.09.16", "title": "AFP: Ким Чен-ун обеща да довърши ядрената програма на Северна Корея въпреки санкциите"}
{"url": "http://www.focus-news.net/news/2017/09/16/2436441/balgariya-v-svetovnite-medii-agentsiya-fokus.html", "text": "Български съд издаде присъди за шест години лишаване от свобода срещу трима сирийци, обвинени в тероризъм, пише турският вестник Hurriyet.\r\nСпециализираният наказателен съд призна за виновни тримата мъже за влизане в страната с цел извършване на терористична атака, но ги оправда по обвиненията, че са членове на близкоизточната радикална групировка „Ислямска държава“ и „Мюсюлманско братство“.\r\nТримата сирийци на възраст 20 г. , 22 г. и 25 г., бяха задържани през февруари, докато се опитваха да влязат в Турция от България. Те бяха обвинени в опит да се присъединят към „Ислямска държава“, припомня изданието. Техните адвокати заявиха, че ще обжалват присъдата.\r\n*** Двама граждани на България са арестувани от германската полиция за кражба на дарения, съобщава седмичното издание Das Wochenblatt. \r\nМъжете, на 43 г. и 47 г., са задържани от правоохранителните органи още в сряда, при опит да разбият кутия със събрани средства за бедните, поставена в близост до църква. При претърсването им полицията е открила сума в размер на около две хиляди евро и инструменти в автомобила им.\r\nСъобщава се, че двамата българи са заподозрени за извършването на серия грабежи от църкви. Единият от тях – 43-годишния заподозрян,  е бил арестуван миналата година за подобни престъпления в района на Регенсбург. \r\nУточнява се, че двамата българи нямат разрешително за постоянен престой в Германия. \r\n*** Министрите на външните работи на България, Унгария, Гърция и Румъния написаха до украинския си колега писмо, в което изразяват загрижеността си от новия закон за образованието, предава Интерфакс (Украйна).\r\n„Ние със сигурност сме загрижени и не е случайно, че имаме съвместна инициатива с колеги от други европейски страни, които може да бъдат засегнати от този закон. Днес ние, министрите на външните работи на Унгария, Румъния, Гърция и България, подписахме писмо до украинския външен министър, в което сигнализираме, че този закон не трябва да засяга правата и образованието на малцинствата на родния им език. Ще изпратим същото писмо до Съвета на Европа и ОССЕ \", заяви българският външен министър Екатерина Захариева.\r\n„Украйна даде уверения, че законът е насочен към укрепване на украинския език и няма да повлияе на изучаването на европейски езици\", допълни първият дипломат на София.\r\nПреди броени дни МВнР на България привика украинския посланик в страната, за да изрази загрижеността си от плановете за реформа в украинската образователна система.\r\nНа 5 септември Върховната Рада прие законопроект за образованието, който предвижда реформа в образователната система в Украйна. Законопроектът определя, наред с други неща, че преподаването в училищата трябва да е на официалния език на страната.\r\n***", "date": "2017.09.16", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/16/2436442/obshtina-panagyurishte-obyavi-bedstveno-polozhenie-zaradi-nedostig-na-piteyna-voda-obzor.html", "text": "Кметът на Панагюрище Никола Белишки обяви в петък бедствено положение в общината. Причината са честите и тежки аварии на магистралния водопровод от село Злокучене и недостига на вода в общинския център и седем села от общината. Обявеното бедствено положение е в сила за град Панагюрище и селата Бъта,  Баня, Оборище, Елшица, Левски, Поибрене и Попинци. Единствено село Панагюрски колонии е извън обсега на заповедта. Срокът на действие на бедственото положение е до 11.00 часа на 21.09.2017 година. \r\nОсновното водоснабдяване на община Панагюрище се извършва чрез магистралния водопровод, който е крайно амортизиран, с множество течове по трасето и постоянни аварии, поради което по него не достига необходимото количество вода до град Панагюрище и околните села. Дебитът на допълнителните водоизточници е 6 л/сек. при необходими 160 л/сек.\r\nКметът Николай Белишки обясни, че само през последните 3 дни  тежките аварии по магистралния водопровод са 4, а за последните 10 дни те са общо 16. „Невъзможно е подаването на вода към община Панагюрище“, обясни кметът. Според управителя на ВиК-Панагюрище Марин Вулев докато не се направи цялостен ремонт на водопровода или докато не се пусне в експлоатация язовир „Луда Яна“ проблемите няма да се решат. \r\nЗа овладяване на бедствието ще бъдат предприети различни мерки, сред които авариен ремонт на магистралния водопровод от село Злокучене. До нормализиране на водоснабдяването с питейна вода на населените места в общината ще се доставя вода от магистралния водопровод – при наличие на вода, от откритите водоизточници, а при невъзможност и чрез водоноски. За преодоляване на кризисната ситуация е сформиран щаб за координация на извършваните неотложни аварийно-възстановителни работи.  Общината е подала заявка за доставката на 2 ТИР-а с минерална вода, която ще закупи със собствени средства, но се обръща към съседните общини, към фирми, граждани, които имат възможност да доставят допълнителни количества, да го направят, за да се реши по-бързо проблемът с осигуряването на питейна вода за детски и здравни заведения, а също и училища.\r\nОт страна на РЗИ-Пазарджик са предприети незабавни мерки във връзка с обявеното бедсвено положение - ежедневно пробонабиране и контрол на доставяната вода в община Панагюрище по химични и микробиологични показатели до преодоляване на кризисната ситуация. \r\nВаня НИКОЛОВА", "date": "2017.09.16", "title": "Община Панагюрище обяви бедствено положение заради недостиг на питейна вода (ОБЗОР)"}
{"url": "http://www.focus-news.net/news/2017/09/16/2436443/izvestiya-rusiya-spored-niki-heyli-situatsiyata-v-siriya-nyama-da-se-normalizira-dokato-na-vlast-e-bashar-asad.html", "text": "Ситуацията в Сирия няма да се нормализира, докато на власт в страната е президента Башар Асад, това е заявила Ники Хейли, постоянен представител на САЩ в ООН, пише руският вестник  “Известия“, като се позовава на нейно изказване, цитирано от „Интерфакс“. \r\nСпоред коментара ѝ, „САЩ няма да починат, докато стабилността не бъде възстановена в Сирия, но това няма да се случи докато Асад е на власт“. Хейли добави също така, че Съединените американски щати няма да допуснат засилване на иранското влияние в страната. : Цанко Цолов", "date": "2017.09.16", "title": "„Известия“ (Русия): Според Ники Хейли, ситуацията в Сирия няма да се нормализира докато на власт е Башар Асад"}
{"url": "http://www.focus-news.net/news/2017/09/16/2436444/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "„Ислямска държава“ пое отговорност за атаката в лондонското метро, пише The Telegraph, като се позовава на информация, която терористичната организация е разпространила. \r\nОт вестника напомнят, че бомба избухна в един от най-натоварените часове на метростанция „Парсънс грийн“ в британската столица. В резултат поне 29 души са ранени. \r\n***\r\nБританската полиция излезе със съобщение, което отрича информацията, че стоящият зад петъчната атака в столичното метро е идентифициран, пише Evening Standard. Говорител на „Скотланд Ярд“ опроверга появилите се в някои медии данни, че камери са заснели нападателя, който вече е разпознат. \r\n***\r\n„Скотланд Ярд“ обяви в петък, че още около 1 000 полицаи ще патрулират по улиците на Лондон, след атаката в столичното метро, пише The Independent. По-рано премиерът Тереза Мей съобщи, че нивото на национална заплаха вече е „критично“, като добави, че мерките за сигурност в страната ще бъдат засилени. \r\nВсе още не е известна самоличността на човека, поставил бомба на една от метростанциите в Лондон, но от полицията заявиха, че „нашето разследване продължава“, като в процеса участват „хиляди полицаи“. \r\n***\r\nБивш сътрудник на британското министерство на отбраната заяви в петък, че бомбата, която избухва в лондонското метро е много по-голяма от тази, взривена през месец май в Манчестър пише Daily express. От вестника напомнят, че тогава 22 души починаха и 250 бяха ранени. Причината пострадалите от петък да са по-малко е неизправност в импровизираното устройство.  \r\n***", "date": "2017.09.16", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/16/2436445/vazglyad-rusiya-siriyskata-armiya-forsira-reka-efrat.html", "text": "Сирийската армия е преминала в петък през р. Ефрат, като част от операцията по освобождение на провинция Деир ез-Зор, пише вестник \"Възгляд\", като се позовава на данни от руското външно министерство. \r\nСпоред информацията, правителствената армия е успяла бързо да укрепи позициите си на източния бряг на реката. От изданието припомнят, че от тази страна на Ефрат срещу „Ислямска държава“ настъпват части на „Демократическите сили на Сирия“, състоящи се предимно от кюрди. Според наблюдатели, победата над терористичната групировка в региона е въпрос на време. \r\nОт вестника припомнят, че в района се намират нефтени находища. : Цанко Цолов", "date": "2017.09.16", "title": "„Възгляд“ (Русия): Сирийската армия форсира река Ефрат"}
{"url": "http://www.focus-news.net/news/2017/09/16/2436446/vmz-sopot-poema-prekratenite-dogovori-na-emko-obzor.html", "text": "ВМЗ-Сопот поема прекратените договори на „Емко“. Това стана ясно по време на извънредна пресконференция на министъра на икономиката Емил Караниколов в петък.  Министърът обяви, че Съветът на директорите на „Кинтекс“ е прекратил търговските си  взаимоотношенията с „Емко“ заради опасността от това отнетият лиценз на фирмата да доведе до неизпълнение на договорите с чуждестранни бенефициенти. По думите му, тъй като сроковете за доставка на оръжие не са изтекли, „Кинтекс“ незабавно е сключила договори за въпросната доставка с „ВМЗ – Сопот“. Според Караниколов прехвърляйки прекратените с „Емко“ договори на ВМЗ-Сопот, „Кинтекс“ е защитил интереса на държавата. „Никъде във външните договори с бенефициенти не е посочено кой трябва да е производител, а са дадени спецификации, на които трябва да отговарят съответните изделия. Аз считам, че „ВМЗ – Сопот“ ги правят и то доста добре и ще бъдат получени в срокове“, коментира министърът. По думите му „ВМЗ- Сопот“ ще вземе пари като производител, „Кинтекс“ – като посредник, а освен това държавата ще вземе и от двете дружества дивиденти, т.е. тя няма да бъде ощетена.\r\nМинистърът на икономиката поясни, че не се говори за премахването на държавния посредник, а за премахването на посредниците, които стоят на входа и на изхода на държавните дружества – тези, които продават материали за изработката на тези боеприпаси. „Тези фирми сами решават кога, на какви цени и дали въобще да доставят материалите. За това беше и моето отиване в Сърбия, където да се уточним да се продава барут от държавна фирма директно на държавна фирма, за да можем да обезпечим всички договори, които има „ВМЗ – Сопот“, каза министър Караниколов.\r\nПо-рано през деня служители от „ВМЗ-Сопот“ с митинг изказаха подкрепата си към идеята на правителството за редуциране, или напълно отстраняване на посредниците при извършването на търговски сделки между държавните фирми от Военнопромишления комплекс (ВПК) и други търговски организации. Според синдикатите за първи път от много години държавата показва ангажираност към Военнопромишления комплекс на България, целяща оздравяване и модернизиране и едно по-високо възнаграждение за труда на хората.\r\nОтносно лиценза за внос и износ на фирма „Емко“ Емил Караниколов изтъкна, че той ще бъде възстановен веднага щом в Междуведомственият съвет по отбранителна индустрия и сигурност на доставките бъдат получени становища от страна на служба „КОС“ и от служба „Пожарна безопасност“, че са отстранени всички нередности. „На 18 септември разглеждането на лиценза ще бъде включено като точка в дневния ред на Междуведомствения съвет. Това не е само мое решение, а и на съпредседателя – министър Каракачанов“, допълни той и обясни, че държавата държи на работниците в „Емко“, които са важна част от военно-промишления комплекс. Министър Караниколов уточни, че до този момент е получено писмо от „Емко“ с приложени три констативни протокола от служба „КОС“, като в два от тях е отразена информация, че са отстранени нередности, но в третия има отново предписание за отстраняване на такива в срок от един месец.\r\nВ четвъртък работниците от частното предприятие „Емко“ излязоха на протест, защото продукцията на завода не може да бъде изнесена заради отнетия лиценз на фирмата.Агенция „Фокус“ припомня: На 25 юли т.г. се проведе заседание на Междуведомствения съвет по отбранителна индустрия и сигурност на доставките към Министерския съвет, на което бяха разгледани получени от МВР справки за извършени проверки в няколко от оръжейните фирми в страната. Тогава бе установено, че най-сериозни нарушения са били открити в „Емко“. Службите са констатирали редица пропуски, включително нарушения относно изискванията към устройството на обектите, предназначени за търговия с оръжие, боеприпаси, взривни вещества и пиротехнически изделия, на правилата за съхранение, както и на условията за планирането и проектирането на строежите. Нарушения са били установени и по отношение на пожарната безопасност и защита на населението. Констатирани са били и завишени рискове спрямо нуждата от осигуряване на адекватна защита на работниците и служителите и опазване на живота и здравето на гражданите. Веднага след това Междуведомственият съвет незабавно е предприел превантивни мерки с цел недопускане на инциденти. Лицензът на „Емко“ за търговия с оръжие е спрян за срок от 6 месеца или до отстраняване на нарушенията, а на компетентните органи е било възложено да извършат проверки във всички дружества от оръжейната индустрия в страната.", "date": "2017.09.16", "title": "ВМЗ-Сопот поема прекратените договори на „Емко“ (ОБЗОР)"}
{"url": "http://www.focus-news.net/news/2017/09/16/2436447/xinhua-kitay-prizova-velikobritaniya-da-spre-namesata-si-v-delata-na-honkong.html", "text": "Китай призова в петък Великобритания да спре намесата си в делата на Хонконг, след като от Лондон публикуваха последния си шестмесечен доклад, засягащ града. Това съобщава агенция Xinhua, като се позовава на изказване направено от външния министър. \r\nСпоред неговия коментар, Пекин винаги ще се противопоставя на „така наречените шестмесечни британски доклади“ пред Парламента на Хонконг. \r\nГрадът е част от Китай през последните 20 години, като преди това се считаше за територия на Великобритания. : Цанко Цолов", "date": "2017.09.16", "title": "Xinhua: Китай призова Великобритания да спре намесата си в делата на Хонконг"}
{"url": "http://www.focus-news.net/news/2017/09/16/2436448/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Държавният секретар на САЩ Рекс Тилърсън обвини Русия в намеса на миналогодишните президентски избори, пише електронната редакция на “Вести“ . Тилърсън е заявил това по време на своя реч в петък, като добави още, че Москва упражнява натиск върху своите съседи. \r\nДържавният секретар каза още, че САЩ и техните партньори ще продължат да защитават демокрацията. \r\nМосква отрича подобни обвинения пише вестника. \r\n*** Сирийската армия е преминала в петък през р. Ефрат, като част от операцията по освобождение на провинция Деир ез-Зор, пише вестник \"Възгляд\", като се позовава на данни от руското външно министерство. \r\nСпоред информацията, правителствената армия е успяла бързо да укрепи позициите си на източния бряг на реката. От изданието припомнят, че от тази страна на Ефрат срещу „Ислямска държава“ настъпват части на „Демократическите сили на Сирия“, състоящи се предимно от кюрди. Според наблюдатели, победата над терористичната групировка в региона е въпрос на време. \r\nОт вестника припомнят, че в района се намират нефтени находища. \r\n*** Президентът Владимир Путин ще посети руските учения „Запад 2017“ в понеделник, пише “Российская газета“. От Кремъл отказаха да посочат къде точно ще отиде държавният глава. \r\nОт Москва напомниха, че Путин винаги посещава военните тренировъчните операции в качеството си на главнокомандващ и отрекоха визитата му да има нещо общо с притесненията на някои страни, че Русия се готви за война, пише още вестника. \r\n*** Ситуацията в Сирия няма да се нормализира, докато на власт в страната е президента Башар Асад, това е заявила Ники Хейли, постоянен представител на САЩ в ООН, пише руският вестник  “Известия“, като се позовава на нейно изказване, цитирано от „Интерфакс“. \r\nСпоред коментара ѝ, „САЩ няма да починат, докато стабилността не бъде възстановена в Сирия, но това няма да се случи докато Асад е на власт“. Хейли добави също така, че Съединените американски щати няма да допуснат засилване на иранското влияние в страната. \r\n***", "date": "2017.09.16", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/09/16/2436449/tass-silite-za-sigurnost-na-livan-zadarzhaha-19-dushi-gotveshti-atentat.html", "text": "Силите за сигурност на Ливан задържаха 19 души, заподозрени във връзки с „Ислямска държава“, които според официални данни са подготвяли голям атентат, съобщава в петък агенцията Al Watania, предава ТАСС. \r\nОт руската медия припомнят, от месец юни насам, това е третата голяма операция на силите за сигурност, която предотвратява атентат.  : Цанко Цолов", "date": "2017.09.16", "title": "ТАСС: Силите за сигурност на Ливан задържаха 19 души, готвещи атентат"}
{"url": "http://www.focus-news.net/news/2017/09/16/2436450/voa-turtsiya-rusiya-i-iran-se-sporazumyaha-za-sazdavane-na-obezopasena-zona-v-siriya.html", "text": "Турция, Русия и Иран се споразумяха в петък за създаване на обезопасена зона в Сирия, съобщава радио Voice of America. В следващите шест месеца трите държави ще работят заедно за да формират такъв район в провинция Идлиб. \r\nТехни представители и дипломати от Багдад преговаряха по темата тази седмица в казахската столица Астана. Наблюдатели, включващи военни контингенти от въоръжените сили на трите страни ще бъдат изпратени за да съблюдават изпълнението на договорката и запазването на мира.: Цанко Цолов", "date": "2017.09.16", "title": "VOA: Турция, Русия и Иран се споразумяха за създаване на обезопасена зона в Сирия"}
{"url": "http://www.focus-news.net/news/2017/09/16/2436451/akusherkata-emiliya-kovacheva-beshe-osadena-na-18-godini-zatvor-za-opit-za-ubiystvo-na-novorodeno-obzor.html", "text": "Софийския градски съд осъди акушерката Емилия Ковачева на 18 години затвор при първоначален строг режим и изплащане на обезщетение от 400 000 лева. Ковачева бе призната за виновна, че в нощта на 17 срещу 18 април 2015 г. умишлено е опитала да умъртви чрез побой четиридневната Никол. Тогава хранителните камери в родилното отделение в болница „Софиямед” заснеха как по време на нощната си смяна Ковачева нанася множество удари по главата на новороденото, притиска го и го души.\r\nВпоследствие момиченцето бе прехвърлено в болница „Токуда” с тежка черепно-мозъчна травма, където лекарите се бориха за живота му в продължение на 15 дни.\r\nСъдът служебно промени мярката за неотклонение на Ковачева от парична гаранция в по-тежка - домашен арест.\r\nДелото срещу нея продължи повече от две години. Наложеното наказание е по-голямо от поисканата от обвинението присъда от 12 години и по-малко от доживотен затвор, каквато присъда поискаха родителите на Никол. Присъдата не е окончателна и може да бъде обжалвана пред Апелативния съд.", "date": "2017.09.16", "title": "Акушерката Емилия Ковачева беше осъдена на 18 години затвор за опит за убийство на новородено (ОБЗОР)"}
{"url": "http://www.focus-news.net/news/2017/09/16/2436452/sport-sarbiya-pobedi-rusiya-s-8779.html", "text": "Сърбия победи Русия с 87:79 в мач от полуфиналите на европейското първенство по баскетбол. Сърбите завършиха първите две четвъртини с убедителна разлика, която противникът им не успя да компенсира през останалата част на мача. Финалът между Словения и Сърбия ще се играе на 17 септември.", "date": "2017.09.16", "title": "Спорт: Сърбия победи Русия с 87:79"}
{"url": "http://www.focus-news.net/news/2017/09/16/2436453/sport-kuba-pobedi-braziliya-s-41-v-mach-ot-svetovnoto-parvenstvo-za-zheni-do-23-godini.html", "text": "Куба победи Бразилия с 4:1 гейма в мач от Световното първенство за жени до 23 години. По този начин българският национален отбор се класира за полуфиналите на турнира днес. Първият полуфинал Турция – Доминиканска република започва в 16:30 часа, а България играе срещу Словения от 19:30 часа.", "date": "2017.09.16", "title": "Спорт: Куба победи Бразилия с 4:1 в мач от Световното първенство за жени до 23 години"}
{"url": "http://www.focus-news.net/news/2017/09/16/2436454/the-telegraph-velikobritaniya-shte-se-bori-sreshtu-izbornite-izmami.html", "text": "Великобритания започва борба срещу изборните измами, пише The Telegraph. Правителството обмисля въвеждане на изискване за представяне документ за самоличност, непосредствено преди упражняване правото на глас, съобщават от Лондон. \r\nМерките са необходими, след като от 2014 г. насам случаите на гласуване под чуждо име са се увеличили двойно. \r\nНовото правило няма да е валидно за цялата страна, а само за някои региони, добавят от вестника. : Цанко Цолов", "date": "2017.09.16", "title": "The Telegraph: Великобритания ще се бори срещу изборните измами"}
{"url": "http://www.focus-news.net/news/2017/09/16/2436455/the-korea-herald-raketa-na-yuzhna-koreya-padna-po-vreme-na-polet.html", "text": "Ракета на Южна Корея падна по време на полет, предава The Korea Herald. След като Пхенян направи нов опит с ракета в петък, която прелетя над японските острови, от Сеул изстреляха в отговор две свои устройства, като едното от тях не е успя да достигне успешно до края на полета си.\r\nСпоред официалните власти, ракетата е паднала някъде в морето, секунди след изстрелването си. Втората е прелетяла ок. 250 км., и е попаднала в посочената цел. : Цанко Цолов", "date": "2017.09.16", "title": "Тhe Korea Herald: Ракета на Южна Корея падна по време на полет"}
{"url": "http://www.focus-news.net/news/2017/09/16/2436456/seenews-chez-zayavi-che-vse-oshte-e-vazmozhno-da-prodade-aktivite-si-v-balgariya.html", "text": "Чешката електрокомпания „ЧЕЗ“ обяви в петък, че все още обмисля всички варианти за продажбата на дяловите си в България. Toва е заявил представител на компанията в интервю за Seenews. \r\n“И двете опции – да продадем контролния си пакет или част от акциите си, са възможни“, се казва в интервюто. Според информацията, от компанията все още разглеждат оферти.\r\nОт електронното издание напомнят, че през август, „ЧЕЗ“ получи предложения от няколко страни за продажба на активите си в България, но не даде информация от къде идват офертите.  : Цанко Цолов", "date": "2017.09.16", "title": "Seenews: „ЧЕЗ“ заяви, че все още е възможно да продаде активите си в България"}
{"url": "http://www.focus-news.net/news/2017/09/16/2436457/pregled-na-mezhdunarodnite-novini-do-6-chasa-agentsiya-fokus.html", "text": "Чешката електрокомпания „ЧЕЗ“ обяви в петък, че все още обмисля всички варианти за продажбата на дяловите си в България. Toва е заявил представител на компанията в интервю за Seenews. \r\n“И двете опции – да продадем контролния си пакет или част от акциите си, са възможни“, се казва в интервюто. Според информацията, от компанията все още разглеждат оферти.\r\nОт електронното издание напомнят, че през август, „ЧЕЗ“ получи предложения от няколко страни за продажба на активите си в България, но не даде информация от къде идват офертите.  \r\n*** Американският президент Доналд Тръмп призова в петък за „по-голяма и твърда“ забрана за пътуване. Коментарът на държавния глава е свързан със скорошната атака в лондонското метро.\r\nТръмп осъди атаката в британската столица и заяви в съобщение в Twitter, че „забраната за пътуване в Съединените щати трябва да е по-голяма, по-твърда“.\r\n*** „Ислямска държава“ пое отговорност за атаката в лондонското метро, според информация, която терористичната организация е разпространила. \r\nСлед като петък на столичната метростанция \"Парсънс Грийн\" избухна бомба, са ранени 29 души. Не се съобщава за загинали.\r\n*** Великобритания повиши нивото на национална заплаха от „строго“ на „критично“, след петъчната атака в столичното метро, заяви премиерът Тереза Мей. Според държавният глава, военни части ще бъдат разположени на ключови места в столицата, за да се подсигури сигурността на гражданите.\r\n*** Съветът за сигурност на ООН осъди „силно провокативните“ действия на Северна Корея, по време на извънредно заседание в петък. Гласуван е единодушен призив към Пхенян за незабавно прекратяване на подобни действия. \r\nПо-рано Япония и САЩ поискаха да бъде проведена извънредна среща на Съвета за сигурност, след като севернокорейска ракета прелетя над японските острови за втори път рамките на месец.\r\n*** Каталонски лидери поискаха от Испания започване на диалог относно насрочения за първи октомври референдум за независимост на областта. Това се казва в писмо на някои от местните кметове, адресирано до испанския крал Фелипе и премиера Мариано Рахой, който се обяви против провеждането на вота. \r\nВ писмото испанските власти са обвинени в провеждане на „невиждана репресивна офанзива“, като е изразено искане за започване на „политически диалог, основаващ се на легитимността, която ние всички имаме да правим възможно нещото, което в демокрацията никога не е проблем и още по-малко престъпление: да се вслушаме в гласа на хората“.\r\nПо-рано стана ясно, че Испания започва предриемането на по-твърди мерки срещу Каталония, след като много местни градоначалници отхврълиха решението на Висшия касационен съд в Мадрид, който обяви вота за незаконен. \r\nПравителството обяви, че не е получило писмото. \r\n*** Турският премиер Бинали Йълдъръм предупреди в петък, че да се организира референдум за независимост на Иракски Кюрдистан е „смъртоносна грешка“. Йълдъръм коментира още, че „ние не искаме да налагаме санкции, но ако се стигне до там, вече има планирани действия, които Турция може да предприеме“.\r\nЗаплахата бе предшествана от предупреждение, направено в петък пред репортери. Турската страна призова за \"поправяне на грешката, докато все още има време“.  \r\n*** Лидерът на Северна Корея Ким Чен-ун обеща да доведе до успешен край ядрената програма на Пхенян въпреки наложените срещу страната санкции. Според него, последният етап ще бъде създаване на „силово равенство“ между Северна Корея и САЩ. Това съобщиха от държавни медии в събота. \r\n*** Сирийската армия е преминала в петък през р. Ефрат, като част от операцията по освобождение на провинция Деир ез-Зор. \r\nСпоред информацията, идваща от руското външно министерство, правителствената армия е успяла бързо да укрепи позициите си на източния бряг на реката. От тази страна на Ефрат срещу „Ислямска държава“ настъпват части на „Демократическите сили на Сирия“, състоящи се предимно от кюрди. Според наблюдатели, победата над терористичната групировка в региона е въпрос на време. \r\n*** Турция, Русия и Иран се споразумяха в петък за създаване на обезопасена зона в Сирия. В следващите шест месеца трите държави ще работят заедно за да формират такъв район в провинция Идлиб. \r\nТехни представители и дипломати от Багдад преговаряха по темата тази седмица в казахската столица Астана. Наблюдатели, включващи военни контингенти от въоръжените сили на трите страни ще бъдат изпратени за да съблюдават изпълнението на договорката и запазването на мира.\r\n***", "date": "2017.09.16", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/16/2436458/ekathimerini-vlastite-v-gartsiya-zatvoriha-plazh-v-blizost-do-atina.html", "text": "Гръцките власти затвориха плаж, намиращ се в близост до Атина, след като водите край него бяха замърсени от нефтено петно, пише електронното издание Ekathimerini.\r\nЗабраната важи за повечето от ивицата между пристанищата Пирея и Глифада. Замърсяването е причинено от потънал в края на миналата седмица танкер, носещ на борда си 2,2 хил. тона гориво. Не е ясно колко от него е изтекло, преди водолази да успеят за да запушат пробойната.  : Цанко Цолов", "date": "2017.09.16", "title": "Ekathimerini: Властите в Гърция затвориха плаж, в близост до Атина"}
{"url": "http://www.focus-news.net/news/2017/09/16/2436459/radio-free-europe-kitay-i-rusiya-otkazaha-na-priziva-na-oon-za-po-direktni-deystviya-sreshtu-severna-koreya.html", "text": "Китай и Русия отказаха на призива на ООН за „по-директни“ действия за възпиране на ядрените и ракетните опити на Северна Корея, съобщава в събота Radio Free Europe. Руският посланик в организацията Василий Небензя заяви по време на извънредното заседание в петък, че Москва ще наложи икономически санкции срещу Пхенян, но няма да отиде отвъд тази граница. \r\nКитайският представител защити подобна позиция, заявявайки, че Съединените американски щати „трябва да се въздържат“ от последващи заплахи. : Цанко Цолов", "date": "2017.09.16", "title": "Radio Free Europe: Китай и Русия отказаха на призива на ООН за „по-директни“ действия срещу Северна Корея"}
{"url": "http://www.focus-news.net/news/2017/09/16/2436460/predstoyashti-mezhdunarodni-sabitiya-za-16-septemvri-agentsiya-fokus.html", "text": "Каталонските кметове, които подкрепя референдума за независимост, ще организират протест срещу испанските власти.\r\n*** Профсъюзите „Солидарност“ в Полша, ще протестират срещу Европейския съюз заради опита на Брюксел да пресече съдебната реформа в страната.\r\n***Германският канцлер Ангела Меркел, ще проведе мероприятие с партийни симпатизанти в балтийския курорт Бинц, докато съперникът й Мартин Шулц води кампанията си в Карлсруе.\r\n*** Иракските сили, подкрепени от бойци на групи провеждат офанзива по долината на Ефрат в посока на сирийската граница. От другата страна силите на „Ислямска държава“ вече са притиснати от сирийското правителство и коалицията подкрепяна от САЩ.\r\n*** Възможните реакции, след като парламентът на Иракски Кюрдистан гласува в подкрепа на референдума за независимост.", "date": "2017.09.16", "title": "Предстоящи международни събития за 16 септември (Агенция \"Фокус\")"}
{"url": "http://www.focus-news.net/news/2017/09/16/2436461/aktualna-patna-obstanovka.html", "text": "Въведени са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област София: при км 0 движение с пропускателен режим през 20 минути в свободната лента, поради обрушване на бетонови повърхности и отстраняване на рекламни съоръжения. Срок от 23:00 ч. на 16.09.2017 г. до 05:00 ч. на 17.09.2017 г.; област Стара Загора: ремонт на пътна настилка в активната лента на АМ „Тракия“ от км 159 до км 163 посока Бургас, движението се пренасочва в изпреварваща лента. Срок до 16.09.2017 г.; област Бургас: от км 325 до км 359 в участъка Карнобат-Ветрен  –  почистване на окопи и водостоци. Срок до 30.09.2017 г.;\r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 21.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 тона само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 22.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 22.09.2017г .; път III-103 Мездра-Роман км 22+900 – възстановяване на насип на пътя. Стесняване на една от лентите за движение. Срок до 19.09.2017г.; път III-103 Мездра-Роман км 0+000 – ремонт на тротоарни конзоли на мост. Стесняване на една от лентите за движение.Срок до 19.09.2017г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр.Добрич от км 7+824 до км 16+539 – рехабилитация. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина–Ловеч от км 30+600 до км 44+100 – движение с повишено внимание, поради полагане на напречна хоризонтална маркировка  Стесняване на една от лентите за движение. Срок 19.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.; път ІІІ-3502 Бежаново-Ъглен от км 23+900 до км 36+100 – движение с повишено внимание, поради изсичане на храсти. Стесняване на една от лентите за движение. Срок до 19.09.2017 г.; път ІІІ-3701 Черни Вит-Тетевен от км 22+300 до км 36+350 – движение с повишено внимание, поради почистване на настилка от кал, свлачища и земни и облицовани окопи Стесняване на една от лентите за движение. Срок до 22.09.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на пътно тяло. Срок до 18.09.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание спрямо поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор при км 19+435 /мост над р. Чинар дере/ в с. Поройна – движение в една лента спрямо поставена вертикална сигнализация и светофарна уредба, поради ремонтни дейности.\r\nОбходен маршрут: през временно изграден път в с. Поройна. Срок до 27.01.2017 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-м. Момина вода от км 4+610 до км 4+650 – механизиран скален изкоп. Движение с повишено внимание в свободната лента, съобразно създадената организация на движение. Срок до 21.09.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.16", "title": "Актуална пътна обстановка"}
{"url": "http://www.focus-news.net/news/2017/09/16/2436462/daily-sabah-turskiyat-prezident-shte-se-sreshtne-s-donald-tramp.html", "text": "Турският президент Реджеп Таийп Ердоган ще се срещне с американския си колега Доналд Тръмп в Ню Йорк, съобщиха от Белия дом, пише вестник Daily Sabah. Сред най-вероятни теми, които държавните глави ще обсъдят, е ситуацията в Сирия, както и двустранните отношения между двете държави, коментират още от вестника. \r\nСрещата ще се състои по време на Общото събрание на ООН в Ню Йорк на 21 септември.   : Цанко Цолов", "date": "2017.09.16", "title": "Daily Sabah: Турският президент ще се срещне с Доналд Тръмп"}
{"url": "http://www.focus-news.net/news/2017/09/16/2436463/predstoyashti-sabitiya-v-stranata-za-16-septemvri-agentsiya-fokus.html", "text": "*** \r\nПрезидентът Румен Радев лично ще се включи в деня на голямото почистване в кампанията „Да изчистим България заедно”. Президентът и служители от президентската институция ще се включат в почистването на Борисовата градина в София.\r\n*** \r\nОт 09.30 часа министърът на околната среда и водите Нено Димов ще се включи в кампанията „Да изчистим България заедно“ и заедно с кмета на Царево Георги Лапчев ще участва в почистването на плажа Корал. Около 11.30 ч Нено Димов ще се присъедини към доброволците в почистването на плажа Атия.\r\n*** \r\nОт 10.00 часа пред сградата на Община Девин министърът на регионалното развитие и благоустройството Николай Нанков ще присъства на откриването на реконструиран топлопровод за минерална вода в Девин. На церемонията е поканен да присъства и министър-председателят Бойко Борисов.\r\n*** \r\nОт 10.00 до 17.00 часа Народното събрание ще отвори вратите си за граждани в рамките на инициативата Европейски дни на наследството. \r\n*** \r\nОт 10.00 до 12.00 часа Министерството на отбраната ще отвори врати за посещение на граждани.\r\n*** \r\nОт 10.00 часа на Лъвов мост ще бъде даден официалният старт на събитията от „Европейска седмица на мобилността”, която традиционно се провеждат в дните от 16 до 22 септември 2017 г.\r\n*** \r\nОт 10.30 часа  общински съветници, членове на младежката и районните организации на БСП в София ще се включат в кампанията „Да изчистим България заедно“ като почистят Борисовата градина в района около Парк-хотел „Москва“.\r\n*** \r\nОт 10.30 часа на поляната при централния вход на Южния парк ще се съберат участниците на организирания велокарнавал. Водена от специална музикална платформа колоната потегля точно в 11.30 часа по маршрут: бул. Арсеналски, бул. Черни връх, после покрай реката по бул. Евлоги и Христо Герогиеви до Орлов мост.\r\n*** \r\nОт 11.00 часа в Националния пресклуб на БТА ще се проведе дискусия на тема: „Действително приоритетно образование”, организирана от Обществената академия за наука, образование и култура (ОАНОК).\t\r\n*** \r\nОт 18.30 часа, до паметника на Алеко Константинов на бул. „Витоша“, БНТ ще закрие с концерт първия етап на кампанията в подкрепа на българските училища зад граница – „Прозорец към Родината“.\r\n***\r\nОт 09.30 часа Община Благоевград се включва в инициативата „Да изчистим България заедно”.\r\n*** \r\nОт 13.30 до 17.30 часа мотористи от 27 държави ще се включат в Парада на нациите. \r\n*** \r\nОт 10.00 часа, в сградата на Яхт клуб „Кап. Г. Георгиев – Порт Варна“ ще се състои пресконференция, относно стартирането на първата за България Междууниверситетска регата „Академика\". \r\n***\r\nОт 12.00 часа на парцела между улиците „Никола Ракитин“, „Контраадмирал Сава Иванов“ и „Боровец“ ще бъде направена първа копка на обект „Детска площадка и игрище“ в кв. „Галата“. На събитието ще присъства и министърът на младежта и спорта Красен Кралев. \r\n***\r\nОт 10.00 часа в парк „Дружба'' ще се проведе Стрий фитнес фестивал. \r\n***\r\nОт 19.30 часа на откритата сцена до паметника „Асеневци“ ще се проведе танцов спектакъл, в който възпитаниците от танцова школата UN BESO ще демонстрират най-новите хореографии в различни танцови стилове – класически и модерен балет, народни и латино танци. В 20.00 часа започва безплатен урок по бачата, а час по-късно е началото на латино партито, на което ще звучат и салса, ча-ча и меренге. \r\n*** \r\nОт 10.00 часа председателят на Народно събрание Димитър Главчев ще се срещне с кмета на Община Видин Огнян Ценков в кабинета му. В 10.30 часа двамата ще се включат в тържествените прояви във връзка с 201 години от рождението на Екзарх Антим Първи, а в 13.00 часа - в церемонията за откриване на академичната учебна 2017/2018 година на Филиал Видин на Русенския университет \"Ангел Кънчев\".\r\n*** \r\nОт 18.30 часа пред панаирната сцена над 300 порции от „Баш врачанска блажна ютика”, приготвена в юнашка тава от Ангел Ангелов и врачанина дедо Скръц, ще бъдат предложени за дегустация на гостите на Врачанския есенен панаир. \r\n*** \r\nОт 19.30 часа на сцената пред стадион „Христо Ботев“ ще се състои концерт на група „Стенли“. \r\n***\r\nОт 10.30 часа ще започне кампанията „Да изчистим България за един ден”. \r\n***\r\nОт 09.30 часа на паркинга пред магазин „Абсолют“ ще бъде даден стартът на „Офроуд траял 4х4\" – Павликени 2017.\r\n*** \r\nОт 17.00 часа пред ОК „Дворец на културата“ ГЕРБ организира празненството по повод десетия юбилеен рожден ден от учредяването на местната структура на политическата сила.\r\n*** \r\nОт 11.00 часа пред зала „Пълдин“ в хотел „Санкт Петербург“, град Пловдив, ще бъде проведена пресконференция с участието на президента на Инер Уил д-р Капила Гупта.\r\n***\r\nОт 17.00 до 19.30 часа в НБ „Иван Вазов“ ще се реализира инициативата „Да погалим цветовете на деня и нощта“, която е част от „Нощта на музеите и галериите“. \r\n*** \r\nОт 10.00 часа, на летище Щръклево, спортен модел клуб „Приста\" – град Русе, организира Национален турнир по авиомоделизъм „Купа Север\" - за деца и юноши до 18 години включително.\r\n*** \r\nОт 10.00 до 12.00 часа в Русе стартира кампанията „Да изчистим България за един ден“. Община Русе и „Екопак България“ ще се включат в кампанията с почистването на две места – Парк на възрожденците (бул. „Съединение“) и Младежки парк (ул. „Алеи Възраждане“).\r\n*** \r\nОт 15.00 часа, в градинката на ъгъла на ул. „Николаевска“ и ул. „Антим I“ (Старото Родилно) ще се проведе официалното откриване на детска площадка, подарена от ЕКОПАК България АД.\r\n*** \r\nОт 09.30 часа Община Сливен ще се присъедини към кампанията „Да изчистим България за един ден”.\r\n*** \r\n16 септември е обявен за Ден на траур в община Смолян в памет на доц. д-р Христо Гиневски. Поклонението е от 10.00 часа във фоайето на читалище „Кирил Маджаров” в кв. „Устово“, а погребението е от 15.00 часа в Гробищния парк в квартала.\r\n*** \r\nОт 08.30 до 15.30 часа Община Стара Загора ще се включи в кампанията „Да изчистим България заедно 2017“. Предвидените за почистване места на територията на общината са по избор на гражданите - междублокови пространства, детски площадки, спортни площадки.\r\n*** \r\nОт 10.00 часа ще бъде открито седмото издание на Националният фестивал на българския фолклор и българските традиционни ястия - Пряпорец 2017.\r\n*** \r\nОт 15.00 часа в Регионалния пресклуб на БТА ще се състои пресконференция на ПП „Възраждане“.\r\n*** \r\nОт 21.00 часа, зам.-председателят на ПП ГЕРБ Цветан Цветанов ще посети събора в село Горно Новково „И си носим песента“, където се срещне с гостите на събора и ще разговаря с общинските ръководства на ГЕРБ в Омуртаг и Антоново.\r\n*** \r\nОт 10.00 часа целият екип на Областна администрация – Хасково ще се събере на спортното игрище до ОУ „Любен Каравелов“, за да участва в кампанията „Да изчистим България заедно!“.\r\n*** \r\nОт 11.30 часа, в регионалния Пресклуб на БТА, зам.-председателят на ПП ГЕРБ Цветан Цветанов ще даде пресконференция по актуални политически въпроси. \r\n*** \r\nОт 13.30 часа в камерната зала на НЧ „Пробуда – 1928“ зам.-председателят на ПГ на ГЕРБ Цветан Цветанов ще се срещне с членове и симпатизанти на партията. \r\n*** \r\nОт 14.30 часа в многофункционалната зала на НЧ „Христо Ботев – 1872“ на ул. „Патриарх Евтимий“ №1 зам.-председателят на ПП ГЕРБ Цветан Цветанов ще се срещне с членове и симпатизанти на партията. \r\n*** \r\nОт 16.00 часа зам.-председателят на ПП ГЕРБ Цветан Цветанов ще посети с. Цани Гинчево, община Никола Козлево, където ще присъства на официалното откриване на НЧ „Пробуда“. \r\n*** \r\nОт 17.30 часа зам.-председателят на ПГ на ГЕРБ Цветан Цветанов ще се срещне с пострадалите в трагичния инцидент от Хитрино и ще посети къщата, която се изгражда със средства дарени от ПГ на ПП ГЕРБ.\r\n*** \r\nОт 18.30 часа председателят на Парламентарната група на ГЕРБ и зам.-председател на партията Цветан Цветанов ще  се срещне със симпатизанти на партията в гр. Шумен, в къщата „Баба Райна“, част от Историческа зона „Старият Шумен“.", "date": "2017.09.16", "title": "Предстоящи събития в страната за 16 септември (Агенция „Фокус”)"}
{"url": "http://www.focus-news.net/news/2017/09/16/2436464/nimh-otnovo-shte-e-slanchevo-a-okolo-i-sled-obyad-goreshto-s-maksimalni-temperaturi-mezhdu-31-i-36.html", "text": "Днес отново ще е слънчево, около и след обяд горещо. В сутрешните часове на места в източните райони ще има краткотрайна мъгла или ниска облачност. Вятърът и в Дунавската равнина ще се ориентира от изток-югоизток и в източните райони ще е предимно умерен. Максималните температури ще бъдат между 31° и 36°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Евгения Егова. \r\nАтмосферното налягане ще се задържи малко по-ниско от средното за септември.\r\nПо Черноморието в сутрешните часове ще има краткотрайна мъгла или ниска облачност, около и след обяд ще бъде слънчево. Ще духа умерен вятър от изток-югоизток. Максималните температури ще са 26°-27°. Температурата на морската вода е 22°-24°, на север от нос Калиакра - около 20°. Вълнението на морето ще е около 2 бала.\r\nНад планините ще бъде слънчево, около и след обяд - топло. Ще духа до умерен югозападен вятър. Максималната температура на височина 1200 метра ще е около 26°, на 2000 метра – около 17°.", "date": "2017.09.16", "title": "НИМХ: Отново ще е слънчево, а около и след обяд горещо с максимални температури между 31° и 36°"}
{"url": "http://www.focus-news.net/news/2017/09/16/2436465/karpatinfo-balgariya-rumaniya-ungariya-i-gartsiya-sas-savmestni-deystviya-sreshtu-zakona-za-obrazovanieto-v-ukrayna.html", "text": "Външните министри на Румъния, Унгария, Гърция и България изпратиха съвместно писмо до Съвета на Европа и до върховния комисар за защитата на малцинствата на ОССЕ във връзка с новия закон за образованието в Украйна, предаде  KarpatInfo.\r\nТеодор Мелешану, Петер Сиярто, Никос Кодзиас и Екатерина Захариева са изразили чувството си на неудовлетвореност и загриженост за закона за образованието в Украйна, който ограничава възможността за образование на роден език на представителите на малцинствата. В писмото до Съвета на Европа се настоява в закона да се намери дух на сътрудничество, да се положат всички усилия, за да може той да съвпада с приложимите международни стандарти. \r\nМинистерството на външните работи в Букурещ посочи, че правата на румънците, обитаващи Украйна, са важни. В тази връзка страната смята, че е от съществено значение употребата  на румънски език е право, което трябва да се прилага на всички равнища на образованието, когато става дума за представители на това малцинство. \r\nНовият закон за образованието, приет от украинския парламент на 5 септември, цели реформиране  на образованието. Член 7, занимаващ се с езика на преподаване, гласи, че преподаването на родния език на националните малцинства е разрешено само в първите четири класа. По този начин, от 5-ти клас нагоре, всички предмети ще бъдат преподавани на украински език.\r\nТази разпоредба нарушава Конституцията на Украйна, нейните  задължения по международните конвенции и споразумения. Виктор Турмаков", "date": "2017.09.16", "title": "KarpatInfo: България, Румъния, Унгария и Гърция със съвместни действия срещу закона за образованието в Украйна"}
{"url": "http://www.focus-news.net/news/2017/09/16/2436466/prezidentat-rumen-radev-shte-podkrepi-dobrovolcheskata-kampaniya-da-izchistim-balgariya-zaedno.html", "text": "Президентът Румен Радев ще подкрепи най-голямата доброволческа кампания „Да изчистим България заедно“. Това съобщиха от прессекретариата на държавния глава. Румен Радев и служители от президентската институция ще се включат в почистването на Борисовата градина в София.", "date": "2017.09.16", "title": "Президентът Румен Радев ще подкрепи доброволческата кампания „Да изчистим България заедно“"}
{"url": "http://www.focus-news.net/news/2017/09/16/2436467/prodalzhava-rabotnoto-poseshtenie-na-vitsepremiera-valeri-simeonov-v-budapeshta.html", "text": "Заместник министър-председателят по икономическата и демографската политика Валери Симеонов е на посещение в град Будапеща, Унгария. Това съобщиха от правителствената информационна служба. Валери Симеонов ще разговаря с държавния секретар в Министерството на човешките ресурси Миклош Шолтес. По-късно през деня вицепремиерът ще посети град Халастелек, където е организирано тържество по случай Деня на Независимостта на България.", "date": "2017.09.16", "title": "Продължава работното посещение на вицепремиера Валери Симеонов в Будапеща"}
{"url": "http://www.focus-news.net/news/2017/09/16/2436468/lokl-ungariya-migranti-sa-se-opitali-da-presekat-rumansko-ungarskata-granitsa-s-falshivi-balgarski-dokumenti.html", "text": "Български лични карти са  открити у двама косовски граждани в петък сутринта, 15 септември,  при опит те да пресекат румънско-унгарската граница, предаде местната медия  Lokál.\r\nДвамата мъже са пътували от Тимишоара до Будапеща с влак. Румънските власти са проверили документите им при ЖП гара Куртичи. По време на разпита задържаните са посочили, че са закупили фалшивите български документи за две хиляди евро в Сърбия от неизвестно лице. \r\nГраничарите са започнали наказателно производство срещу тях по подозрение за незаконно преминаване на границата и за използване на фалшиви документи. Виктор Турмаков", "date": "2017.09.16", "title": "Lokál (Унгария): Мигранти са се опитали да пресекат румънско-унгарската граница с фалшиви български документи"}
{"url": "http://www.focus-news.net/news/2017/09/16/2436469/ministar-nikolay-nankov-shte-prisastva-na-otkrivaneto-na-vodoprovod-za-mineralna-voda-v-devin.html", "text": "Министърът на регионалното развитие и благоустройството Николай Нанков ще присъства на откриването на реконструиран топлопровод за минерална вода в Девин, съобщиха от пресцентъра на МРРБ. Съоръжението ще довежда до града водата от находището Беденски минерални бани. \r\nСъбитието ще се проведе пред сградата на Община Девин от 10.00 часа. На церемонията е поканен да присъства и министър-председателят Бойко Борисов.", "date": "2017.09.16", "title": "Министър Николай Нанков ще присъства на откриването на водопровод за минерална вода в Девин"}
{"url": "http://www.focus-news.net/news/2017/09/16/2436470/narodnoto-sabranie-shte-otvori-vratite-si-za-grazhdani-v-ramkite-na-initsiativata-evropeyski-dni-na-nasledstvoto.html", "text": "Ден на отворени врати организира Народното събрание. Сградата на законодателната институция ще може да бъде посетена от 10.00 часа до 17.00 часа, съобщиха от пресцентъра на Народното събрание. За втори път институцията участва в инициативата Европейски дни на наследството, организирана от Столична община и Министерство на културата със съдействието на Френското посолство и Френския институт в България.\r\nВ 10.00 часа заместник-председателят на Народното събрание Цвета Караянчева ще посрещне първите посетители в сградата, обявена за паметник на културата от национално значение през 1955 г. Гостите ще могат да разгледат пленарната зала, кулоарите и постоянната експозиция, свързана с историята на законодателната институция. \r\nПредседателят на парламента Димитър Главчев ще разговаря в 16.30 часа с последните посетители в пленарната зала на Народното събрание. Той ще покани най-младите и най-любопитни сред тях в кабинета на председателя, ще им разкаже за дейността на институцията и ще отговори на техни въпроси. .", "date": "2017.09.16", "title": "Народното събрание ще отвори вратите си за граждани в рамките на инициативата Европейски дни на наследството"}
{"url": "http://www.focus-news.net/news/2017/09/16/2436471/reuters-severna-koreya-saobshti-che-iska-voenno-ravnovesie-sas-sasht.html", "text": "Северна Корея съобщи, че цели да достигне „равновесие“ във военната си сила със САЩ, които по-рано посочиха, че търпението им се изчерпва, след като режимът в Пхенян изстреля ракета, прелетяла над Япония,  за втори път през последния месец, предаде \r\n„Окончателната ни цел е да установим равновесие в реални сили със САЩ и да накараме американските политици да се смеят да говорят за военни възможности“, заяви лидерът на Северна Корея Ким Чен-ун. „Бойната ефективност на ракетите „Хвасон-12“ е изпитана“, добави той и посочи, че страната ще постигне своята цел да доведе до край ядрената си програма. Виктор Турмаков", "date": "2017.09.16", "title": "Reuters: Северна Корея съобщи, че иска „военно равновесие“ със САЩ"}
{"url": "http://www.focus-news.net/news/2017/09/16/2436472/shumen-zam-predsedatelyat-na-gerb-tsvetan-tsvetanov-shte-poseti-oblastta.html", "text": "Председателят на Парламентарната група на ГЕРБ и зам.-председател на партията Цветан Цветанов ще посети област Шумен, съобщиха от пресцентъра на партията. Цветанов ще бъде придружаван от кмета на Шумен и областен координатор на ГЕРБ Любомир Христов и народните представители д-р Румен Генов и Димитър Александров.\r\nВ 11.30 часа Цветанов ще даде пресконференция по актуални политически въпроси в регионалния Пресклуб на БТА, който се намира в сградата на Областната администрация на бул. „Славянски“ 30.\r\nЦветан Цветанов ще се срещне с членове и симпатизанти на партията в град Каспичан и в Нови пазар. Първата среща в Каспичан ще започне в 13.30 часа в камерната зала на НЧ „Пробуда – 1928“ на ул. „Мадарски конник“ № 46. Срещата в град Нови пазар ще се проведе в многофункционалната зала на НЧ „Христо Ботев – 1872“ на ул. „Патриарх Евтимий“ №1 от 14.30 часа.\r\nСлед това Цветанов ще посети село Цани Гинчево, община Никола Козлево, където ще присъства на официалното откриване на НЧ „Пробуда“ от 16.00 часа.\r\nВ 17.30 часа Цветан Цветанов ще се срещне с пострадалите в трагичния инцидент от Хитрино и ще посети къщата, която се изгражда със средства дарени от ПГ на ПП ГЕРБ.\r\nПосещението на председателя на Парламентарната група на ГЕРБ и зам.-председател на партията Цветан Цветанов ще завърши със среща на членове и симпатизанти на партията в Шумен в къщата „Баба Райна“, част от Историческа зона „Старият Шумен“, от 18.30 часа.", "date": "2017.09.16", "title": "Шумен: Зам.-председателят на ГЕРБ Цветан Цветанов ще посети областта"}
{"url": "http://www.focus-news.net/news/2017/09/16/2436473/dragomir-stoynev-bsp-upravlyavashtite-zakrivat-uchilishta-tova-e-grizhata-im-za-obrazovanieto-ni.html", "text": "Страната ни и икономиката ни имат нужда от децата ни. Но икономиката сега се нуждае от квалифицирани служители. За съжаление такива не достигат, защото децата ни няма къде да се обучават професионално, защото управляващите закриват училищата, при това и професионалните, които предлагат нужната за бизнеса подготовка. Това е грижата им за образованието. Това заяви вчера пред БНТ зам.-председателят на ПГ на „БСП за България“ Драгомир Стойнев, съобщиха от пресцентъра на партията. „Проблемът в образованието не е свързан с българския учител, а се крие в бедността на хората. Трябва да се създаде една симбиоза между учителя и семейството. Искаме държавата да се върне сред хората“, подчерта Стойнев.\r\nТой продължи с темата за храната, която ядем и с която храним нашите деца. „Там, където има български продукт, в него основната съставка да е произведена в страната ни, а не да бъде внесена. Например в сиренето основната съставка е мляко, което да е българско. Тогава продуктът да бъде обозначен като български“, подчерта той. Стойнев смята, че големите търговски вериги трябва да продават повече такива продукти. „Трябва да е така, защото по този начин се защитават не чуждите, а българските производители. Те изпитват затруднения, защото как българският производител да бъде на пазара, когато земеделските производители в европейските страни получават субсидии в пъти повече от тези, които получават българските“, обясни той.\r\nПо повод предложенията за закон срещу корупцията Стойнев каза, че няма как управляващите да искат да си изберат човек, който тях да ги разследва. „Този човек трябва да бъде отдалечен от управляващите. Затова най-нормалното е да има една агенция, която да се бори реално с корупцията. Съвсем нормално е човекът, който ще я ръководи, да бъде избран от президента, защото той е избран пряко от хората“, каза още Драгомир Стойнев.", "date": "2017.09.16", "title": "Драгомир Стойнев, БСП: Управляващите закриват училища – това е грижата им за образованието ни"}
{"url": "http://www.focus-news.net/news/2017/09/16/2436474/sofiya-vavezhda-se-vremenna-organizatsiya-na-dvizhenieto-vav-vrazka-s-tarzhestvenoto-otbelyazvane-na-denya-na-sofiya-17-septemvri.html", "text": "Въвежда се временна организация на движението във връзка с тържественото отбелязване на Деня на София – 17 септември, съобщиха от пресцентъра на Столична община. От 08.00 часа днес до 24.00 часа на 17 септември се забранява престоят и паркирането, с изключение на автомобилите на участниците в мероприятието, както следва:\r\n - по ул. „Г.Бенковски” между ул. „Иван Вазов” и ул. „Славянска”;\r\n- по ул. „Иван Вазов” между ул. „Кузман Шапкарев” и ул. „Г.Бенковски”.\r\nСтолична дирекция на вътрешните работи осигурява охрана, постове за контрол и регулиране на движението.", "date": "2017.09.16", "title": "София: Въвежда се временна организация на движението във връзка с тържественото отбелязване на Деня на София – 17 септември"}
{"url": "http://www.focus-news.net/news/2017/09/16/2436475/new-york-post-v-amerikanskiya-grad-seynt-luis-sa-izbuhnali-protesti-zaradi-politsay-zastrelyal-chernokozh-mladezh.html", "text": "Протестиращи са разбили  прозорец и са залели с червена боя дома на Лида Крюсън -  кметът на град Сейнт Луис в американския щат Мисури и полицията е използвала сила, включително сълзотворен газ, за да разпръсне тълпата, предаде  New York Post.\r\nНяколко стотин души протестират пред къщата в петък, след като по-рано бивш полицай от града бе оправдан за убийството на чернокож младеж. \r\nСлед строшаването на прозореца, полицията е пристигнала на място с искане протестиращите да напуснат улицата пред къщата. При последвалото разпръсване на тълпата е имало един арестуван.  Виктор Турмаков", "date": "2017.09.16", "title": "New York Post: В американския град Сейнт Луис са избухнали протести, заради полицай, застрелял чернокож младеж"}
{"url": "http://www.focus-news.net/news/2017/09/16/2436476/denyat-16-septemvri-v-balgarskata-istoriya.html", "text": "1972 г.\r\nЗапочва официалното посещение на генералния директор на ЮНЕСКО Рене Майо в България.\r\n1949 г.\r\nВеликото народно събрание приема нов Закон за БАН. Според него Академията е „най-висшето държавно научно учреждение в страната и е подчинена на Министерския съвет\". Целта й е да развива теоретичните и приложни науки с оглед те да се използват планомерно и всестранно за строителството на социализма.\r\n1944 г.\r\nНа първото заседание на ЦК на БРСДП Коста Лулчев е избран за главен секретар.\r\n1913 г.\r\nПодписан е Цариградският мирен договор между България и Турция, според който Високата порта си връща Източна Тракия с Одрин, а България получава Малкотърновско, Свиленград и излаз на Бяло море на запад от устието на р. Марица.\r\n1908 г.\r\nКонстантин Хаджикалчов заминава на тайна мисия в Цариград. Целта е да се уредят спорните въпроси с Портата. Мисията завършва без успех.\r\n1907 г.\r\nОснован е Съюза на запасните офицери.\r\n1899 г.\r\nБългарското тайно революционно братство подписва обединителен протокол с БМОРК (Български македоно-одрински революционни комитети).\r\n1876 г.\r\nПо време на Сръбско-турската война (1876 г.) при Гредетин (Сърбия) 2000 български доброволци начело с капитан Райчо Николов и войводата Панайот Хитов се сражават на страната на Сърбия. При подготовката им участва генерал-майор Иван Кишелски - първият българин с генералско звание.\r\n1875 г.\r\nИзбухва Старозагорското въстание, организирано от Българския революционен централен комитет в Букурещ и ръководено от Стефан Стамболов, подпомаган от Захари Стоянов и Георги Икономов.\r\n1843 г.\r\nАрестувани са 17 души, участващи в подготовката на Третия браилски бунт. Между заловените са капитан Васил Вълкович, Васил Ханджията, Панайот Кръчмарина, Иванчо Велюв и др.\r\n1794 г.\r\nСтойко Владиславов е избран за врачански епископ. Той приема името Софроний Врачански. Официалното ръкополагане в епископски сан става на 17 септември в Търново, а около 13 декември Софроний получава и султански берат за назначението си във Врачанската епархия. В своето „житие” Софроний отбелязва по този повод: “И като станах архиерей, в тоя ден голяма радост имаше в митрополията. И у нас вкъщи имаше трапеза и голямо посрещане. После седях в Арбанаси три месеца, докато се приготвя и докато ми дойде фермана и повелението от Цариград”. На тази дата са родени:\r\n1890 г.\r\nРоден е генерал-лейтенант Константин Лукаш. През 1909 г. завършва Военното училище в София, а през 1926 г. Военната академия. От 1909 г. е произведен в чин подпоручик и назначен за командир на взвод в 21-и пехотен полк.\r\nНа 1 януари 1940 г. е произведен в чин генерал-лейтенант. На 11 август 1941 г. е назначен за началник на Щаба на българската армия. На този пост е до 11 май 1944 г., когато е назначен за главен инспектор на войската. От 13 септември 1944 г. е в запаса. Осъден е на смърт от Народния съд и разстрелян на 15 март 1945 г.\r\nНагради: Орден „За храброст\" 4-та степен, 2-ри клас; Орден „Свети Александър\" с мечове по средата, 3-та и 4-та степен; Орден „За военна заслуга\" 2-ра, 3-та , 4-та и 5-та степен с корона и военно отличие.На тази дата умират:\r\n1995 г. \r\nУмира Румяна Димитрова Узунова - българска писателка, журналистка, литературен критик. Работи като редактор във в. „Учителско дело, в. „Литературен фронт” и др. Емигрира по политически причини в Париж през 1980 г. От септември 1981 г. е в нюйоркското бюро на “Свободна Европа”. Румяна Узунова се завръща в България през 1989 г. От 1991 г. ръководи българското бюро на радио „Свободна Европа”.\r\n1932 г.\r\nУмира генерал-майор Александър Андреев Танев. Участва в Сръбско-българската война (1885 г.) като офицер в Лейбгвардейския ескадрон в боевете при Сливница, Цариброд и Пирот. През Балканската война (1912-1913 г.) участва с Втора конна бригада при пленяването на Мехмед Явер паша. През Първата световна война Танев е командир на кавалерийската дивизия и след това на Първа Софийска дивизия.\r\n1894 г.\r\nУмира Ангел Тихов Обретенов, син на Тонка Обретенова. Участва в четата на Хаджи Димитър и Стефан Караджа (1868 г.). Въз основа на спомените на Ангел Обретенов, Захари Стоянов пресъздава четническата епопея през 1868 г. в книгата \"Четите в България\".\r\nЗа изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.;\r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.09.16", "title": "Денят 16 септември в българската история"}
{"url": "http://www.focus-news.net/news/2017/09/16/2436477/predsedatelyat-na-narodnoto-sabranie-dimitar-glavchev-shte-uchastva-v-chestvaneto-na-201-godini-ot-rozhdenieto-na-ekzarh-antim-parvi-vav-vidin.html", "text": "Председателят на Народното събрание Димитър Главчев ще участва в честването на 201 години от рождението на Екзарх Антим Първи във Видин. Отбелязването на годишнината ще започне в 10.30 часа с тържествена Света литургия в катедрален храм „Св. вмчк Димитър Солунски”. Това съобщиха от пресцентъра на Народното събрание.\r\nПо-късно председателят на парламента ще се включи и в литийното шествие от катедралния храм до гробницата–мавзолей на Екзарх Антим Първи. Димитър Главчев ще произнесе слово и ще бъде удостоен с орден, посветен на Антим Първи. \r\nВ 13.00 часа председателят на Народното събрание ще присъства на тържественото откриване на академичната учебна година на филиал - Видин на Русенския университет „Ангел Кънчев“.", "date": "2017.09.16", "title": "Председателят на Народното събрание Димитър Главчев ще участва в честването на 201 години от рождението на Екзарх Антим Първи във Видин"}
{"url": "http://www.focus-news.net/news/2017/09/16/2436478/afp-buryata-norma-e-dostignala-silata-na-uragan-kray-tihookeanskite-bregove-na-meksiko.html", "text": "Тропичната буря „Норма“ е достигнала силата на ураган, достигайки до тихоокеанското крайбрежие на Мексико, предаде AFP. \r\nСпоред метеоролозите „Норма“ ще достигне до курортната местност Лос Кабос. Скоростта на вятъра достига до 120 км/ч. Очаква се ураганът допълнително да се засили в следващите дни.  Виктор Турмаков", "date": "2017.09.16", "title": "AFP: Бурята „Норма“ е достигнала силата на ураган край тихоокеанските брегове на Мексико"}
{"url": "http://www.focus-news.net/news/2017/09/16/2436479/targovishte-zam-predsedatelyat-na-gerb-tsvetan-tsvetanov-shte-poseti-oblastta.html", "text": "Заместник-председателят на ГЕРБ Цветан Цветанов ще посети област Търговище. Той ще проведе редица срещи днес и утре, съобщиха от пресцентъра на партията. Цветанов ще бъде придружаван от областния координатор на ГЕРБ в Търговище Венка Стоянова и общинския ръководител и кмет на община Търговище д-р Дарин Димитров, както и общинските ръководители на ГЕРБ в Попово, Омуртаг, Антоново и Опака – Стефан Иванов, Митко Стайков, Елка Станчева и Борислав Борисов.\r\nВ 21.00 часа днес Цветан Цветанов ще посети събора „И си носим песента“ в село Горно Новково, община Омуртаг, където ще се срещне с гостите на събора и ще разговаря с общинските ръководства на ГЕРБ в Омуртаг и Антоново. \r\nВ 09.00 часа в неделя в офиса на ПП ГЕРБ в Търговище на ул. „Преслав“ 7, ет.4, зам.-председателят на ПП ГЕРБ ще се срещне с общинското ръководство на партията в Търговище. В 10.30 часа в офиса на ГЕРБ в Попово, който се намира на централен площад „Ал. Стамболийски“, Цветан Цветанов ще разговаря с и членове на партията от общината и с общинското ръководство на ГЕРБ. В 11.30 часа заместник-председателят на партията Цветан Цветанов ще се срещне с общинското ръководство и членове на ГЕРБ в Опака. Срещата ще се проведе в офиса на ГЕРБ-Опака, който се намира на ул. „България“ 92.", "date": "2017.09.16", "title": "Търговище: Зам.-председателят на ГЕРБ Цветан Цветанов ще посети областта"}
{"url": "http://www.focus-news.net/news/2017/09/16/2436480/bsp-sofiya-shte-se-vklyuchi-v-kampaniyata-da-izchistim-balgariya-zaedno.html", "text": "Народни представители от „БСП за България“, общински съветници, членове на младежката и районните организации на БСП в София ще се включат в кампанията „Да изчистим България заедно“. Столичните социалисти ще почистят Борисовата градина в района около Парк-хотел „Москва“. Началният час е 10.30. Това съобщиха от пресцентъра на Градската структура на БСП – София.\r\nСпоред лидера на БСП - София Калоян Паргов доброволчеството е най-добрият начин да покажеш, че те е грижа за града, природата и околната среда. „Трябва да сме взискателни към институциите и местните органи, който имат задължението да изграждат и поддържат в добро състояние градската среда. Но всеки един от нас, като гражданин, трябва да бъде съпричастен към каузата за чиста София и чиста България“, подчерта Паргов.", "date": "2017.09.16", "title": "БСП – София ще се включи в кампанията „Да изчистим България заедно“"}
{"url": "http://www.focus-news.net/news/2017/09/16/2436481/albanian-daily-news-albaniya-shte-zasili-voennoto-si-prisastvie-v-afganistan.html", "text": "Министърът на отбраната на Албания Олта Хачка посочи волята на правителството на страната да увеличи числеността на албанските войници в мисия „Решителна подкрепа“ в Афганистан в отговор на новата стратегия на президента на САЩ Доналд Тръмп, предаде  Albanian Daily News.\r\nТой заяви това по време на Заседанието на началник щабовете на НАТО, която се провежда в Тирана в периода между 15 и 17 септември. \r\nПо време на срещата ще се избере и следващия председател на военния комитет на Алианса, който ще заеме поста през 2018 г.  Виктор Турмаков", "date": "2017.09.16", "title": "Albanian Daily News: Албания ще засили военното си присъствие в Афганистан"}
{"url": "http://www.focus-news.net/news/2017/09/16/2436482/ruse-ot-1100-do-1200-chasa-shte-bade-preustanoveno-propuskaneto-na-motorni-prevozni-sredstva-prez-gkpp-dunav-most.html", "text": "Пропускането на моторни превозни средства през ГКПП „Дунав мост” – Русе ще бъде преустановено от 11.00 до 12.00 часа, съобщиха от пресцентъра на ГД „Гранична полиция”. Причината е провеждане на лекоатлетически шосеен пробег „Бягане на свободния дух Гюргево – Русе” (Free Spirit Run Giurgiu – Ruse) и гарантиране безопасното преминаване на състезателите по мостовото съоръжение. Участниците ще стартират в 10.30 часа от площад „Свобода” в Русе и ще преминат по 15-километровото трасе до центъра на Гюргево, Румъния. \r\nВ периода на ограничението пътуващите могат да ползват съседните гранични контролно-пропускателни пунктове в зоната за отговорност на РДГП – Русе.", "date": "2017.09.16", "title": "Русе: От 11.00 до 12.00 часа ще бъде преустановено пропускането на моторни превозни средства през ГКПП „Дунав мост”"}
{"url": "http://www.focus-news.net/news/2017/09/16/2436483/predstoyashti-mezhdunarodni-sabitiya-za-16-septemvri-agentsiya-fokus.html", "text": "Каталонските кметове, които подкрепя референдума за независимост, ще организират протест срещу испанските власти.\r\n*** Профсъюзите „Солидарност“ в Полша, ще протестират срещу Европейския съюз заради опита на Брюксел да пресече съдебната реформа в страната.\r\n***Германският канцлер Ангела Меркел, ще проведе мероприятие с партийни симпатизанти в балтийския курорт Бинц, докато съперникът й Мартин Шулц води кампанията си в Карлсруе.\r\n*** Иракските сили, подкрепени от бойци на групи провеждат офанзива по долината на Ефрат в посока на сирийската граница. От другата страна силите на „Ислямска държава“ вече са притиснати от сирийското правителство и коалицията подкрепяна от САЩ.\r\n*** Възможните реакции, след като парламентът на Иракски Кюрдистан гласува в подкрепа на референдума за независимост.", "date": "2017.09.16", "title": "Предстоящи международни събития за 16 септември ( Агенция „Фокус“ )"}
{"url": "http://www.focus-news.net/news/2017/09/16/2436484/sofiya-zapochva-sedmitsata-na-sporta.html", "text": "„София – Европейска столица на спорта” и Столична община отбелязват тазгодишната Европейска седмица на спорта с богата от спортни събития и активности програма. Предвиждат се няколко фестивала, 32 спортни възможности, демонстрации, обучения, велокарнавал, томболи с награди, танцови конкурси с изпълнения на състави-лауреати и др. Това съобщиха от пресцентъра на Столична община. Всички прояви и сетове са разположени в Княжеската градина около монумента на Съветската армия, съобщава www.sofia2018.bg.\r\nСедмицата започва днес с Деня на танците, движението и здравословната храна, който ще събере в началото на сцената най-добрите в стрийт денс и хип-хоп. Конкурсът ще продължи с изпълнения на народни танци в два тура  с участието на лауреатите от Националния фестивал на клубовете за народни хора „Хоро се вие, извива”. Кулминацията ще бъде едночасовото шоу на виртуозите в духовата музика от Брас бенд „Виво Монтана”. Фестивалът е посветен и на здравословната храна, поради което производители на домати ще промотират с подкрепата на МЕТРО един от емблематичните в живота на българина зеленчук на специално изградени щандове. Предвидени са много конкурси, викторини с награди, денят ще бъде пълен с настроение и забава, добре дошъл е всеки, който иска да се почувства добре и да прекара няколко часа в активна и приятна почивка сред танцуващи и спортуващи хора.\r\nДопълнителен колорит в празника ще внесе тазгодишният Велокарнавал. Той се организира от София – Европейска столица на спорта и сп. 360 за втора поредна година. Желаещите се събират за подготовка и украса в 10.30 часа на централния вход на Южния парк, воденото от специална платформа шествие тръгва в 11.30 часа, за да премине по софийските уличи и булеварди преди да се слее с множеството в Княжеската градина около 12.15 часа. Там после са предвидени редица конкурси с награди за най-добра визия, най-колоритно украсен велосипед и др.\r\nПрограмата на София2018 през Европейската седмица на спорта ще продължи в сряда, 20 септември, от 16.00 до 19.00 часа на същото място с Ден на бойните изкуства и спортове. Предвидени са демонстрации и състезания в пет различни спорта – таекуон-до (куадратлон), самбо, таекуондо WTF, джудо и карате. Деца от школите и елитни състезатели ще представят отделните бойни спортове и ще дадат възможност на всеки желаещ да получи първи уроци в бойните изкуства. Програмата по часове е следната: 16.00 часа – таекуон-до (куадратлон); 16.30 часа – Самбо; 17.00 часа – таекуондо WTF; 17.30 часа – джудо; 18.00 часа – карате.\r\nВ четвъртък, 21 септември, от 16.00 до 19.00 часа предстоят демонстрации по художествена гимнастика, батут, акробатика, гимнастически композиции и фехтовка. Под ръководството на опитни треньори млади състезатели и асове в отделните спортове ще направят демонстрации и ще дадат възможност на всеки желаещ да получи на място първи уроци в съответния спорт. Програмата започва в 16.00 часа с 10-минутни демонстрации на отделните дисциплини на сцената, след което заниманията продължават в отделните сетове, разположени край нея. Водещ ще дава информация за техники и прийоми, а треньори ще разясняват пред всички действията на състезателите. Много емоции ще има и във фехтовката, където наред с демонстрациите на деца от школите, ще има и възстановка на рицарски боеве на облечени в доспехи майстори с меча и сабята.\r\nПетък, 22 септември, е предвиден за Ден на баскетбола. Тогава ще започнат турнирите в отделните възрастови групи на специално монтираните игрища за баскет 3х3, записванията на тимовете е през сайта на БФ Баскетбол, а състезанията ще продължат и през уикенда.\r\nСедмицата на спорта ще завърши Екстрийм Фест. Два дни на супер емоции са подготвили организаторите, а Княжеската градина ще се превърне в огромна спортна арена. Още в събота, на 23 септември, започват демонстрациите в отделните спортове и дисциплини, на разположение са бънджи скокове, свободно скачане с велосипеди върху въздушна възглавница, дрифт надпревара с RC колички, тест райд на български електрически велосипеди Emotion Bike, стена за катерене, сумо битки. Плюс – за първи път специално изграден зип лайн – въжен тролей монтиран по диагонал над градинката и за първи път графити импровизация от Sofia Graffiti Tour. И още: училище по кънки, артчъри таг и бъбъл футбол, Breake Dance Battle, училище по лонборд – Wild Berries, Фрийрън уъркшоп, велосервиз True Riders, рейсинг симулатори Mirafiori, състезание по BMX, Ролери и SK8.\r\nГолямата спортна седмица ще завърши следващата неделя, 24 септември с традиционното вече и чакано от хиляди софиянци Супер моторспорт шоу по ул. Гурко пред Националния стадион „Васил Левски” Там от сутринта ще бъдат разположени ревящите зверове на Mirafiori team, предхождано от картинг училище – Sofia Karting Ring и Ducati Мото училище с Ангел Караньотов, плюс шампионска надпревара с Hyundai. Кулминацията ще започне в 18.00 часа, с което ще завърши богатата програма на София2018 за Европейската седмица на спорта.", "date": "2017.09.16", "title": "София: Започва Седмицата на спорта"}
{"url": "http://www.focus-news.net/news/2017/09/16/2436485/hilari-klintan-donald-tramp-silno-pooshtryava-rasistite.html", "text": "Бившата първа дама и държавен секретар на САЩ Хилари Клинтън заяви, че президентът на страната Доналд Тръмп „дава силно поощрение“ на расистките групи и все още не е осъдил идеите на „белите супремасисти“ (Лица, приемащи върховенството на бялата раса над другите – бел. прев. ), пише The Hill.\r\n„Вярвам, че Тръмп дава голямо поощрение на неонацистите и на белите супремасисти“, заяви бившият кандидат за президент на САЩ. „Не мога да ви кажа, какво има в главата му – просто не знам. Може да е просто циничен опортюнизъм – той има твърда избирателна основа, която вярва в това и той ще продължи да я подхранва“, добави тя. \r\nТръмп предизвика критики през август заради двусмислената си реакция спрямо насилието, избухнало в град Шарлътсвил в щата Виржиния, по време на протести на бели националисти. Дни след протеста той обвини „и двете страни“, приравнявайки по този начин неонацистите с контрапротестиращите срещу тях.  Виктор Турмаков", "date": "2017.09.16", "title": "Хилари Клинтън: Доналд Тръмп силно поощрява расистите"}
{"url": "http://www.focus-news.net/news/2017/09/16/2436486/denyat-16-septemvri-v-svetovnata-istoriya.html", "text": "2015 г.\r\nВоенните извършват преврат в Буркина Фасо и разпускат правителството.\r\n2014 г.\r\nПри взрив в посолството на САЩ в Кабул загиват четири човека, а много други са ранени.\r\n2013 г.\r\nВ Руанда започва провеждането на тридневни парламентарни избори.\r\n2011 г.\r\nВ Сочи се подписва юридическият договор за Южен поток между руския „Газпром“, италианската „Eni“, германската „Винтерсхал“ и френската компания „Електрисите дьо Франс“ в присъствието на премиера Владимир Путин.\r\n2003 г.\r\nПри пожар в затвор в Рияд (Саудитска Арабия) загиват 67 затворници.\r\n2002 г.\r\nВ Залцбург, Австрия президентът Георги Първанов и финансовият министър Милен Велчев участват в сесията на Европейския икономически форум – европейският вариант на Световния икономически форум в Давос. Главният акцент е поставен върху присъединяването на България към Европейския съюз и НАТО, развитието на двустранните търговско-икономически отношения, изпълнението на различни проекти по линия на Пакта за стабилност и др.\r\n2001 г.\r\nАмериканското правителство обявява награда в размер на 1 млрд. долара за залавянето на Осама Бин Ладен.\r\n2000 г.\r\nОткрити са XXVII летни олимпийски игри в Сидни. Марион Джоунс взима пет медала (3 златни и 2 бронзови), а плувецът Иън Торп печели три златни и два сребърни. Българите, които печелят златни медали:Таню Киряков (стрелба) — пистолет, свободен образец; Мария Гроздева (стрелба) — спортен пистолет; Гълъбин Боевски (вдигане на тежести)-категория до 69 кг.; Армен Назарян (класическа борба) — категория . до 58 кг.;Тереза Маринова (лека атлетика) — троен скок\r\n1999 г.\r\nПри бомбен атентат в 9-етажен жилищен блок в руския град Волгодонск загиват 17 души, а 70 са ранени.\r\n1995 г.\r\nЗа първи път е отбелязан Международния ден за защита на озоновия слой (приет с резолюция на ООН през 1994 г.)\r\nИндиецът Aт Бахар поставя световен рекорд по стоене на един крак в продължение на 71 часа и 40 минути.\r\n1994 г.\r\nАмериканецът Ашрита Фурман поставя световен рекорд карайки назад мотоциклет на разстояние 85, 56 км.\r\nАнглийският премиер Джон Мейджър вдига забраната за участието на Шин Фейн, политическото крило на ИРА, в медийното пространство.\r\n1989 г.\r\nТурция въвежда нови изисквания при издаване на визи за български граждани, желаещи да посетят Турция - да представят по 70 щатски долара за възрастен и по 50 щатски долара за непълнолетен. България протестира срещу това нарушаване на двустранната визова спогодба от 1979 г.това нарушаване на двустранната визова спогодба от 1979 г.\r\n1987 г.\r\nВ операта на ЮАР в Йоханесбург ролята на Отело се изпълнява от чернокож актьор.\r\nВ Монреал е подписан Протокол за защита на озоновия слой.\r\n1986 г.\r\n177 души загиват при пожар в мината Кинрос в Южна Африка. Голяма част от хората загиват от задушаване. Инцидентът е един от най-големите в историята на минодобива. Денят е обявен от Конгреса на Южноафриканските търговски обединения като Национален ден за безопасност на труда.\r\n1978 г.\r\nВ Иран 25 000 души загиват при земетресение със сила между 7,5 и 7,9 по скалата на Рихтер. Разрушени са град Табас и 20 села в радиус от 48 км.\r\n1976 г.\r\nЕпископалната църква в САЩ одобрява ръкополагането на жени за свещеници и епископи.\r\n1975 г.\r\nВ Бейрут започват уличните сражения между християни и мюсюлмани.\r\n1966 г.\r\nС постановката „Антоний и Клеопатра\" на Самюъл Барбър отваря врати обновената сграда на „Метрополитен-опера'' в Ню Йорк.\r\nПрез 1999 г. и 2001 г., в „Метрополитен-опера'' се провеждат годишните награди на MTV.\r\n1963 г.\r\nПровъзгласена е независимостта на Малайзия.\r\nСлед получаване на независимост от Франция, Мохамед Ахмед Бен Бела е избран за първия президент на Алжир\r\n1944 г.\r\nПо време на Втората световна война (1939-1945 г.) командващият Трети Украински фронт маршал Фьодор Иванович Толбухин предлага на военния министър Дамян Велчев българските въоръжени сили да минат на подчинение към съветското командване.\r\nПрофсъюзни дейци-членове на БРП (к) и на БРСДП, вземат решение за създаване на Общ работнически професионален съюз (ОРПС).\r\n1939 г.\r\nПо време на Втората световна война полското правителство на Складовски е евакуирано от Варшава в Румъния.\r\n1937 г.\r\nВ съдебните процеси и репресии е осъден на смърт първия лидер на съветския комсомол Ефим Цетлин.\r\n1916 г.\r\nВ провинция Онтарио, Канада, е въведен сух режим.\r\n1908 г. \r\nУилям Дюран основава в САЩ компанията „Дженерал Мотърс”(GM), най-големият производител на автомобили в света. По време на Втората световна война GM произвежда голяма част от оръжията на американската армия. В момента GM е лидер във внедряването и произвеждането на автомобили с алтернативно гориво – електричество, водород и др.\r\n1903 г.\r\nХенри Ройс тества първия си двуцилиндров двигател с мощност 10 конски сили.\r\n1859 г.\r\nБританският изследовател Дейвид Ливингстън открива езерото Няса, граница на Малави с Танзания и Мозамбик. Няса е деветото по големина в света. Наричат го още езерото „Календарното езеро'', защото е дълго 365 мили и широко 52 мили.\r\n1848 г.\r\nАмериканските астрономи братя Уилям Кранч Бонд и Джордж Филипс Бонд и английския астроном Уилям Ласел независимо откриват Хиперион — естествен спътник на Сатурн.\r\n1821 г.\r\nРуският император потвърждава правата си над Аляска.\r\n1812 г.\r\nНаполеон Бонапарт изгаря дървените сгради на Москва.\r\n1810 г.\r\nМексико обявява независимост от Испания.\r\n1804 г.\r\nФизикът Гай Люсак поставя рекорд за височина, издигайки въздушен балон на 7 метра височина.\r\n1668 г.\r\nПолският крал Ян ІІ Казимир (последният представител на династията Ваза) се отказва от престола. Ян II води войни с Швеция, Русия и казаците. Заради военните неуспехи и кризата в държавата през 1668 г. напуска Полша и постъпва в манастир в покрайнините на Париж.\r\n1620 г.\r\nОт английското пристанища Плимут потегля корабът „Мейфлауър\", чиито 102 пътници създават първата колония в Америка.На тази дата са родени:\r\n1956 г.\r\nРоден е актьорът Мики Рурк („Девет седмици и половина”, „Дива Орхидея”).\r\n1948 г.\r\nРоден е английският рок-музиакнт и солист на група „Who'' Кени Джоунс.\r\n1925 г.\r\nРоден е Би Би Кинг - американски певец, китарист, композитор. Става известен като диск-джокей на радиостанция под името „Били стрийт блус бой\" (от което остават само инициалите „Би Би\" в неговия псевдоним). Първата му успешна песен е „Блус в три часа\".\r\n1745 г.\r\nРоден е фелдмаршал Михаил Иларионович Кутузов. Михаил Кутузов е главнокомандващ руската армия във войната срещу Наполеон през 1812 г., участник във войните на Русия с Австрия, Турция, Франция.\r\n1387 г.\r\nРоден е Хенри V - крал на Англия (от 1413 г.). Потушава въстанието на лолардите през 1414 г. Хенри V възобновява Стогодишната война, нанася на французите решително поражение при Азенкур през 1415 г. Завладява Северна Франция и Париж.На тази дата умират:\r\n1977 г.\r\nУмира гръцката оперна певица Мария Калас От края на 40-те години пее в Италия, а от началото на 50-те години - в най-големите оперни театри, между които „Ла Скала” „Ковънт Гардън”, Чикагската опера, „Метрополитън опера” и др.\r\nЗа изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.;\r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща „Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.09.16", "title": "Денят 16 септември в световната история"}
{"url": "http://www.focus-news.net/news/2017/09/16/2436487/sofiya-vavedena-e-vremenna-organizatsiya-na-dvizhenieto-po-ul-han-krum-mezhdu-bulevardite-patriarh-evtimiy-i-vasil-levski.html", "text": "Въведена е временна организация на движението по ул. „Хан Крум“ между булевардите „Патриарх Евтимий“ и „Васил Левски“, съобщиха от пресцентъра на Столична община. От днес до 24.00 часа на 2 октомври се забранява влизането на пътни превозни средства в посочения участък. За същия период се закриват местата за почасово платено паркиране за времето и мястото.", "date": "2017.09.16", "title": "София: Въведена е временна организация на движението по ул. „Хан Крум“ между булевардите „Патриарх Евтимий“ и „Васил Левски“"}
{"url": "http://www.focus-news.net/news/2017/09/16/2436488/zhan-klod-yunker-ako-na-referenduma-za-katalonskata-nezavisimost-otgovorat-e-da-to-az-bih-uvazhil-tozi-izbor.html", "text": "Председателят на Европейската комисия Жан-Клод Юнкер отправи коментар, предполагащ, че ще уважи решението на каталонците, ако на референдума на 1 октомври гласуват за независимостта на областта, предаде  Euronews.\r\n„Комисията традиционно не се намесва във вътрешните дебати на която и да е държава, дори и ако те са приемливи демократични дебати. Комисиите на Проди и Барозу, както и моята, винаги сме казвали, че ще обърнем внимание и ще уважим решението на испанския конституционен съд и на испанския парламент. Но е ясно, че ако има „да“ в полза на каталонската независимост, което може да видим, тогава ще уважим този избор“, заяви Юнкер в отговор на журналистически въпрос дали ЕК ще приеме резултат „да“ на референдума, който ще се проведе в Каталония. \r\n„Но областта няма да стане страна членка на ЕС в деня след подобно гласуване. Каталония ще трябва да премине през същите процедури за присъединяване, през които преминаха и другите страни, присъединили се към съюза през 2004 г.“, уточни той.  Виктор Турмаков", "date": "2017.09.16", "title": "Жан-Клод Юнкер: Ако на референдума за каталонската независимост отговорът е „да“, то аз бих уважил този избор"}
{"url": "http://www.focus-news.net/news/2017/09/16/2436489/sliven-obshtinata-se-prisaedinyava-kam-kampaniyata-da-izchistim-balgariya-za-edin-den-blizo-800-dushi-sa-zayavili-uchastie.html", "text": "За шеста поредна година Община Сливен се присъединява към кампанията „Да изчистим България за един ден”. Това съобщиха от пресцентъра на Общината. Акцията ще започне в 09.30 часа. Община Сливен призовава всички граждани, училища и ведомства да станат доброволци и да се включат в тазгодишната кампания.\r\nОпределени места за почистване в Сливен са: Район около долна лифтена станция; м. Моллова кория; м. Карандила – урбанизирана част; м. Абланово; м. Селището; Район около Кръстова чешма; м. Батмиш – около пътя към вилна зона и пречиствателната станция за питейни води; Парк „Хамамбаир” Парк „Свети Георги“; Район около парк „Юнак”; Междублоковите пространства и зелените площи в Сливен.\r\nКампанията „Да изчистим България заедно” е най-мащабната доброволческа инициатива у нас, която цели да изгради обществена чувствителност по въпросите, свързани с опазването на околната среда и да направи България чиста в дългосрочен план. Акцент в кампанията е Денят на голямото почистване, който тази година за първи път ще се проведе на 16 септември.\r\nЗа организирани групи доброволци два дни преди датата на почистването еколозите в общината раздадоха чували и ръкавици. Сред доброволците са общински служители, общински съветници, БЧК, Младежкия дом, ученици от града и селата, клубове по интереси.\r\nСписъкът с местата за почистване не е окончателен и може да бъде допълван от желаещи да се включат в кампанията. Почистени места могат да бъдат отбелязани на интерактивната карта на сайта на инициативата – daizchistim.bg., да се приложат снимки преди/след, да се отбележи името на организацията, броят на доброволците и почистената от тях площ.\r\nЗа да се извърши ефективно натоварването и извозването на събраните отпадъци необходимо е пълните чували да се оставят до най-близкия контейнер за битови отпадъци. За околоградските райони пълните чували да се оставят до най-близкия контейнер за битови отпадъци, като мястото и района се известяват на дежурен община Сливен – тел. 044/611136.", "date": "2017.09.16", "title": "Сливен: Общината се присъединява към кампанията „Да изчистим България за един ден” – близо 800 души са заявили участие"}
{"url": "http://www.focus-news.net/news/2017/09/16/2436490/wlwt-nay-malko-13-dushi-sa-arestuvani-po-vreme-na-protestite-v-seynt-luis.html", "text": "Най-малко 13 души са арестувани и няколко полицейски служители са ранени по време на протестите в град Сейнт Луис в американския щат Мисури, предизвикани от решението на съда да оправдае местен полицай, застрелял през 2011 г. чернокож младеж, предаде  WLWT. \r\nСтотици демонстранти са се струпали в центъра на града, за да протестират срещу оправдателната присъда. Те заплашват с гражданско неподчинение включително и че ще блокират магистрали, ако полицай Джейсън Стокли не бъде осъден.  Виктор Турмаков", "date": "2017.09.16", "title": "WLWT: Най-малко 13 души са арестувани по време на протестите в Сейнт Луис"}
{"url": "http://www.focus-news.net/news/2017/09/16/2436491/plovdiv-zhitelite-na-selo-trud-shte-protestirat-na-19-septemvri-sreshtu-deynostta-na-zavoda-za-prerabotka-na-biomasa.html", "text": "За пети път жителите на село Труд ще протестират срещу дейността на завода за преработка на биомаса. Това съобщиха за Радио „Фокус“ – Пловдив от Инициативния комитет на протестиращите в населеното място. Поредното им недоволство на хората ще се проведе на 19 септември от 18.00 часа. По същото време жителите на Нова Загора също ще протестират, които имат идентичен проблем със завода биоенергия в града. Хората и от двете населени места са отправили покана към премиера Бойко Борисов да ги посети, за да се запознае с проблемите и да помогне за решаването им. \r\nЖителите смятат, че има реална опасност от увеличаване на заболяванията в населеното място заради централата, която трови въздуха, почвата и водата, заявяват от Инициативния комитет. От там припомнят, че преди два месеца населението очакваше становище на министъра на МОСВ във връзка с нова оценка за въздействие върху околната среда на дейността на инсталацията. Такава обаче няма до този момент. „Желаем вникване и разбиране на проблемите, реални решения и воля за тях, а не тяхното неглижиране“ се посочва в позицията на организаторите. Очаква се, както на предходните четири протеста така и на предстоящия движението по главния път Пловдив – Карлово да бъде блокирано.\r\nКристиян ГАРОВ", "date": "2017.09.16", "title": "Пловдив: Жителите на село Труд ще протестират на 19 септември срещу дейността на завода за преработка на биомаса"}
{"url": "http://www.focus-news.net/news/2017/09/16/2436492/stara-zagora-natsionalen-festival-na-balgarskiya-folklor-i-balgarskite-traditsionni-yastiya-pryaporets-2017-shte-se-provede-v-grada.html", "text": "Национален фестивал на българския фолклор и българските традиционни ястия „Пряпорец 2017” ще се проведе в Стара Загора от 10.00 часа, съобщиха от пресцентъра на Общината. Събитието се организира от НЧ „Христо Ботев – 1928”, с. Пряпорец, НЧ „Кирил и Методий – 2010”, с. Борилово, и НЧ „Пробуда – 1928”, с. Змейово, с подкрепата на Община Стара Загора. Партньор на събитието е „Балкания – Балканска Асоциация за устойчив туризъм и култура”. \r\nВ седмото издание на фестивала ще участват 45 колектива от 14 общини. Над 500 са участниците от Стара Загора, Казанлък, Димитровград, Чирпан, Опан, Хасково, Раднево, Нова Загора, Берковица, Монтана, Стралджа, Ямбол, Габрово и Братя Даскалови. \r\nМного от тях ще представят вкусни гозби, характерни за техните региони, състезаващи се за Диплом - за уникален десерт; за уникална рецепта; за визия; за най-добра етно-визия; за автентична рецепта; за вкус. Колективите ще се включат с песни, обичаи и танци, както и индивидуални изпълнения в раздела на българския фолклор.\r\nНай-добрите ще определи жури с председател Мая Тодорова, професионалист в приложни изкуства, хореограф, режисьор и педагог. Членове на журито са още - Иван Цонев – концерт-майстор на Общински фолклорен ансамбъл „Загоре“ и Недко Иванов – художествен ръководител на ансамбъл „Нашенци”.\r\nЦелта на фестивала е да съхрани българскит фолклор и традиционни ястия, както и да установи тяхната неразривна връзка.", "date": "2017.09.16", "title": "Стара Загора: Национален фестивал на българския фолклор и българските традиционни ястия „Пряпорец 2017” ще се проведе в града"}
{"url": "http://www.focus-news.net/news/2017/09/16/2436493/sport-izborite-za-stolitsa-na-zimnite-olimpiyski-igri-prez-2026-g-shte-preminat-v-milano.html", "text": "МОК взе решение сесията му през 2019 г., по време на която ще бъде избрана столицата на зимните Олимпийски игри през 2026 г., да премине в Милано.\r\nПотенциални претенденти за провеждането на зимните Олимпийски игри през 2026 г. са Сьон в Швейцария, Лилехамер в Норвегия, Калгари в Канада и Инсбрук в Австрия.  Виктор Турмаков", "date": "2017.09.16", "title": "Спорт: Изборите за столица на зимните Олимпийски игри през 2026 г. ще преминат в Милано"}
{"url": "http://www.focus-news.net/news/2017/09/16/2436494/blagoevgrad-obshtina-petrich-se-vklyuchva-v-natsionalnata-kampaniya-da-izchistim-balgariya-zaedno.html", "text": "Община Петрич се включва в националната кампания „Да изчистим България заедно”. Това съобщиха от пресцентъра на Общината. Създадена е необходимата организация и са определени районите за почистване в рамките на кампанията. От Община Петрич осигуряват чували и ръкавици за всички граждани, които ще участват в кампанията. Районите, които се почистват от 09.00 часа от битови отпадъци са: пътят до х. Беласица; пътят за Младежки дом; пътят в посока водохващането; пътят водещ към черквата „Св. Илия” в кв. „Виздол”.\r\nПредварително участие са потвърдили неправителствени организации и училища. Ще се включат и служителите на Общинска администрация Петрич. Извозването на събраните отпадъци ще се извърши от фирмата по сметосъбиране „Енвиронман Тео България”.", "date": "2017.09.16", "title": "Благоевград: Община Петрич се включва в националната кампания „Да изчистим България заедно”"}
{"url": "http://www.focus-news.net/news/2017/09/16/2436495/smolyan-den-na-traur-v-pamet-na-dots-d-r-hristo-ginevski-e-obyaven-v-obshtinata.html", "text": "Кметът Николай Мелемов обявява 16 септември за Ден на траур в община Смолян в памет на доц. д-р Христо Гиневски. Това съобщиха от пресцентъра на Община Смолян. Националните и общинските знамена ще бъде спуснати наполовина. Мелемов одобри предложението на Инициативния комитет за защита интересите на квартал „Устово и читалище „Кирил Маджаров”, подкрепени от Държавен архив – Смолян, Исторически музей „Стою Шишков”, Регионална библиотека „Николай Вранчев” и Дружествата на Съюза на българските журналисти – Смолян, които в писмо до него предложиха 16 септември, денят на последна почит към доц. Гиневски да бъде обявен за Ден на траур на основание чл. 44 от Закона за местно самоуправление и местната администрация (ЗМАСА). \r\nДоц. Гиневски отдаде целия си живот за развитие на образованието и културата в община Смолян и за съхранение на българския дух в Средните Родопи. През целия си живот той е заемал важни и отговорни длъжности и беше движеща сила на редица важни за обществото инициативи, като: председател на читалищното настоятелство на НЧ „Кирил Маджаров 1866“, председател на Областния читалищен съвет; член на УС на Съюза на българските читалища в България; председател е на Дружеството на историците в Смолян; гл. редактор на списание „Родопи“; откриването на Филиала на ВСУ „Черноризец Храбър“, възстановяването на списание „Родопи“. Доц.Гиневски беше председател на Инициативния комитет за построяване на паметник на ген. Черевин в Смолян и създаването на Алеята на възрожденците. Изследовател на миналото на Смолян и автор на книгите: „Родопското Възраждане“ (1994), „Хаджи Христо Попгеоргиев“ (1996), „Родопската интелигенция през Възраждането“ (2001), „Българското Възраждане в Средните Родопи“ (2006), „Миналото на Средните Родопи“ (2008), „Миналото на Устово“, том 1 и 2 (2012), „Читалището в Устово: 150 години история“ (2016). Организираше чествания на десетки годишнини на образователни и културни институции в община Смолян. Научни конференции в Смолян на историческа и съвременна тематика като „Териториално–административно устройство и развитие на Среднородопието“, „Илинденско-преображенското въстание в Средните Родопи“, „Читалищата в Родопите – минало и предизвикателства“, „100-годишнината от освобождението на Родопите“ и много други. \r\nПоклонението е от 11.00 часа във фоайето на читалище „Кирил Маджаров” в кв. „Устово\", а погребението е от 15.00 часа в Гробищния парк в квартала.", "date": "2017.09.16", "title": "Смолян: Ден на траур в памет на доц. д-р Христо Гиневски е обявен в общината"}
{"url": "http://www.focus-news.net/news/2017/09/16/2436496/euronews-evropeyskata-komisiya-izyasni-pozitsiyata-na-zhan-klod-yunker-otnosno-referenduma-za-nezavisimost-na-kataloniya.html", "text": "Европейската комисия изясни позицията си относно референдума за независимост на Каталония, след като нейният председател Жан-Клод Юнкер заяви по време на интервю, че би уважил решението на избирателите, ако гласуват с „да“, предаде  Euronews.\r\nЕвропейската комисия обясни, че Юнкер е имал предвид, че той би подкрепил всеки референдум, стига той да е законно проведен. Вицепрезидентът на ЕК Франс Тимерманс заяви, че „ако в рамките на конституциите се създадат нови реалности в страните членки, те ще бъдат нови реалности и за ЕС, който ще работи въз основата им“. \r\nСред привържениците на каталонската независимост възцари момент на еуфория, след като на 15 септември Юнкер заяви, че би уважил отговор „да“. Но той уточни, че референдумът трябва да бъде съгласуван с испанските парламент и конституционен съд. \r\nПо този начин ЕК изгаси искрицата надежда, дадена от Юнкер. Дори и в Каталония неговите дума сега биват  тълкувани внимателно.  Виктор Турмаков", "date": "2017.09.16", "title": "Euronews: Европейската комисия изясни позицията на Жан-Клод Юнкер относно референдума за независимост на Каталония"}
{"url": "http://www.focus-news.net/news/2017/09/16/2436497/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинската спасителна служба (ПСС) към БЧК. Температурите са между 9 и 15 градуса. Лифтовете работят навсякъде в летен режим. От Планинската служба съветват туристите да следят прогнозата за времето и да не надценяват възможностите си при избор на маршрут.\r\nПрез изминалото денонощие не са регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.16", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/16/2436498/pazardzhik-vav-velingrad-se-provezhda-kampaniyata-da-izchistim-balgariya-zaedno.html", "text": "В община Велинград се провежда кампанията „Да изчистим България заедно”, съобщи за Радио „Фокус“ – Пазарджик Бояна Кирилова, експерт в общинската администрация в курорта. „Това е начинът да покажем, че чистотата около домовете ни и в природата е предпоставка за по-малко пожари и нежелани инциденти при поройни дъждове. По-благоприятна околна среда е необходима за нас, нашите деца и бъдещите поколения. Това е и добър начин да покажем отношение към природата и гражданска отговорност“, подчерта Кирилова. Тя допълни, че за сведение на заинтересованите лица списъкът с местата за почистване ще бъде обявен на сайта на Общината.\r\nАлбена ЖИЛЕКОВА", "date": "2017.09.16", "title": "Пазарджик: Във Велинград се провежда кампанията „Да изчистим България заедно”"}
{"url": "http://www.focus-news.net/news/2017/09/16/2436499/pg-na-gerb-predlaga-nepalnoletnite-detsa-na-pochinali-olimpiyski-medalisti-da-poluchavat-mesechnite-im-premii.html", "text": "Парламентарната група на ГЕРБ поема инициативата да внесе предложение за промяна в Закона за физическото възпитание и спорта при смърт на олимпийски медалист с отпусната пожизнена месечна премия, същата да може да се получава от неговите деца до навършване на тяхното пълнолетиe. Това съобщиха от пресцентъра на партията. Поводът за инициативата на ПГ на ГЕРБ е гражданското искане, насочено към законодателя да се помогне на децата на двамата шампиони Величко Чолаков от Смолян и Милен Добрев от Пловдив. Двамата починаха на по 35 години и оставиха общо трима сираци.\r\nТекстовете за промените в закона вече са в процес на финализиране и ще бъдат внесени в деловодството на Народното събрание в началото на следващата седмица.", "date": "2017.09.16", "title": "ПГ на ГЕРБ предлага непълнолетните деца на починали олимпийски медалисти да получават месечните им премии"}
{"url": "http://www.focus-news.net/news/2017/09/16/2436500/sergey-stanishev-pes-ne-razglezhdam-rusiya-kato-seriozna-zaplaha-za-sigurnostta-na-balgariya.html", "text": "Не разглеждам Русия като сериозна заплаха за сигурността на България. Това каза президентът на Партията на европейските социалисти Сергей Станишев в интервю за предаването „Събуди се“ по Нова телевизия. По думите му голямото мнозинство от българи няма как да забрави приноса на Русия за освобождението на България, защото това е дълбоко и в гените ни, и в националната ни култура. „Това не значи обаче, че в един момент Русия и България няма да имат разминавания или дори политически сблъсъци. И винаги споделям това и в Европейския съюз, защото няма как отношението на българското общество към Русия да бъде като това на поляците или унгарците, или чехите – те имат друг исторически опит, имат наистина основание за страх, който е ирационален, защото аз не вярвам във военна агресия на Русия към която и да е страна на Европейския съюз. Всяка голяма страна има своите интереси навсякъде – и САЩ, и Русия, и големите европейски страни. Трябва да гледаме на това рационално и да не го истеризираме“, обясни той.\r\nСтанишев обясни, че властта винаги трябва да внимава във формулировките и в позициите си, защото те имат своите последици. „Вече всичко става истерично и да не се води диалог по важните неща е вредно. Аз винаги съм бил за политически диалог, тъй като чрез него могат да се изглаждат разногласията и да се търси баланс на интересите, защото интересите на Русия и България или на Русия и Европейския съюз в много сфери съвпадат“, каза още той.", "date": "2017.09.16", "title": "Сергей Станишев, ПЕС: Не разглеждам Русия като сериозна заплаха за сигурността на България"}
{"url": "http://www.focus-news.net/news/2017/09/16/2436501/burgas-motoristi-ot-27-darzhavi-shte-se-vklyuchat-v-parada-na-natsiite-pred-panteona.html", "text": "Мотористи от 27 държави ще се включат в Парада на нациите пред Пантеона от 14.30 до 17.00 часа, съобщиха от пресцентъра на Община Бургас. 120–те участници ще покажат мощни машини от най-висок клас и луксозни екстри. Организатор на атрактивното събитие е Сдружение „Мото клуб Златно Крило – GWCBG“, със съдействието на Община Бургас. Участниците в Парада на нациите ще са в Бургас по повод 5-та Международна Голд Уинг среща. Община Бургас и Мото клуб „Златно Крило“ канят жителите и гостите на града да разгледат моторите и да се насладят на музикално – артистичната програма на Пантеона.\r\nСдружението „Мото клуб Златно Крило“ е основано през 2010 г. от Ивайло Стефанов и Пламен Петров, с цел популяризиране на мото туризма в България и Европа. Сдружението е член на Европейската Голд Уинг Федерация GWEF, която следващата година ще празнува 40-годишния си юбилей. В GWEF членуват повече от 30 000 мото туристи.", "date": "2017.09.16", "title": "Бургас: Мотористи от 27 държави ще се включат в Парада на нациите пред Пантеона"}
{"url": "http://www.focus-news.net/news/2017/09/16/2436502/romania-insider-edin-rumanski-voynik-e-zaginal-dvama-sa-raneni-pri-napadenie-v-afganistan.html", "text": "Румънското министерство на отбраната съобщава, че един румънски войник е загинал, а други двама са ранени в Афганистан, след като колата им се е натъкнала на поставена на пътя бомба, предаде  Romania-Insider.\r\nИнцидентът се е случил в петък. Войниците са патрулирали в провинцията Кандахар, когато импровизираният експлозив бива активиран и поразява превозното им средство. Ранените са получили първа помощ на място и са били откарани в близката военна болница. \r\nРумънската армия участва в мисията на НАТО в Афганистан „Решителна подкрепа“ с 620 войници.  Виктор Турмаков", "date": "2017.09.16", "title": "Romania-Insider: Един румънски войник е загинал, двама са ранени при нападение в Афганистан"}
{"url": "http://www.focus-news.net/news/2017/09/16/2436503/shesti-blok-na-aets-kozloduy-e-v-planov-godishen-remont.html", "text": "1000-мегаватовият шести блок на АЕЦ „Козлодуй” бе спрян за провеждането на планов годишен ремонт в 02.34 часа тази нощ, съобщиха от централата. В рамките на престоя ще бъдат изпълнени необходимите ремонтни дейности, надзор и профилактика на оборудването и на системите на енергоблока. Реакторът ще бъде презареден със свежо ядрено гориво за 23-а горивна кампания. В периода на спирането предстои реализация на дейности по проекта за продължаване на срока на експлоатация на шести блок, обхващащи комплексно обследване на оборудване и тръбопроводи. \r\nПредвижда се плановият годишен ремонт да приключи в края на месец октомври.\r\nДругият 1000-мегаватов блок на АЕЦ „Козлодуй” – пети, работи с пълно натоварване на мощността.", "date": "2017.09.16", "title": "Шести блок на АЕЦ „Козлодуй” е в планов годишен ремонт"}
{"url": "http://www.focus-news.net/news/2017/09/16/2436504/ria-novosti-venetsuela-preminava-kam-otsenyavane-na-petrola-v-kitayski-yuani-sled-vavezhdaneto-na-novite-amerikanski-sanktsii.html", "text": "Президентът на Венецуела Николас Мадуро заяви, че страната започва да използва китайски юани вместо американски долари за определянето на цените на петрола, предаде  РИА Новости, позовавайки се на местни медии.\r\n„Вече продаваме петрола и цялата наша продукция, използвайки валутна кошница и вече оценяваме цената на петрола в китайски юани“, заяви Мадуро. „Заради санкциите, за които взе решение президентът на САЩ Доналд Тръмп, ние сме принудени да се защитим“, добави той.\r\nПо-рано Мадуро заяви, че има намерение да търси алтернатива на долара като световна валута, отбелязвайки, че „Венецуела възнамерява да се освободи от долара – валута, която задушава страната“.  Виктор Турмаков", "date": "2017.09.16", "title": "РИА Новости: Венецуела преминава към оценяване на петрола в китайски юани след въвеждането на новите американски санкции"}
{"url": "http://www.focus-news.net/news/2017/09/16/2436505/blagoevgrad-obshtina-simitli-se-prisaedinyava-kam-natsionalnata-kampaniya-da-izchistim-balgariya-zaedno.html", "text": "Община Симитли се присъединява към националната кампания „Да изчистим България заедно 2017”. Това съобщи за Радио „Фокус“ - Пирин Таня Тасева, експерт „Връзки с обществеността“ към Община Симитли. „Предвиждаме кампанията да се проведе от 09.00 до 17.00 часа. Общинската администрация приканва всички граждани да се включат в кампанията. Организирайте семейството си, приятелите си, колегите си и се присъединете като доброволци към нас“, призова Тасева. \r\nЩе се почисти лесопарк „Симитли”, път за сметище в местност Джоов андък. В село Полето ще бъде почистена отбивката за Чешма при разклона, в село Крупник района около параклис „Св. Троица”, в село Черниче - района около парка и детската градина, в село Полена - местността Потока и почистване коритото на реката, в село Брежани - коритото на река Брежанска, ж.к. „Миньор” и района около черквата на селото, в с. Градево - почистване около гробищен парк и центъра на селото около спирките, с. Сушица - централна част на селото, с. Долно Осеново - почистване на река Осенска. „Ако знаете за други места, където има нужда да се почисти, ни информирайте, за да насочим усилия и хора там. Чувалите с отпадъци могат да се поставят в близост до съдовете за смет“, каза Тасева.\r\nЛора КАЛЧЕВА", "date": "2017.09.16", "title": "Благоевград: Община Симитли се присъединява към националната кампания „Да изчистим България заедно”"}
{"url": "http://www.focus-news.net/news/2017/09/16/2436506/burgas-k-s-meden-rudnik-shte-otpraznuva-svoya-praznik-s-folklorna-muzika-detski-igri-i-narodni-borbi.html", "text": "За седма поредна година най-големият жилищен комплекс на Бургас „Меден рудник” ще отбележи с интересни събития своя празник, съобщиха от пресцентъра на Община Бургас. Традиционен организатор е Народно читалище „Паисий Хилендарски 1928” и местен Инициативен граждански комитет, с финансовата подкрепа на Община Бургас. От 10.30 часа в парка до блок 128 започва детско шоу „Смехоран” - забавни игри за всички малчугани. В 12.00 часа венци и цветя ще бъдат поднесени от признателни бургазлии при паметната плоча на основателите на „Меден рудник” в двора на ОУ „Найден Геров”.\r\nИстинското веселие започва в 16.00 часа с изпълнения на пенсионерски клубове от комплекса. След тях ще чуем талантливите гайдари от музикалната школа при Народно читалище „Паисий Хилендарски 1928”, с ръководител Георги Миронски. За доброто настроение ще се погрижи и фолклорен танцов клуб „Пламък”.\r\nОт 17.00 часа артистите от фолклорен ансамбъл „Странджа” ще пренесат присъстващите в магията на българския фолклор. В 18.00 часа празничната програма продължава с концерт на оркестър „Стралджа”, с ръководител Матю Добрев, и народните певици Жечка Сланинкова, Катя Георгиева, Ваня Дженезова и специалният гост Ваня Вълкова.\r\nУтре, ,17 септември, празникът продължава от 10.00 часа с турнир по борба с участието на млади таланти. Място на провеждане: к-с „Меден рудник” пред бл. 128.", "date": "2017.09.16", "title": "Бургас: К-с „Меден рудник” ще отпразнува своя празник с фолклорна музика, детски игри и народни борби"}
{"url": "http://www.focus-news.net/news/2017/09/16/2436507/patna-politsiya-shte-izvarshva-zasileni-proverki-za-izpolzvane-na-obezopasitelni-kolani-i-sistemi-za-detsa-i-zashtitni-kaski.html", "text": "Пътна полиция ще извършва засилени проверки за контрол за използване на обезопасителни колани и системи за деца и защитни каски. Това съобщиха от пресцентъра на МВР. Акцията се провежда по повод Европейския ден без загинали на пътя - 21 септември. През следващите дни ще бъдат реализирани различни инициативи, които да обърнат внимание на водачите да бъдат толерантни на пътя. \r\nОт МВР посочват локациите на полицейските патрули в по-големите областни центрове:: За времето от 10.00 до 12 .00 часа  на бул. „Ботевградско шосе“, в района на КПП-то: За времето от 10.00 до 12 .00 часа на бул. „Васил Левски“, спирка „Дубровник“: За времето от 10.00 до 12 .00 часа на бул. „Нейчо Цанов“, в района на надлез „Родопи“, източното платно\r\nНа 17 септември, утре, ще бъде отбелязан Денят в памет на загиналите и в подкрепа на пострадалите мотоциклетисти.  Инициативата е на BMM (Bulgarian Motorcycle Media) и социалната мото кампания „Ние сме хора, не „донори” и е част от календара със събития, посветени на Европейския ден без жертви на пътя – 21 септември. Тя е подкрепена от Главна дирекция „Национална полиция“ като пътните полицаи по места ще оказват съдействие на организаторите.\r\nИнициативата да се отдаде почит на загиналите на пътя мотоциклетисти се провежда за втора поредна година. Този път рокерските клубове ще се съберат на различни места в страната. С действията си, мотоциклетистите целят не само да почетат паметта на загиналите свои колеги, но и да обърнат внимание на останалите участници в движението върху спецификата при управлението на  мотор, да допринесат за повишаване на пътната култура и намаляване на агресията на пътя.:\r\nАсеновград - събитието ще се проведе от 12.00 часа в клубната къща на Tornado MC\r\nБлагоевград - мотористите се събират в 11.30 часа  на ул. „Владо Черноземски” 3 и оттам се отправят към църквата „Успение Богородично” в кв. Вароша, където в 12.00 часа започва събитието\r\nБургас - събитието ще се проведе от 12.00 часа на Морската гара\r\nВарна - събитието ще се проведе от 12.00 часа, „Циркова площадка”. Към тях ще се присъединят и мотористи от гр. Провадия\r\nКазанлък - събитието ще се проведе от 12.00 часа в клубната къща на Black Roses MC. Към тях ще се присъединят и мотористи от Стара Загора, Нова Загора и Павел баня\r\nПазарджик - събитието ще се проведе от 11.30 часа в храм „Св. Георги Победоносец”\r\nПанагюрище - събитието ще се проведе от 14.00 часа в клубната къща на Iron Brothers MC\r\nПетрич - събитието ще се проведе от 12.00 часа\r\nПлевен - събитието ще започне в 11.30 часа от паркинга на магазин Praktiker, след което мотористите ще се отправят към църквата „Св. Николай”\r\nПловдив - събитието ще се проведе от 10.30 часа в клубната къща на Vagabonds MC\r\nРазград - събитието ще се проведе от 12.00 часа в двора на храм „Св. Николай Чудотворец”\r\nРусе - събитието ще се проведе от 11.30 до 13.00 часа пред храма „Всех Святих”, ул. „Свети Наум” №7\r\nСофия - събитието ще се проведе в кв. „Бояна” пред НИМ от 12.00 часа\r\nТърговище - събитието ще се проведе от 12.00 часа пред храма „Успение Богородично” (т.нар. Стара църква)\r\nХасково - събитието ще се проведе от 12.00 часа в клубната къща на Atrox MC гр. Хасково\r\nЯмбол - събитието ще се проведе от 12.00 часа в храм „Успение на Пресвета Богородица”.", "date": "2017.09.16", "title": "Пътна полиция ще извършва засилени проверки за използване на обезопасителни колани и системи за деца и защитни каски"}
{"url": "http://www.focus-news.net/news/2017/09/16/2436508/the-local-pravitelstvoto-na-shvetsiya-otselya-vot-na-nedoverie.html", "text": "Правителството на шведския министър-председател Стефан Льофвен оцеля с голяма преднина вот за недоверие, предизвикан от антимигрантската партия „Шведски демократи“, пише  The Local.\r\n136 депутати са гласували срещу вота на недоверие, 155 са се въздържали и едва 43 са гласували със „за“. Най-малко 175 депутати са необходими правителството да падне. \r\nОт 43-те гласа в полза на свалянето на правителството, всички без един идват от „Шведските демократи“. Всички депутати социалдемократи и „зелени“ са гласували против. Партията на центъра, християндемократите, либералите и „левите“ са се въздържали от глас.   Виктор Турмаков", "date": "2017.09.16", "title": "The Local: Правителството на Швеция „оцеля“ вот на недоверие"}
{"url": "http://www.focus-news.net/news/2017/09/16/2436509/pernik-s-praznichen-kontsert-mestnata-struktura-na-gerb-shte-otbelezhi-10-iya-si-rozhden-den.html", "text": "ГЕРБ кани всички свои членове, симпатизанти и граждани от Перник и областта на празненството по повод десетия юбилеен рожден ден от учредяването на местната структура на политическата сила. Това съобщиха от пресцентъра на ПП ГЕРБ.\r\nПразникът ще се проведе пред ОК „Дворец на културата“. Началото ще бъде дадено в 17.00 часа с кулинарен базар, в който представителите на шестте общини ще покажат своите умения в подготовката на традиционни български ястия. Детски игри и забавления с аниматор пък очакват най-малките гости на празника.\r\nКулминацията на вечерта ще бъде празничен концерт на Тони Димитрова.", "date": "2017.09.16", "title": "Перник: С празничен концерт местната структура на ГЕРБ ще отбележи 10-ия си рожден ден"}
{"url": "http://www.focus-news.net/news/2017/09/16/2436510/haskovo-obshtinata-se-vklyuchva-v-initsiativata-da-izchistim-balgariya-zaedno.html", "text": "Община Хасково се включва в инициативата „Да изчистим България заедно”. Това съобщиха от пресцентъра на Общината. Определени са следните места за почистване по време на кампанията:\r\n- бул. „Освобождение“, горичката до бившия ДАП; \r\n- Старо Пловдивско шосе – в района на боровата гора и покрай шосето до Картинг пистата; \r\n- Лесопарк \"Кенана\" – района на пътя Дивото Козле – Ханче Клокотница; \r\n- Парк \"Ямача\"; \r\n- Замърсени с отпадъци терени и покрайнините на града и селата. \r\nЗа участниците в инициативата са осигурени чували и ръкавици. \r\nПунктът за раздаване на консумативи е пред централната сграда на Общината до 10.00 часа. \r\nПълните с отпадъци чували да се поставят в близост до съдовете за битова смет. В покрайнините на града и местата, където има контейнери, чувалите да се поставят в близост до път, за да бъдат своевременно вдигнати. Събраните отпадъци ще се извозят до Регионалния център за третиране на неопасни отпадъци в с. Гарваново. \r\nТелефони за връзка: 038/664 166, 0887 987 112, 0886 436 356. \r\nОтговорни лица за кампанията от страна на Общината са инж. Росица Павлова и Любомир Георгиев от отдел „Екология“. Служителите на Община Хасково също ще участват в кампанията. Вече е направено разпределение на отделните дирекции по районите определени за почистване.", "date": "2017.09.16", "title": "Хасково: Общината се включва в инициативата „Да изчистим България заедно”"}
{"url": "http://www.focus-news.net/news/2017/09/16/2436511/ria-novosti-otryad-na-islyamska-darzhava-se-e-predal-na-siriyskata-armiya-v-deir-ez-zor.html", "text": "Група терористи от „Ислямска държава“  се е предала на сирийската армия в град Деир ез Зор, предаде РИА Новости,  позовавайки се на местен запознат източник. \r\n„Няколко терористи от „Ислямска държава“ се предадоха на правителствената армия. Засега става дума за неголямо количество“, заяви източникът. Той не уточни при какви обстоятелства са се предали терористите. \r\nСпоред него това говори, че терористите са силно отслабени и не са в състояние да се съпротивляват още дълго време.  Виктор Турмаков", "date": "2017.09.16", "title": "РИА Новости: Отряд на „Ислямска държава“ се е предал на сирийската армия в Деир ез Зор"}
{"url": "http://www.focus-news.net/news/2017/09/16/2436512/ministar-rumen-porozhanov-za-da-poluchi-vredni-vazdeystviya-ot-fipronila-70-kilogramov-chovek-tryabva-da-izyade-3-kg-yaytsa-v-kratak-period.html", "text": "От търговска верига се появиха данните за фипронил с количество 0,27, което е 1/3 от здравословното, но е много над допустимото по изискванията на закона. Това каза земеделският министър Румен Порожанов във връзка с открития фипронил в български яйца в предаването „Събуди се“ по Нова телевизия. „Констатацията, която е направена във въпросната партида, е три пъти по-малка от здравословния критичен минимум от 0,72 мг/кг“, посочи той. „Изчислено през допустимите норми на фипронил на един килограм телесно тегло пратката, която в момента третираме, ако е консумирана от 70-килограмов човек, това са 3 кг яйца, които трябва да изяде последователно в кратък период, за да може да се получат вредни въздействия“, обясни Румен Порожанов. „Контролът е засилен и ще продължи да бъде такъв. До края на годината ще има задължителни проверки - една от нас и по две контролни проверки от всеки един оператор, производител или ползвател“, заяви министърът.", "date": "2017.09.16", "title": "Министър Румен Порожанов: За да получи вредни въздействия от фипронила, 70-килограмов човек трябва да изяде 3 кг яйца в кратък период"}
{"url": "http://www.focus-news.net/news/2017/09/16/2436513/burgas-za-poredna-godina-obshtinata-se-vklyuchva-v-kampaniyata-da-izchistim-balgariya-zaedno.html", "text": "Община Бургас за поредна година се присъединява към кампанията „Да изчистим България заедно” и призовава всички бургазлии от 10.00 часа да се включат в инициативата, за да стане градът още по-чист, по-уютен и по-зелен. Това съобщиха от пресцентъра на Общината.\r\nВ Бургас и района на града ще бъдат почистени следните места:\r\n- Неохраняема плажна ивица - Северен плаж Бургас - Солници;\r\n- Парк „Минерални бани”;\r\n- Парк „Росенец”;\r\n- Боровата гора край к-с „Меден рудник”;\r\n- Южен плаж кв. „Крайморие”;\r\n- Плаж „Нефтобаза - Росенец”;\r\n- Плаж - Ченгене скеле.\r\nВсички желаещи могат да се включат в почистването на определените места, като са осигурени достатъчно количество безплатни чували и ръкавици. Доброволци, организирани от Община Бургас, от 10.00 до 11.00 часа ще раздават в пунктове на гореспоменатите места чували и ръкавици на гражданите, включили се в кампанията.\r\nГражданите, които желаят да почистят околоблоковите пространства в района, в който живеят, могат да получат чували и ръкавици в дирекция „Околна среда”, ул. „Шейново” 24 - в рамките на работното време.\r\nОбщина Бургас е създала организация за своевременно извозване на събраните отпадъци.\r\nКампания за почистване се организира и в Туристически комплекс „Акве калиде”. В нея ще се включат и изпълнителите от Вокален ансамбъл „Фортисимо”. Акцията ще започне в парк „Минерални бани” от 10.30 часа.\r\nСборният пункт е на входа на парка, където на всички желаещи да се присъединят към еко-акцията ще бъдат раздадени чували и ръкавици.\r\nСлед приключване на кампанията от 12.30 часа в Туристически комплекс „Акве калиде” талантите от „Фортисимо” ще зарадват почитателите на хубавата музика със свой концерт. В него ще бъдат включени популярни български и световни музикални хитове.\r\nВокален ансамбъл „Фортисимо” с ръководител Милена Добрева стана безапелационен победител на тазгодишното издание на фестивала „Бургас и морето” с песента „Имам в сърцето си море”. Малко преди това бургаският хор се върна със златен медал за Камерни хорове и ансамбли от конкурса Гран при на нациите в Рига. „Фортисимо” извоюваха успеха си в конкуренция със 160 хора и формации от цял свят и бяха оценявани от 7-членно международно жури.", "date": "2017.09.16", "title": "Бургас: За поредна година Общината се включва в кампанията „Да изчистим България заедно”"}
{"url": "http://www.focus-news.net/news/2017/09/16/2436514/the-guardian-aviokompaniya-rayanear-shte-otmeni-mezhdu-40-i-50-poleta-dnevno-v-techenie-na-shest-sedmitsi.html", "text": "Авиокомпания „Райънеър“ (Ryanair) обяви, че ще отмени между 40 и 50 полета дневно през следващите седмици заради твърде много неизползван отпуск на персонала, пише  The Guardian.\r\nБюджетната авиолиния съобщава, че така цели подобряването на точността, която е спаднала до под 80% през първите две седмици на септември. Някои клиенти са възмутени, твърдейки, че плановете им за почивка са съсипани от решението. \r\n„Ние оперирахме при рекорден график по време на пиковите летни месеци юли и август, но сега трябва да дадем годишен отпуск на пилотите и на екипажа през септември и октомври“, заяви говорител на авиокомпанията. „Искрено се извиняваме на малкия брой клиенти, които ще пострадат от тези отменяния“, добави той.  Виктор Турмаков", "date": "2017.09.16", "title": "The Guardian: Авиокомпания „Райънеър“ ще отмени между 40 и 50 полета дневно в течение на шест седмици"}
{"url": "http://www.focus-news.net/news/2017/09/16/2436515/balgarskata-pravoslavna-tsarkva-zapochva-da-chestva-pametta-na-svetata-mayka-sofiya-i-neynite-dashteri-svetite-vyara-nadezhda-i-lyubov.html", "text": "От днес с празнични вечерни във всички епархии на Българската православна църква започва да се чества паметта на светата майка София и нейните три благочестиви дъщери, светите Вяра, Надежда и Любов, предаде репортер на Агенция „Фокус”. По този повод днес от 18.00 часа в софийския храм „Св. София – Премъдрост Божия” ще бъде отслужена празнична Вечерня.  \r\nНикола ПETKОВ", "date": "2017.09.16", "title": "Българската православна църква започва да чества паметта на светата майка София и нейните дъщери светите Вяра, Надежда и Любов"}
{"url": "http://www.focus-news.net/news/2017/09/16/2436516/ministar-rumen-porozhanov-okolo-430-sa-napravenite-proverki-na-skladove-i-predpriyatiya-izpolzvashti-yaytsa-proveryavat-se-i-vsichki-proizvoditeli.html", "text": "От близо месец много активно стартирахме всички проверки на производителите на яйца с кокошки носачки, които са около 135 в страната. Към 430 проверки сме направили на всички складове и предприятия, използващи яйца или яйчени продукти, включително и тези от внос. Това каза земеделският министър Румен Порожанов във връзка с открития фипронил в български яйца в предаването „Събуди се“ по Нова телевизия. „При проверките, които се извършват тези два дни, от информацията на БАБХ, в складовете на фермите в Поликраище са установени 17 туби фипронол, който съдържа активна съставка фипронил от 2%“, обясни той и допълни, че в случая 3 ферми са на едно място и използват общ склад за пакетиране на яйца. „При проверките трябва да се установи какво третиране е правено с фипронола. От фермите са дали някакво обяснение за третиране на тревни площи с подобен препарат“, посочи Румен Порожанов и уточни, че финалният доклад от проверките ще бъде внесен в Районната прокуратура. „Активната ни проверка доведе до случая с яйчен меланж, който беше внесен от Германия. Втората ни констатация, за съжаление, е за производство в България“, коментира министърът. „Проверките ни не са приключили. Приключват в някои от фермите, но продължават в останалите предприятия“, каза още той.", "date": "2017.09.16", "title": "Министър Румен Порожанов: Около 430 са направените проверки на складове и предприятия, използващи яйца, проверяват се и всички производители"}
{"url": "http://www.focus-news.net/news/2017/09/16/2436517/pazardzhik-v-grada-se-provezhda-kampaniya-da-izchistim-balgariya-zaedno.html", "text": "В община Пазарджик се провежда Национална кампания „Да изчистим България заедно”, в която гражданите могат да участват, като почистят около домовете си, междублоковите пространства, паркове и спортни площадки, съобщиха за Радио „Фокус“ – Пазарджик от Общината. Всички желаещи могат да се погрижат за местата, на които почиват, спортуват и играят децата ни – детските площадки като целта е да мотивираме всички и особено младите семейства да възпитат в малките българи грижа за местата, които обичат. Осигурени са чували, ръкавици и рекламни брошури. \r\nОбслужващите дейността сметопочистване и сметоизвозване дружества за региона ще съдействат за извозването на  отпадъците. Сигнали за събрани отпадъци и получаване на материали по време на кампанията могат да се подават в деня на акцията до 17.00 часа на гл. експерт – еколог в Община Пазарджик Иван Сотиров на тел.: 0887 396 003.", "date": "2017.09.16", "title": "Пазарджик: В града се провежда кампания „Да изчистим България заедно”"}
{"url": "http://www.focus-news.net/news/2017/09/16/2436518/sport-hesus-rohas-nokautira-klaudio-morero-v-boy-za-vremennata-titla-na-svetovnata-boksova-asotsiatsiya-poluleka-kategoriya.html", "text": "Пуерториканецът Хесус Рохас победи с нокаут доминиканеца Клаудио Мореро в бой за временната световна титла на Световната боксова асоциация в полулека категория.\r\nБоят, провел се в Лас Вегас, приключи с победа за 30-годишния пуерториканец с нокаут в седми рунд. Виктор Турмаков", "date": "2017.09.16", "title": "Спорт: Хесус Рохас нокаутира Клаудио Мореро в бой за временната титла на Световната боксова асоциация полулека категория"}
{"url": "http://www.focus-news.net/news/2017/09/16/2436519/mvr-27-dushi-sa-raneni-pri-katastrofi-v-stranata-prez-izminaloto-denonoshtie.html", "text": "27 души са ранени при 24 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са станали 5 тежки и 58 леки пътни инцидента, при които са ранени 5 души.\r\nОт началото на годината при пътни инциденти в страната са загинали 440 души и са пострадали 5994.", "date": "2017.09.16", "title": "МВР: 27 души са ранени при катастрофи в страната през изминалото денонощие"}
{"url": "http://www.focus-news.net/news/2017/09/16/2436520/burgas-kontsert-rock-you-shte-se-provede-v-letniya-teatar-s-vhod-svoboden.html", "text": "Концерт „Rock You” ще се проведе в Летния театър на Бургас, съобщиха от пресцентъра на Община Бургас. Всички почитатели на тази музика са добре дошли, а входът е свободен. Участие ще вземат групите Шантаж, WOPS, The Outer Limits и P.I.F. Началото на концерта е в 20.00 часа.", "date": "2017.09.16", "title": "Бургас: Концерт „Rock You” ще се проведе в Летния театър с вход свободен"}
{"url": "http://www.focus-news.net/news/2017/09/16/2436521/premierat-boyko-borisov-blizo-11-e-povishenieto-na-dohodite-v-stranata-ot-nachaloto-na-godinata.html", "text": "От началото на годината имаме близо 11% повишение на доходите в страната. Надявам се в Девин да надминат 30%, защото хората го заслужават. Това каза премиерът Бойко Борисов на откриването на реконструиран топлопровод за минерална вода в Девин, предаде репортер на Радио „Фокус“ - Смолян. „Надявам се работодателите в района да направят така че хората да остават тук с по-високи заплати и по-добри доходи. Факт е, че се увеличава туристическият поток, трябва и обслужване, което да отговаря на високите задачи, които си поставяме“, обясни той. „Медиите много обичат да говорят за фалшиви новини. Девин имаше фалшив спа туризъм. Благодаря на Стефан Шарлопов, че го каза. Лъжехме хората, че ги лекуваме с минерална вода, а тя - чешмена“, коментира Бойко Борисов. „Пожелавам на Девин в следващите години да се развие, защото минералната вода е изключителна. Рекламата и всичко, което този град заслужава, да се направят“, посочи премиерът. „Сега спокойно можем да поканим туристи от цял свят и да кажем: „Елате не само да видите красотите на природата, но и да се лекувате“, каза още той.\r\nПред журналисти премиерът заяви, че за Родопите се дават доста средства, които досега не са давани, защото това е наистина един райски кът в България - „огромни пари в училища, детски градини, спортни салони, спортни площадки“.", "date": "2017.09.16", "title": "Премиерът Бойко Борисов: Близо 11% е повишението на доходите в страната от началото на годината"}
{"url": "http://www.focus-news.net/news/2017/09/16/2436522/blagoevgrad-obshtinata-se-vklyuchi-v-kampaniyata-da-izchistim-balgariya-zaedno-opredeleni-sa-23-mesta-za-pochistvane.html", "text": "За поредна година Община Благоевград се включи в инициативата „Да изчистим България заедно”, съобщиха от пресцентъра на Общината. Локациите, определени за почистване са общо 23, в това число междублокови пространства и градинки, зони за спорт и отдих. Кампанията започна в 09.30 часа. Местата, на които гражданите могат да се включат доброволно в кампанията са:\r\n-Пътя за с. Делвино и Делвинско дере. \r\n-Терен срещу входа на ЗМК.\r\n-Терен между Енергоснабдяване и Военното поделение.\r\n-Tерена над СБА.\r\n-Терени в ромска махала.\r\n-Ул. „Делвинска” (от страната на ж.к. „Орлова чука”).\r\n-Ул. „Околчица” – шкарпата.\r\n-Над „Кури Дере” – жилищните кооперации срещу бензиностанция Варко.\r\n-Ул. „Ал. Стамболийски” – срещу общежитията на АУБ.\r\n-Над стадион „Христо Ботев”.\r\n-Над ж.к. „Освобождение“ – посока стария път за с. Бараково.\r\n-Дерето на кв. „Струмско“.\r\n-Пътя за с. Дъбрава.\r\n-Пътя за с. Бараково.\r\n-Пътя за с. Бучино.\r\n-Пътя между с. Българчево и с. Бучино. \r\n-Над с. Зелен дол – м. Чуката.\r\n-В района на моста на р. Струма и пътя за с. Зелен дол.\r\n-с. Изгрев – пътя над „Благоустройствени строежи”.-\r\n-с. Логодаж – пътя покрай язовира.-\r\n-с. Покровник (при моста на р.Четирка и покрай реката).—\r\n-Районите около водните площи (дерета, реки и др.).\r\n-Терена на розариума.\r\nЧували и ръкавици материалите могат да бъдат получени до 14:00 часа в пунктовете на фирма „Биострой” ЕООД по райони. Те се намират в ж.к. „Запад” (на паркинга при спортната зала „Скактопара”), бул. „Джеймс Баучер”( на моста зад автобусната спирка посока „14-ти полк”), ул. „Васил Априлов” (площадно пространство), ж.к. „Еленово” (на кръговото при ЗМК зад магазинчетата за цветя), както и на ул. Яне Сандански (при бл. 15А).\r\nОбщина Благоевград се ангажира да организира извозване на събраните смесени битови отпадъци от фирма „Биострой” ЕООД. Те трябва да са в здрави чували, поставени до най - близките контейнери за битов отпадък. Дежурният телефон на фирмата, на който може да се заяви превоз е 0896 831660. \r\nЩе бъде осигурен достъп за всички транспортни средства до общинските депа за безвъзмездно депониране днес и утре.", "date": "2017.09.16", "title": "Благоевград: Общината се включи в кампанията „Да изчистим България заедно” – определени са 23 места за почистване"}
{"url": "http://www.focus-news.net/news/2017/09/16/2436523/reuters-poslanikat-na-kitay-vav-vashington-prizova-sasht-da-sprat-zaplahite-sreshtu-severna-koreya.html", "text": "Посланикът на Китай във Вашингтон Цуй Тианкай призова САЩ да се въздържат от заплахи над Северна Корея, предаде  Reuters.\r\n„Честно, смятам, че САЩ трябва да правят повече от сега, за да има реално и ефективно международно сътрудничество по въпроса. Те трябва да се въздържат от нови заплахи. Трябва да направят повече, за да открият по-ефективни методи за подновяване на диалог и преговори“, заяви Цуй Тианкай.\r\nПо-рано президентът на САЩ Доналд Тръмп предупреди Китай да засили дипломатическия и икономически натиск над Северна Корея, за да може тя да се откаже от оръжейните си програми. Посланикът предупреди САЩ да не поставят търговията си с Китай на преговорната маса. \r\n„Ако някой се опитва да упражни натиск върху Китай или да наложи санкции върху него заради КНДР, това няма да бъде подкрепено от много американски граждани“, добави Цуй Тианкай. Виктор Турмаков", "date": "2017.09.16", "title": "Reuters: Посланикът на Китай във Вашингтон призова САЩ да спрат заплахите срещу Северна Корея"}
{"url": "http://www.focus-news.net/news/2017/09/16/2436524/lovech-vremenno-e-ogranicheno-dvizhenieto-po-patya-yablanitsa-veliko-tarnovo-pri-selo-mikre-poradi-patnotransportno-proizshestvie.html", "text": "Временно е ограничено движението по път I-4 Ябланица - Велико Търново при село Микре поради пътнотранспортно произшествие. Това съобщиха от пресцентъра на Агенция „Пътна инфраструктура”.\r\nОбходният маршрут в посока Варна е през с. Микре, този в посока София е път III-307 (Микре-Угърчин) - общински път до село Сопот.", "date": "2017.09.16", "title": "Ловеч: Временно е ограничено движението по пътя Ябланица - Велико Търново при село Микре поради пътнотранспортно произшествие"}
{"url": "http://www.focus-news.net/news/2017/09/16/2436525/tass-vaorazhenite-sili-na-irak-obyaviha-nachaloto-na-kampaniya-sreshtu-islyamska-darzhava-v-provintsiyata-anbar.html", "text": "Правителствените сили на Ирак започнаха в събота, 16 септември, настъпление срещу „Ислямска държава“ в западната провинция Анбар, предаде ТАСС, позовавайки се на местни медии.\r\nПо думите на представителя на командването на съвместните операции на иракските въоръжени сили ген. Абдел Амир Ярала в кампанията са задействани армейски подразделения, части на шиитската милиция „Ал Хашд аш Шааби“ и на граничните войски. Задачата е освобождаването на град Акашат и териториите около него от терористи. Населеното място е разположено на шосе, водещо до град  Ел Каим една от последните позиции на ислямистите по границата със Сирия. Също така в провинцията Анбар терористите продължават да държат градовете Ана и Рава. \r\nСпоред иракския военен експерт Хишам ал Хашеми в Акашат са съсредоточени складове за оръжие на „Ислямска държава“, тренировъчен лагер и също така работилници за производството на експлозиви.  Виктор Турмаков", "date": "2017.09.16", "title": "ТАСС: Въоръжените сили на Ирак обявиха началото на кампания срещу „Ислямска държава“ в провинцията Анбар"}
{"url": "http://www.focus-news.net/news/2017/09/16/2436526/shumen-obshtinata-se-vklyuchi-v-kampaniyata-da-izchistim-balgariya-zaedno-osigureni-sa-1-500-chuvala-i-oshte-tolkova-rakavitsi.html", "text": "Община Шумен се включи в кампанията „Да изчистим България заедно”, предаде репортер на Радио „Фокус“ - Шумен. В град Шумен се почистват междублокови пространства в кварталите „Боян Българанов“, „Еверест“, „Добруджански“ и „Тракия“, квартални градинки и спортни площадки, районът на чешмата до парк-хотел „Кьошкове“ и алеята от хотел „Орбита“ до местността „Лъвчето“. Осигурени са 1 500 чувала и още толкова ръкавици. \r\nВ кампанията се включват и селата от община Шумен. В Черенча ще се почистват входно-изходни артерии и централна част, в Белокопитово - паркът в центъра на селото, детска площадка, входно-изходна артерия, тротоари, в Панайот Волов – паркът, терен около пенсионерския клуб, в Благово – тротоари и входно-изходни пътища, в Коньовец – почистване на парка и алеите до него, в Илия Р. Блъсково – районът на кладенеца и чешмите на територията на селото, във Вехтово – входът и изходът на селото, две детски площадки и главната улица на селото, във Ветрище –паркът и площада пред кметството, в Друмево –паркове, градинки, тротоари, около селски чешми, уборка на нерегламентирани сметища.\r\nИвелина ИВАНОВА", "date": "2017.09.16", "title": "Шумен: Общината се включи в кампанията „Да изчистим България заедно”, осигурени са 1 500 чувала и още толкова ръкавици"}
{"url": "http://www.focus-news.net/news/2017/09/16/2436527/nikola-belishki-kmet-na-panagyurishte-prodalzhava-bedstvenoto-polozhenie-v-obshtinata-zaradi-nedostiga-na-piteyna-voda.html", "text": "Продължава бедственото положение в община Панагюрище, обявено заради постоянните аварии на магистралния водопровод, който за пореден път остави без вода няколко населени места, съобщи за Радио „Фокус“ – Пазарджик кметът на Община Панагюрище Никола Белишки. По думите му, 4 са тежките аварии през последните 3 дни, а за последните 10 дни – са общо 16. „Невъзможно е подаването на вода към община Панагюрище“, обясни Белишки и уточни, че е обявено бедствено положение за населените места от община Панагюрище – град Панагюрище, село Бъта, село Баня, село Оборище, село Елшица, село Левски, село Поибрене и село Попинци. Срокът на действие на бедственото положение е 11.00 часа на 21 септември.", "date": "2017.09.16", "title": "Никола Белишки, кмет на Панагюрище: Продължава бедственото положение в общината заради недостига на питейна вода"}
{"url": "http://www.focus-news.net/news/2017/09/16/2436528/premierat-boyko-borisov-okolo-600-mln-leva-shte-badat-razpredeleni-na-obshtini-za-obrazovatelna-infrastruktura.html", "text": "В четвъртък сме поканили кметовете, в изпълнение на нашата програма, близо 600 млн. лв. отиват за образователна инфраструктура. Това каза премиерът Бойко Борисов на откриването на реконструиран топлопровод за минерална вода в Девин, предаде репортер на Радио „Фокус“-Смолян . „Това са пари за физкултурни салони, за основно саниране на училища и детски градини. На много места вече започнаха да ги строят. В четвъртък в София ще се срещна с директорите, за да се усвоят средствата и да не се пречи на учебния процес и където е необходимо, да се промени учебното време на паралелките“, обясни той и уточни, че голяма част от средствата ще бъдат за Смолян, Девин и Златоград. „Парите са факт - не ви казвам, че обещавам в един слънчев, хубав, летен ден да ги има“, коментира Бойко Борисов. „Ако се върнете в годините назад и да ми кажете кога са давани такива целеви пари за образование, за инфраструктурата, за децата, учениците и преподавателите, мога да споря много с вас“, посочи премиерът. „Благодаря, че сте тук - да добрувате, да работите и да се радвате на невероятната природа, която имаме“, допълни Бойко Борисов. Пред журналисти премиерът коментира, че се надява направеното да даде много добър резултат в качеството на образованието през следващите години.", "date": "2017.09.16", "title": "Премиерът Бойко Борисов: Около 600 млн. лева ще бъдат разпределени на общини за образователна инфраструктура"}
{"url": "http://www.focus-news.net/news/2017/09/16/2436529/stara-zagora-do-1400-chasa-dvizhenieto-pri-km-188-na-magistrala-trakiya-v-posoka-burgas-shte-se-osashtestvyava-v-aktivnata-lenta-poradi-remont-na-mantinela.html", "text": "До 14.00 часа днес движението при км 188 на автомагистрала „Тракия” в посока Бургас ще се осъществява в активната лента и ще бъде ограничено преминаването по изпреварващата лента поради ремонт на мантинела в средна разделителна ивица. Това съобщиха от пресцентъра на Агенция „Пътна инфраструктура”.", "date": "2017.09.16", "title": "Стара Загора: До 14.00 часа движението при км 188 на магистрала „Тракия” в посока Бургас ще се осъществява в активната лента поради ремонт на мантинела"}
{"url": "http://www.focus-news.net/news/2017/09/16/2436530/interfaks-rusiya-prizova-koreyskiya-vapros-da-bade-reshavan-chrez-diplomatsiya.html", "text": "Постоянният представител на Русия в ООН Василий Небензя определи като „порочен кръг“ ситуацията на Корейския полуостров, от който може да има единствено един изход – дипломатическия, предаде  Интерфакс.\r\n„За жалост се намираме в порочен кръг, от който не можем да се откъснем. След поредните изпитания следват поредните санкционни резолюции. След санкционните резолюции идват поредни изпитания. Ние подчертавахме, подчертаваме и ще подчертаваме, че няма друг изход от севернокорейската криза, освен политически-дипломатически“, заяви Небензя. Той подчерта, че „военното решение е неприемливо“. \r\n„Ние нееднократно говорихме по време на консултациите, че сме навлезли в порочен кръг, от който трябва да се измъкнем. Трябва да мислим нестандартно, нетривиално и нелинейно“, добави дипломатът.  Виктор Турмаков", "date": "2017.09.16", "title": "Интерфакс: Русия призова корейския въпрос да бъде решаван чрез дипломация"}
{"url": "http://www.focus-news.net/news/2017/09/16/2436531/prezidentat-rumen-radev-avtoritetat-na-noviya-predsedatel-na-vas-shte-bade-oshte-po-golyam-ako-bade-potvarden-i-ot-noviya-sastav-na-visshiya-sadeben-savet.html", "text": "Авторитетът на новия председател на ВАС ще бъде още по-голям, ако бъде потвърден и от новия състав на Висшия съдебен съвет. Това каза президентът Румен Радев във връзка с избора на нов председател на Върховния административен съд, предаде репортер на Агенция „Фокус“. Държавният глава отново заяви, че най-логично е новият председател на ВАС да се избира от новия състав на ВСС.\r\nРадев коментира и антикорупционните закони на ГЕРБ и БСП. „Трябва да отговорим на очакванията на българския народ да има безкомпромисно отношение към корупцията на най-високо ниво.  „И когато има крупна обществена поръчка, да имаме орган, който проактивно да събира информация, да проучва нещата, да прави анализ в самата фаза на обществената поръчка като нейна подготовка, като нейна реализация, като подписване на договори. И при придобиване на достатъчно информация и доказателства – разследване, обвинение и ефективна присъда“, каза още Радев.\r\nЦветилена СИМЕОНОВА", "date": "2017.09.16", "title": "Президентът Румен Радев: Авторитетът на новия председател на ВАС ще бъде още по-голям, ако бъде потвърден и от новия състав на Висшия съдебен съвет"}
{"url": "http://www.focus-news.net/news/2017/09/16/2436532/sport-machovete-ot-4-ti-krag-na-italianskoto-futbolno-parvenstvo-shte-zapochnat-s-minuta-malchanie-zaradi-zhertvite-na-navodnenieto-v-livorno.html", "text": "Мачовете от италианското футболно първенство в събота и в неделя ще започват с минута мълчание в памет на жертвите от наводнението в Ливорно.\r\nПредишната събота и неделя мачът от серия А между Сампдория и Рома бе отменен заради лошото време, а този между Лацио и Милан започна с един час закъснение. Виктор Турмаков", "date": "2017.09.16", "title": "Спорт: Мачовете от 4-ти кръг на италианското футболно първенство ще започнат с минута мълчание заради жертвите на наводнението в Ливорно"}
{"url": "http://www.focus-news.net/news/2017/09/16/2436533/dobrich-obshtinata-se-vklyuchi-v-kampaniyata-da-izchistim-balgariya-zaedno.html", "text": "Община град Добрич подкрепя кампанията „Да изчистим България заедно”. Това съобщиха от пресцентъра на Общината. Идеята за избор на дата е продиктувана от желанието България да стане част от първото по рода си масово есенно почистване. Дългосрочната цел на инициативата е да промени съзнанието и отношението на хората към местата, на които живеят, както и начина, по който се грижат за своите отпадъци. Стремежите са в посока обединяване усилията на всички, които искат България, Европа и светът да бъдат по-чисти.\r\nОсновен логистичен партньор е Министерството на околната среда и водите (МОСВ), чрез Предприятието за управление на дейности за опазване на околната среда, което подкрепя усилията на всички общински и областни администрации за участие в кампанията. И тази година дейностите по осигуряване на чували, ръкавици, транспорт и депониране на отпадъците ще бъдат обезпечени със средства от бюджета на МОСВ. \r\nОбщината оказва съдействие на всички граждани, които желаят да почистят любимо свое място за отдих, пространствата около своите домове или пък детската площадка. Препоръчва се отпадъците да бъдат събрани в чували до контейнерите за битови отпадъци или на удобно място за извозване. Извозването на отпадъците ще се извършва след предварителна заявка за участие.", "date": "2017.09.16", "title": "Добрич: Общината се включи в кампанията „Да изчистим България заедно”"}
{"url": "http://www.focus-news.net/news/2017/09/16/2436534/premierat-boyko-borisov-za-slavi-trifonov-pozhelavam-uspeh-na-vseki-koyto-iska-da-napravi-politicheska-partiya-togava-stava-yasno-kolko-e-trudno-tova.html", "text": "Винаги пожелавам успех на всеки, който иска да направи политическа партия. Тогава става ясно колко трудно става. Това каза премиерът Бойко Борисов прд журналисти в Дeвин по повод заявката на телевизионния водещ Слави Трифонов да влезе в политиката, предаде репортер на Радио \"Фокус\" - Смолян. \"ГЕРБ има само 1200-1300 общински съветници, областни управители, министри, зам.-министри, депутати, шефове на агенции, заместник областни управители, кметове, зам.-кметове. От чужбина ли ще ги докараш, откъде ще ги събереш. Един да те издъни - месеци наред се обясняваш. И казват това е управлението на ГЕРБ. Един от хиляди\", коментира премиерът. \r\n\"Така че на думи е лесно, но като видим хората ще стане ясно. Но му пожелавам успех. Това е демокрацията\", каза още Борисов.", "date": "2017.09.16", "title": "Премиерът Бойко Борисов за Слави Трифонов: Пожелавам успех на всеки, който иска да направи политическа партия, тогава става ясно колко е трудно това"}
{"url": "http://www.focus-news.net/news/2017/09/16/2436535/prezidentat-rumen-radev-pone-vednazh-v-godinata-vseki-tryabva-da-chisti-s-ratsete-si-za-da-osaznae-problema-sas-zamarsyavaneto.html", "text": "Поне веднъж в годината всеки трябва да чисти с ръцете си, за да осъзнае проблема със замърсяването на нашата прекрасна природа. Toва каза президентът Румен Радев, който се включи в инициативата „Да изчистим България“ предаде репортер на Агенция „Фокус“. „Замърсяването е проблем, който си създадохме със своята немарливост. Трябва да променим настройката си и да осъзнаем, че нашият дом не е затворен между страните на жилището. Нашият общ дом е цяла България. Децата трябва да осъзнават, че е кауза да живеем в една чиста държава“, каза още Радев.\r\nЦветилена СИМЕОНОВА", "date": "2017.09.16", "title": "Президентът Румен Радев: Поне веднъж в годината всеки трябва да чисти с ръцете си, за да осъзнае проблема със замърсяването"}
{"url": "http://www.focus-news.net/news/2017/09/16/2436537/plovdiv-s-tvorcheska-rabotilnitsa-detskiyat-otdel-na-nb-ivan-vazov-se-vklyuchva-v-sabitiyata-na-nosht-na-muzeite-i-galeriite.html", "text": "С творческа работилница детският отдел на НБ „Иван Вазов“ се включва в събитията на „Нощ на музеите и галериите“, съобщиха за Радио „Фокус“ – Пловдив от ръководството на библиотеката. Днес от 17.00 до 19.30 часа ще се реализира инициативата „Да погалим цветовете на деня и нощта“. В центъра й е творческа работилница за миникартини. Участниците в нея ще създават своите произведения като  рисуват с пръсти, използвайки сух пастел.\r\nСамият Детски отдел ще работи пълноценно – всеки, който желае ще може да върне заети книги, да вземе нови, да се запише за читател.\r\nКристиян ГАРОВ", "date": "2017.09.16", "title": "Пловдив: С творческа работилница детският отдел на НБ „Иван Вазов“ се включва в събитията на „Нощ на музеите и галериите“"}
{"url": "http://www.focus-news.net/news/2017/09/16/2436538/apa-vaorazhenite-sili-na-azerbaydzhan-shte-provedat-mashtabni-ucheniya.html", "text": "На 18 септември въоръжените сили на Азербайджан ще проведат мащабни учения с различни видове и родове войски, предаде  АПА.\r\nПо данни на министерството на отбраната на страната в ученията ще участват 15 хил. души личен състав, повече от 150 танка и други видове бронирана техника, около 120 ракетно-артилерийски установки и 20 единици бойна авиация. \r\nСпоред плана, утвърден от президента на страната Илхам Алиев, маневрите трябва да продължат до 22 септември.  Виктор Турмаков", "date": "2017.09.16", "title": "АПА: Въоръжените сили на Азербайджан ще проведат мащабни учения"}
{"url": "http://www.focus-news.net/news/2017/09/16/2436539/prezidentat-rumen-radev-lobistite-postignaha-svoeto-s-komisiyata-gripen.html", "text": "Според мен лобистите постигнаха своето с комисията „Грипен“. Това каза пред журналисти президентът Румен Радев във връзка с работата на временната комисия за проучване на избора на самолет, предаде репортер на Агенция „Фокус“. „Конкурсът вече се връща в изходна точка и това застрашава окончателно да приземим 100-годишната си авиация. Задраскан беше трудът на военните експерти, очакванията на военните летци и инженери за навременното решаване на този много важен проблем. Но, както казах, това беше целта на тази комисия - да бъде използвана като трибунал за политически цели“, каза още той.\r\nРадев обаче отказа да назове поименно лобистите. „Вижте начина на действие и ще разберете за какво става въпрос. Процедурата трябваше отдавна да е в ход, няма шанс и никаква яснота кога ще се продължи. Ако си решил да не инвестираш в сигурност, намираш начин и поводи да протакаш“, каза държавният глава.\r\nЦветилена СИМЕОНОВА", "date": "2017.09.16", "title": "Президентът Румен Радев: Лобистите постигнаха своето с комисията „Грипен“"}
{"url": "http://www.focus-news.net/news/2017/09/16/2436540/ria-novosti-v-egipet-se-e-preobarnal-avtobus-ima-postradali.html", "text": "Автобус, превозващ работници, се е преобърнал в района Айн Сохна в Египет, предаде  РИА Новости.\r\n18 души са получили наранявания с различна тежест. Според местните медии катастрофата се е случила заради повреда в автобуса.  Виктор Турмаков", "date": "2017.09.16", "title": "РИА Новости: В Египет се е преобърнал автобус – има пострадали"}
{"url": "http://www.focus-news.net/news/2017/09/16/2436541/shumen-vremenna-ekspozitsiya-shedyovri-na-hristiyanskoto-izkustvo-predstavyat-v-regionalniya-istoricheski-muzey.html", "text": "В зала „Съкровищница” на Регионалния исторически музей е подредена поредната временна експозиция, съобщиха от музея. С „Шедьоври на християнското изкуство” гостува Националният исторически музей – София. Там се съхранява най-богатата и най-ценната на територията на България колекция от артефакти, свързани с християнската религия. Сред забележителните икони, кръстове, литургични тъкани, богослужебни книги, църковна утвар са и представените в РИМ – Шумен уникални експонати, които са ярко свидетелство за уменията и  таланта на художниците и майсторите златари. В изложбата са представени мощехранителница на св. Матрона – 1798 г., реликварий с изображение на сцената „Въведение Богородично” с кръст, потир - 1731 г., иконата „Св. Богородица Одигитрия” -1789 г. и обков на икона „Св. Йоан Кръстител” XVIII в. Материалите са изработени от сребро и сребро с позлата, а украсата им е изключително богата – филигран, скъпоценни и полускъпоценни камъи, клетъчен емайл, цветно стъкло. \r\nЕкспозицията може да бъде разгледана от днес в рамките на работното време – всеки ден от 10.00 до 18.00 часа.", "date": "2017.09.16", "title": "Шумен: Временна експозиция „Шедьоври на християнското изкуство” представят в Регионалния исторически музей"}
{"url": "http://www.focus-news.net/news/2017/09/16/2436542/beliyat-dom-donald-tramp-obeshta-da-si-satrudnichi-otblizo-s-velikobritaniya-sled-teroristichnoto-napadenie.html", "text": "Белият дом съобщи, че президентът на САЩ Доналд Тръмп е заявил на британския министър-председател Тереза Мей, че страната му ще продължи да помага на Великобритания при предотвратяването на терористичните нападения, предаде  Reuters.\r\n„По време на телефонен разговор с Мей, Тръмп изрази подкрепата си за тези, които бяха ранени при нападението във влака в Лондон и обеща да продължи близкото сътрудничество с Великобритания за спиране на нападенията по света, насочени срещу невинни граждани и за борбата срещу екстремизма“, пише в официално заявление на Белия дом. Виктор Турмаков", "date": "2017.09.16", "title": "Белият дом: Доналд Тръмп обеща да си сътрудничи отблизо с Великобритания след терористичното нападение"}
{"url": "http://www.focus-news.net/news/2017/09/16/2436543/sofiya-zapochva-stroezhat-na-sgrada-za-shesta-pozharna-sluzhba.html", "text": "С полагане на първа копка ще започне изграждането на нова сграда на Шеста пожарна служба, съобщиха от пресцентъра на МВР. Церемонията ще се състои на 18 септември, понеделник, в 11.00 часа. Сградата ще се намира в ж.к. „Овча купел” (ул. „Монтевидео” и ул. „Акад. Константин Пашев”, срещу сградата на ДКЦ – 21). Огнеборците, които ще работят там, осигуряват пожарната безопасност на над 210 хил. души.", "date": "2017.09.16", "title": "София: Започва строежът на сграда за Шеста пожарна служба"}
{"url": "http://www.focus-news.net/news/2017/09/16/2436544/dzhumhuriet-erdogan-otiva-v-sasht-bez-ohrana.html", "text": "Президентът на Турция Реджеп Тайип Ердоган заминава за НЮ Йорк за участие в тържествената церемония на откриването на 72-рата годишната сесия на Общото събрание на ООН, но без охрана, информира електронното издание на вестник „Джумхуриет”. Това е отзвук от издадените в САЩ заповеди за арестуване на неговите охранители и при това положение те просто няма как да го придружат. \r\nПри последната визита във Вашингтон охранителите на Ердоган  буквално пребиха от бой протестиращи срещу него пред сградата на турското посолство. При това положение се очаква в голяма степен охраната на Ердоган да бъде осигурена от САЩ по време на престоя му в Ню Йорк в периода 17-21 септември.\r\n След издадените в САЩ заповеди за арест на бившия министър на икономиката Зафер Чаглаян и на бившия гуверньор н държавната „Халкбанк”, с повишен интерес се очаква кои лица ще бъдат включени в състава на официалната делегация на Ердоган. Същевременно продължават дипломатическите усилия Ердоган да бъде включен в списъка на първите 10 световни лидери, които ще се изкажат в първия ден от трибуната на Общото събрание на ООН. Успоредно с това Ердоган ще проведе и редица двустранни срещи.\r\n Очаква се те да бъдат с близо 20 световни лидери, сред които прецедентът на САЩ Доналд Тръмп, президентът на Франция Емануел Макрон, министър-председателят на Великобритания Тереза Мей, президентът на Италия Серджо Матарела. Засега не се очаква среща на Ердоган с канцлера на Германия Ангела Меркел. \r\nВ списъка на издадените заповеди за арест в САЩ на 15-те охранители на Ердоган фигурира и самият шеф неговите охранители Мухсин Кьосе. Съдебното досие на Мухсин Кьосе и на един друг охранител – Хайреттин Ерен, бяха добавени впоследствие.\r\nВ резултат на заведеното съдебно дело по повод грозните сцени пред посолството на Турция във Вашингтон на 16 май т.г., завършили с раняването на 11 мирни протестиращи,  обвиняеми са общо 19 лица. Те ще бъдат съдени за непредизвикано и несъразмерно насилие извършено с особено озлобление и ненавист. Според законите в САЩ наказанието за това е до 15 години лишаване от свобода. Спрямо някои от обвиняемите има отправени и допълнителни обвинения. \r\nСрещу 12 от охранителите на Ердоган през юни бяха издадени заповеди за арест. В последствие към „списъка на Ердоган” бяха прибавени нови 4 лица. Сред тях са живеещите в САЩ Еюп Йълдъръм – в Ню Джърси, както и Синан Нарин – във Вирджиния. Те моментална бяха арестувани, вкарани в затвора и изправени пред съда. Съдията по делото постанови те да останат с постоянна мярка за неотклонение „Задържане под стража”. Георги Димов", "date": "2017.09.16", "title": "\"Джумхуриет\": Ердоган отива в САЩ без охрана"}
{"url": "http://www.focus-news.net/news/2017/09/16/2436545/plyus-info-makedoniya-11-vekovniyat-chinar-v-tsentara-na-ohrid-shte-bade-obyaven-za-pametnik-na-prirodata.html", "text": "Общинският съвет на Охрид прие проект за обявяване на 11-вековния чинар в центъра на града за паметник на природата и за предприемане на усилия за неговото запазване, защита и съживяване, предаде македонската медия „Плюс Инфо“.\r\nЧинарът в центъра на Охрид е на възраст 11 века и според преданията, е засаден лично от Свети Климент Охридски и се смята за символ на града. Виктор Турмаков", "date": "2017.09.16", "title": "„Плюс Инфо“ (Македония) : 11-вековният чинар в центъра на Охрид ще бъде обявен за паметник на природата"}
{"url": "http://www.focus-news.net/news/2017/09/16/2436546/lovech-zhena-e-zaginala-pri-chelen-udar-mezhdu-dva-leki-avtomobila-po-patya-yablanitsa-veliko-tarnovo-v-rayona-na-selo-mikre.html", "text": "Жена е загинала при катастрофа в района на село Микре, съобщиха от пресцентъра на МВР. Тази сутрин към 9.30 часа на път I-4 Ябланица – Велико Търново при село Микре е възникнал челен удар между два леки автомобила. Според първоначалните данни, на място е загинала млада жена, шофирала една от колите. Другият водач е откаран за преглед в болница, без опасност за живота. До приключване на огледа на мястото на инцидента пътни полицаи пренасочват движението през селото.", "date": "2017.09.16", "title": "Ловеч: Жена е загинала при челен удар между два леки автомобила по пътя Ябланица – Велико Търново в района на село Микре"}
{"url": "http://www.focus-news.net/news/2017/09/16/2436547/premierat-boyko-borisov-v-pati-se-e-povishilo-i-zaplashtaneto-i-obezpechavaneto-na-pozharnikarite.html", "text": "В пъти се е повишило и заплащането, и обезпечаването на пожарникарите. Това коментира пред журналисти в Девин премиерът Бойко Борисов във връзка с протестите на пожарникарите, предаде репортер на Радио \"Фокус\" - Смолян. \"Разбира се, че на всички искаме да вдигнем заплатите, но ние в предизборната кампания първо обявихме, че това ща бъдат учителите и минималните пенсии, и вече е факт това, което сме обещали. За следващите години ще преглеждаме бюджетът и ще търсим възможности\", заяви Борисов.\r\n\"Истински, като професионален пожарникар, мисля, че трудно някой може да излезе и да каже \"Аз съм гасил повече пожари от Борисов\". Мога да споря много с тях. Аз си пазя и мушамата, всъщност тя беше брезентова престилка отгоре, с която по времето на социализма пожарникарите гасяха пожари. Гумените ботуши, с които градинарите сега ходят - 12 пъти ме е убождал пирон през тях...Каската ми беше пластмасова, въобще нямаше шлем...\" Имаше в цялата пожарна в България един \"Додж\" - бяха ни докарали да го гледаме, цъкаме с език и му подритваме гумите. СЕга за 300 млн.лв. им сменихме колите. Карат най-добрите \"Ивеко\" и \"Рено\", а ние карахме \"Шкода\" и \"Зил\". Сега, ако ги закарам на един \"Зил\", половината няма да могат да подадат вода. Така че в пъти се е повишило и заплащането, и обезпечаването на моите колеги и приятели. Почти всички мои курсанти вече са началници в пожарната и гасят, и работят. И се намират някои, които да излязат само и да мрънкат. Тогава никой не е мрънкал. Нали е била уж богата държавата - къде са ни били тогава облеклата\", коментира премиерът.\r\n\"Работи се по тази тема, но имаме и лекари, и санитари, и учители, и медицински сестри, и администрация. Като дойдем ние на власт - всички започват да искат. Напомням им - Тройната коалиция им повиши мисля с 280 млн. лв. заплатите, но без да бъдат финансово обезпечени - само на книга и ние първия ден започнахме да изплащаме заплатите. По същия начин, тръгвайки си ни вдигнахме пенсиите и ние от първия ден започнахме да изплащаме пенсии. Накупиха военна техника и ние от първия ден започнахме да изплащаме \"Спартан\"-и, \"Кугър\"-и и какво ли не. За разлика от другите ние сме отговорни - това, което обещаем, трябва да го имаме в бюджета, да сме го изкарали, за да го дадем\", каза още Бойко Борисов.\r\nПо думите му е много изкушаващо да се излезе с обещание за увеличение на заплатите на всички, но в същото време трябва да се запазят стабилни публичните финанси, защото ни наблюдават за влизане в еврозоната. \"Така, че ако е лесно - да са го направили всички\", добави премиерът.", "date": "2017.09.16", "title": "Премиерът Бойко Борисов: В пъти се е повишило и заплащането, и обезпечаването на пожарникарите"}
{"url": "http://www.focus-news.net/news/2017/09/16/2436548/sofiya-verizhna-katastrofa-e-predizvikala-ogromno-zadrastvane-na-magistrala-trakiya-v-posoka-burgas-sled-otbivkata-za-s-lozen.html", "text": "Верижна катастрофа е предизвикала огромно задръстване на автомагистрала „Тракия” в посока Бургас след отбивката за селата Лозен и Равно поле, съобщи слушател на Радио „Фокус“. По думите му, са се сблъскали 4 автомобила, а опашката, която се е образувала вследствие на инцидента, достига 4 км. \r\n„Фокус“ препоръчва на шофьорите да използват като алтернативен маршрут стария път.", "date": "2017.09.16", "title": "София: Верижна катастрофа е предизвикала огромно задръстване на магистрала „Тракия” в посока Бургас след отбивката за с. Лозен"}
{"url": "http://www.focus-news.net/news/2017/09/16/2436549/afp-voynitsi-sa-izbili-18-bezhantsi-ot-burundi-v-demokratichna-republika-kongo.html", "text": "Войници са застреляли 18 бежанци от Бурунди при сблъсъци при лагер в източната част на Демократична република Конго, предаде  AFP.\r\nСпоред представителя на МВР на страната Джосуе Боджи войниците са се опитали да разпръсната събралите се бежанци, „стреляйки във въздуха, но след това е трябвало да отговорят“, след като бежанците са започнали да ги замерят с камъни. \r\nТой посочи, че броят на загиналите не е окончателен и може да се увеличи.  Виктор Турмаков", "date": "2017.09.16", "title": "AFP: Войници са избили 18 бежанци от Бурунди в Демократична република Конго"}
{"url": "http://www.focus-news.net/news/2017/09/16/2436550/kmetat-yordanka-fandakova-na-17-septemvri-pred-hram-sv-sofiya-kanya-vsichki-grazhdani-na-tarzhestveniya-vodosvet-i-tseremoniyata-po-izdiganeto-na-znameto-na-sofiya.html", "text": "Каня всички граждани, които имат възможност, в 11.30 часа да присъстват на тържествения водосвет по случай празника и на официалната церемония по издигането на знамето на града. Това каза кметът на София Йорданка Фандъкова в интервю за  Агенция „Фокус“ по повод празника на града 17 септември. „Този ден е прекрасен християнски празник - денят на вярата, надеждата и любовта, на Божията премъдрост. Цяла България отбелязва този празник, за София празникът е двоен. Столицата отбелязва своя празник. По този повод по традиция пред храм „Св. София“, който е дал името на града, провеждаме официалната церемония“, посочи кметът. „Вечерта в Народния театър, отново по традиция, ще бъдат връчени Годишните награди на София за ярки постижения в областта на културата. От 17.30 часа пред театъра ще има концерт на Софийския духов оркестър“, обясни Йорданка Фандъкова. Тя уточни, че на 17 септември всички общински музеи и Градската художествена галерия ще бъдат отворени за безплатни посещения. „Безплатни представления на своите зрители ще предложи Столичният куклен театър. 17 септември е и последният ден от Панаира на книгата, който се провежда на бул. „Витоша“ от началото на седмицата. В него вземат участие 50 български издателства“, посочи кметът и допълни, че до 17 септември на голямата поляна в Южния парк се провежда първото издание на фестивала „София парк фест“, който е с целодневна програма, както за деца, така и за възрастни. „В дните на наследството на София, които организираме заедно с Посолството на Франция на 17 септември ще бъдат отворени за посещение някои от знаковите и най-красиви сгради на града“, коментира Йорданка Фандъкова и уточни, че сред тях са сградите на Военния клуб, Археологическия музей, Съдебната палата, Европейската комисия и други. „На 18 септември в Зала 1 на НДК е традиционното издание на Международния фестивал за поп и рок музика - „София 2017“, каза още кметът. \r\nБиляна ИВАНОВА", "date": "2017.09.16", "title": "Кметът Йорданка Фандъкова: На 17 септември пред храм „Св. София“ каня всички граждани на тържествения водосвет и церемонията по издигането на знамето на София"}
{"url": "http://www.focus-news.net/news/2017/09/16/2436551/sofiya-verizhna-katastrofa-bez-postradali-e-stanala-pri-km-11-na-magistrala-trakiya-v-posoka-burgas-dvizhenieto-se-normalizira.html", "text": "Верижна катастрофа без пострадали е станала на км 11 на магистрала „Тракия” в посока Бургас, движението се нормализира, съобщиха от пресцентъра на МВР. Към 10.50 часа е постъпил сигнал за пътен инцидент между четири автомобила. Нанесени са само материални щети, няма пострадали хора. Изтеглена е една от колите, която бе в активната лента, останалите, участвали в катастрофата, са в аварийната. \r\nПрез цялото време пътни полицаи са подпомагали движението в района на пътния инцидент.", "date": "2017.09.16", "title": "София: Верижна катастрофа без пострадали е станала при км 11 на магистрала „Тракия” в посока Бургас, движението се нормализира"}
{"url": "http://www.focus-news.net/news/2017/09/16/2436552/premierat-boyko-borisov-veselin-mareshki-ne-misleshe-za-predsrochni-izbori-kogato-idvashe-v-tsentralata-da-iska-da-stava-vitsepremier.html", "text": "Преди един месец не мислеше така - когато идваше в централата да говорим да иска да става вицепремиер. Тогава не му пречеше нищо. Това каза пред журналисти в Девин премиерът Бойко Борисов във връзка с искането на лидера на ПП \"Воля\" Веселин МАрешки за провеждането на предсрочни парламентарни избори, предаде репортер на Радио \"Фокус\" - Смолян. \"Всяка политическа партия и всеки лидер, особено когато иска да стане някакъв, а не е станал, става злобен. Така че като не им се получи нещо, започват да стават злобни. Това е нормално\", заяви Борисов. \"При положение, че ние вървим към 4% ръст на икономиката, че безработицата падана под 5%, че бюджетът ни е на 2 млрд. излишък - кое да предизвика тези избори, като знаем какво ни чака зад нас?\", попита премиерът и добави, че и административната реформа върви много добре.", "date": "2017.09.16", "title": "Премиерът Бойко Борисов: Веселин Марешки не мислеше за предсрочни избори, когато идваше в централата да иска да става вицепремиер"}
{"url": "http://www.focus-news.net/news/2017/09/16/2436553/sport-sled-kraya-na-sezona-dzhanluidzhi-bufon-mozhe-da-poluchi-dlazhnost-vav-fifa.html", "text": "Вратарят на Ювентус Джанлуиджи Буфон, който по-рано съобщи, че този сезон ще е последен в кариерата му, може да премине на административна длъжност в клуба, в Италианската футболна федерация или във ФИФА.\r\nАко продължи да работи в Ювентус Буфон ще получи място в съвета на директорите, макар и сферата на дейността му да не е все още определена. Националната федерация на свой ред е готова да му предложи административна длъжност в националния отбор на Италия, а  президентът на ФИФА Джани Инфантино разглежда вратаря в качеството му на бъдещ съветник по развитието на футбола.  Виктор Турмаков", "date": "2017.09.16", "title": "Спорт: След края на сезона Джанлуиджи Буфон може да получи длъжност във ФИФА"}
{"url": "http://www.focus-news.net/news/2017/09/16/2436554/dzhumhuriet-angela-merkel-otnovo-yadosva-erdogan-za-chlenstvoto-na-turtsiya-v-es.html", "text": "Канцлерът на Германия Ангела Меркел заяви, че преговорите за пълноправно членство на Турция в ЕС могат да бъдат замразени, информира електронното издание на вестник „Джумхуриет”.\r\n Меркел оцени дискусиите и различните мнения в Общността на тема пълноправно членство на Турция в ЕС в изявления за германския вестник „Passauer Neuen Presse”. Германският канцлер напомня, че за преустановяване на претворите е необходимо единодушно решение на всичките 28 държави, но признава отрицателното отношение на някои страни. Според нея, за замразяване (не за напълно прекратяване) на преговорите е възможно да се вземе решение и с мнозинство (а не с пълен консенсус – при евентуално прекратяване).\r\n„Има и опция за замразяване на преговорите с мнозинство; ние трябва да оценим всички възможности по този въпрос. За мен най-важното е държавите от ЕС да не се карат и излагат пред цялата общественост; длъжни сме да намерим общ път. … Турция се отдалечава със страшно голяма скорост от параметрите на правовата държава. Заради намиращите се задържани и арестувани в Турция десетки германски граждани, ние сме принудени да стесним още повече икономическото ни сътрудничество с тази страна и ще преразгледаме съществуващите и замисляните проекти. … За замразяване на преговорите за пълноправно членство в ЕС на дадена държава има нужда от одобрението на 16 страни-членки, представляващи 65% от населението във всичките 28 членки на Общността. Ако тази опция бъде използвана и ако бъдат замразени преговорите с Турция, тогава на дневен ред може да бъде поставена и темата за прекратяване на финансовата помощ за Анкара в предприсъединителния период.”, обяснява още Ангела Меркел, цитирана от „Джумхуриет”.", "date": "2017.09.16", "title": "\"Джумхуриет\": Ангела Меркел отново ядосва Ердоган за членството на Турция в ЕС"}
{"url": "http://www.focus-news.net/news/2017/09/16/2436555/hristo-smolenov-ekspert-po-antiterorizam-profilat-na-atentatorite-se-izmenya-ot-samoubiytsi-kam-plateni-poluprofesionalni-prestapnitsi.html", "text": "Профилът на атентаторите се изменя от самоубийствен акт към платени полупрофесионални престъпници. Това каза в седмичното обзорно предаване „Метроном“ на Радио „Фокус“ експертът по антитероризъм Христо Смоленов. Той обясни, че потенциални терористи, използващи този почерк, стават хората, които не се чувстват интегрирани в дадено общество. „Ние предупредихме още преди година и половина, че самоубийствената тактика на терористите ще бъде заменена с по-професионална, ще бъде заменена с действия на хора, които са платени, за да извършват съответната терористична акция и които не са готови да умрат за кауза, която може би дори не ги въодушевява. Истината е, че терористите като щаб за планиране на подобни операции използват вече техника на вербуване на хора, като им представят оферти, на които не могат да отговорят. Представят им оферти за това колко биха спечелили в резултат на цял живот мирен труд и им казват, че ще им дадат двойно повече, за да извършват подобно деяние. Това е смисълът на технологията за вербуване на вече не камикадзета, а полупрофесионални, амбициозни престъпници, които искат да заработят пари“, обясни експертът. \r\nХристо Смоленов отбеляза, че за да се противодейства ефективно на тероризма е нужен нов цивилизационен подход, основан на мощта на технологиите, с които същите тези терористи боравят твърде добре.", "date": "2017.09.16", "title": "Христо Смоленов, експерт по антитероризъм: Профилът на атентаторите се изменя от самоубийци към платени полупрофесионални престъпници"}
{"url": "http://www.focus-news.net/news/2017/09/16/2436556/radio-praha-cheshki-zamestnik-ministar-tryabvashe-da-se-izvini-publichno-zaradi-sravnenie-na-romite-s-meduzi.html", "text": "Заместник-министърът на търговията а Чехия Карел Новотни се извини публично заради свое антиромко изявление, публикувано на личния му профил в социалната мрежа „Фейсбук“. Политикът сравни ромите с медузи, сочейки, че „предизвикват неприятности и са безполезни“, предаде  Radio Praha.\r\nМинистърът на търговията Иржи Хавличек се дистанцира от заявлението на своя заместник, посочвайки, че то е напълно неприемливо.   Виктор Турмаков", "date": "2017.09.16", "title": "Radio Praha: Чешки заместник-министър трябваше да се извини публично заради сравнение на ромите с медузи"}
{"url": "http://www.focus-news.net/news/2017/09/16/2436557/zam-predsedatelyat-na-narodnoto-sabranie-tsveta-karayancheva-posreshtna-mnogo-detsa-i-mladezhi-v-denya-na-otvorenite-vrati-na-parlamenta.html", "text": "Най-ранобудните посетители на парламента, сред които много деца и младежи, бяха посрещнати от заместник-председателя на Народното събрание Цвета Караянчева в Деня на отворени врати, съобщиха от пресцентъра на Народното събрание. Караянчева ги покани да разгледат сградата, да заемат места в пленарната зала, показа им как се гласува с депутатска карта и отговори на всички техни въпроси. Те се интересуваха как работят народните представители, как се гласува и защо се карат депутатите. \r\nДо 17.00 часа сградата на законодателната институция ще може да бъде посетена от граждани в рамките на инициативата Европейски дни на наследството. \r\n          Наред с ежедневието на парламентаристите, гражданите, дошли в Народното събрание, питаха Цвета Караянчева за предстоящото българско председателство на Съвета на ЕС, какви стъпки се предприемат за влизането на България в Еврозоната, кога ще приключи изграждането на новата пленарна зала на парламента. \r\nПриятно съм изненадана, че много млади хора се интересуват от работата на Народното събрание, коментира пред журналисти заместник-председателят на парламента. Цвета Караянчева подчерта, че институциите трябва да направят всичко възможно тези будни младежи да успеят да се реализират в България. Тук се работи сериозно, обсъждат се закони, които определят бъдещето на страната, добави тя. \r\n          Най-малкият посетител - на 7 месеца, беше с родителите си и с 8-годишната си сестра Светлозара. Сред първите посетители бяха и много млади семейства с „бъдещи народни представители, председатели на парламента, министър-председатели и президенти”. \r\n          Председателят на парламента Димитър Главчев ще разговаря в 16.30 часа с последните посетители в пленарната зала на Народното събрание. Той ще покани най-младите и най-любопитни сред тях в кабинета на председателя, ще им разкаже за дейността на институцията и ще отговори на техни въпроси.", "date": "2017.09.16", "title": "Зам.-председателят на Народното събрание Цвета Караянчева посрещна много деца и младежи в Деня на отворените врати на парламента"}
{"url": "http://www.focus-news.net/news/2017/09/16/2436558/kmetat-yordanka-fandakova-sofiya-e-grad-koyto-raste-i-se-razviva-ne-ostaryavayki-i-zapazvayki-svoyata-istoriya-napalno-v-duha-na-deviza-si.html", "text": "Вярвам, че напълно в духа на своя девиз, София е град, който расте и се развива - не остарявайки и запазвайки своята история. Това каза кметът на София Йорданка Фандъкова в интервю за  Агенция „Фокус“ в навечерието на празника на града 17 септември. „Това е посоката, в която работим последователно, в течение на няколко години. И тази година продължихме мащабните проекти за възстановяване и развитие на града“, заяви тя.  „Всички видяха, че този строителен сезон беше много активен. Изпълнихме 10 големи проекта, с някои от тях продължаваме“, коментира Йорданка Фандъкова. \r\n„През този сезон пуснахме движението по обновения бул. „Прага“. Там пред Министерството на културата успяхме да защитим решението ни за смяна на настилката. Продължава ремонтът на тротоарите на булеварда“, посочи кметът. „Пуснахме движението по реновирания бул. „Овча купел“, където подновихме трамвайните релси по изцяло нова технология за града ни. В района продължава разширението на бул. „Монтевидео“, който очаквам да бъде готов в средата на ноември. До края на годината очаквам да бъде готово разширението на бул. „Тодор Каблешков“ от бул. „Цар Борис III” до бул. „Бъкстон“. За изключително кратък срок, в средата на месец август, ремонтирахме изцяло Орлов мост - най-натовареното кръстовище в София“, допълни Йорданка Фандъкова. „Завършихме реконструкцията на стария мост „Чавдар“ и моста на бул. „Драган Цанков“ при КАТ. Така изцяло реновираните мостове в последните години станаха 153. Това е една цялостна програма, която макар да не се забелязва толкова е ключова, защото означава повече сигурност“, коментира кметът. „Изключително важно е изграждането на локалните платна на Северната скоростна тангента. Завършихме първия етап до новото трасе на бул. „Рожен“. Продължаваме с реконструкцията на бул. „Шипченски проход“ и част от бул. „Асен Йорданов““, каза още тя.\r\nБиляна ИВАНОВА", "date": "2017.09.16", "title": "Кметът Йорданка Фандъкова: София е град, който расте и се развива - не остарявайки и запазвайки своята история, напълно в духа на девиза си"}
{"url": "http://www.focus-news.net/news/2017/09/16/2436559/anton-kisse-asotsiatsiya-na-balgarite-v-ukrayna-balgarskiyat-ezik-shte-se-zagubi-ako-maychiniyat-ezik-ne-se-izuchava-zadalzhitelno-v-ukrayna.html", "text": "Българският език ще се загуби, а заедно с него и националната идентичност,  ако майчиният език не се изучава задължително в Украйна. Това каза в интервю за Радио „Фокус“ депутатът във Върховната Рада и председател на Асоциацията на българите в Украйна Антон Киссе по повод приетите промени в украинския закон, с които се отменя задължителното изучаване на майчин език след 4-ти клас. „Искам да отбележа, че български език като предмет задължително изучават 11 хиляди деца в Бесарабия (Одеска област) в 39 учебни заведения, с тях работят повече от 80 преподаватели. С новия закон има безпокойство, че този темп, тези успехи, които имаме в изучаването на български език, на литература и на история ще имаме проблеми, защото в закона е ясно записано – майчините езици се изучават в детската градина и в началното училище от 1-ви до 4-ти клас. А в по-горните класове задължително е изучаването на националния език и чужди езици, разбирайте английски, френски, немски. Разбира се, може да се избира и български език“, коментира Антон Киссе. Той допълни, че съгласно приетите от украинския парламент промени, изучаването на български език след 4 -ти клас няма да се финансира от държавата, което също е сериозен проблем.", "date": "2017.09.16", "title": "Антон Киссе, Асоциация на българите в Украйна: Българският език ще се загуби, ако майчиният език не се изучава задължително в Украйна"}
{"url": "http://www.focus-news.net/news/2017/09/16/2436560/arkansas-democrat-gazette-tsru-iska-razreshenie-da-likvidira-teroristite-v-afganistan-s-bezpilotni-letatelni-aparati.html", "text": "ЦРУ желае разширяване на правомощията за нанасяне на удари с безпилотни летателни апарати в Афганистан и по други места, където се водят активни бойни действия. Изглежда, че Белият дом ще даде съгласие на предложението, макар и в Пентагона да има определени резерви, пише  Arkansas Democrat-Gazette.\r\nАко предложението бъде одобрено от президента на САЩ Доналд Тръмп, това ще отбележи първият случай, в който ЦРУ ще получи подобни правомощия в Афганистан, излизащи отвъд настоящите за нанасяне на удари по „Ал Кайда“ и други терористични цели  по граничещите с Пакистан области. \r\n По-рано администрацията на предишния президент Барак Обама наложи ограничения върху подобен тип удари, за да се ограничат съпътстващите цивилни жертви. Досега Пентагонът имаше водеща роля в нанасянето на ударите с безпилотни летателни апарати срещу цели в Афганистан, Сомалия, Либия и Йемен. Министерството на отбраната на САЩ публично оповестява ударите, за разлика от ЦРУ. \r\n„Когато сме искали повече правомощия, са ни ги давали. Когато искаме нови ресурси, получаваме ги“, заяви директорът на ЦРУ Майк Помпео.  Той добави, че агенцията му „лови ежедневно“ главатари на „Ал Кайда“, укриващи се в планините на границата между Афганистан и Пакистан“. \r\nМинистърът на отбраната на САЩ не е възразил срещу предложените на ЦРУ, но според източници от Пентагона в министерството се задават въпроси относно разширяването на правомощията на разузнавателната агенция в Афганистан или на други места. В институцията има съмнения, че американските войници на терен ще бъдат обвинявани за цивилните жертви на тези удари, защото ЦРУ няма да обявява публично нанасянето им.  Виктор Турмаков", "date": "2017.09.16", "title": "Arkansas Democrat-Gazette: ЦРУ иска разрешение да ликвидира терористите в Афганистан с безпилотни летателни апарати"}
{"url": "http://www.focus-news.net/news/2017/09/16/2436561/pregled-na-mezhdunarodnite-novini-do-13-chasa-agentsiya-fokus.html", "text": "Европейската комисия изясни позицията си относно референдума за независимост на Каталония, след като нейният председател Жан-Клод Юнкер заяви по време на интервю, че би уважил решението на избирателите, ако гласуват с „да“.\r\nЕвропейската комисия обясни, че Юнкер е имал предвид, че той би подкрепил всеки референдум, стига той да е законно проведен. Вицепрезидентът на ЕК Франс Тимерманс заяви, че „ако в рамките на конституциите се създадат нови реалности в страните членки, те ще бъдат нови реалности и за ЕС, който ще работи въз основата им“.\r\nСред привържениците на каталонската независимост възцари момент на еуфория, след като на 15 септември Юнкер заяви, че би уважил отговор „да“. Но той уточни, че референдумът трябва да бъде съгласуван с испанските парламент и конституционен съд.\r\nПо този начин ЕК изгаси искрицата надежда, дадена от Юнкер. Дори и в Каталония неговите дума сега биват тълкувани внимателно.\r\n*** Външните министри на Румъния, Унгария, Гърция и България изпратиха съвместно писмо до Съвета на Европа и до върховния комисар за защитата на малцинствата на ОССЕ във връзка с новия закон за образованието в Украйна.\r\nТеодор Мелешану, Петер Сиярто, Никос Кодзиас и Екатерина Захариева са изразили чувството си на неудовлетвореност и загриженост за закона за образованието в Украйна, който ограничава възможността за образование на роден език на представителите на малцинствата. В писмото до Съвета на Европа се настоява в закона да се намери дух на сътрудничество, да се положат всички усилия, за да може той да съвпада с приложимите международни стандарти.\r\nМинистерството на външните работи в Букурещ посочи, че правата на румънците, обитаващи Украйна, са важни. В тази връзка страната смята, че е от съществено значение употребата на румънски език е право, което трябва да се прилага на всички равнища на образованието, когато става дума за представители на това малцинство.\r\nНовият закон за образованието, приет от украинския парламент на 5 септември, цели реформиране на образованието. Член 7, занимаващ се с езика на преподаване, гласи, че преподаването на родния език на националните малцинства е разрешено само в първите четири класа. По този начин, от 5-ти клас нагоре, всички предмети ще бъдат преподавани на украински език.\r\nТази разпоредба нарушава Конституцията на Украйна, нейните задължения по международните конвенции и споразумения.\r\n*** Гръцките власти призоваха местните жители и туристите да избягват посещение на някои от най-популярните плажове край столицата Атина заради петролен разлив от потънал танкер, който се приближава към брега.\r\nСъобщава се за малки петролни петна край плажовете на Глифада и Пирея. Кметът на Глифада Георгиос Папаниколау заяви, че общинските работници използват химикали в опит да почистят петната.\r\nМалък танкер „Агия Зони 2\" потъна в неделя при опит да пусне котва край брега на остров Саламина, близо до главното пристанище на Пирея. Плавателният съд транспортираше 2200 тона петрол и 370 тона дизелово гориво.\r\nМестните власти съобщиха, че водолази за запечатали товарните помещения на кораба и ще започнат извличането на останалата част от горивото.\r\n*** Правителствените сили на Ирак започнаха в събота, 16 септември, настъпление срещу „Ислямска държава“ в западната провинция Анбар.\r\nПо думите на представителя на командването на съвместните операции на иракските въоръжени сили ген. Абдел Амир Ярала в кампанията са задействани армейски подразделения, части на шиитската милиция „Ал Хашд аш Шааби“ и на граничните войски. Задачата е освобождаването на град Акашат и териториите около него от терористи. Населеното място е разположено на шосе, водещо до град Ел Каим една от последните позиции на ислямистите по границата със Сирия. Също така в провинцията Анбар терористите продължават да държат градовете Ана и Рава.\r\nСпоред иракския военен експерт Хишам ал Хашеми в Акашат са съсредоточени складове за оръжие на „Ислямска държава“, тренировъчен лагер и също така работилници за производството на експлозиви. \r\n*** Група терористи от „Ислямска държава“ се е предала на сирийската армия в град Деир ез Зор.\r\n„Няколко терористи от „Ислямска държава“ се предадоха на правителствената армия. Засега става дума за неголямо количество“, заяви източникът. Той не уточни при какви обстоятелства са се предали терористите.\r\nСпоред него това говори, че терористите са силно отслабени и не са в състояние да се съпротивляват още дълго време. \r\n*** Постоянният представител на Русия в ООН Василий Небензя определи като „порочен кръг“ ситуацията на Корейския полуостров, от който може да има единствено един изход – дипломатическия.\r\n„За жалост се намираме в порочен кръг, от който не можем да се откъснем. След поредните изпитания следват поредните санкционни резолюции. След санкционните резолюции идват поредни изпитания. Ние подчертавахме, подчертаваме и ще подчертаваме, че няма друг изход от севернокорейската криза, освен политически-дипломатически“, заяви Небензя. Той подчерта, че „военното решение е неприемливо“.\r\n„Ние нееднократно говорихме по време на консултациите, че сме навлезли в порочен кръг, от който трябва да се измъкнем. Трябва да мислим нестандартно, нетривиално и нелинейно“, добави дипломатът.\r\n***. ЦРУ желае разширяване на правомощията за нанасяне на удари с безпилотни летателни апарати в Афганистан и по други места, където се водят активни бойни действия. Изглежда, че Белият дом ще даде съгласие на предложението, макар и в Пентагона да има определени резерви.\r\nАко предложението бъде одобрено от президента на САЩ Доналд Тръмп, това ще отбележи първият случай, в който ЦРУ ще получи подобни правомощия в Афганистан, излизащи отвъд настоящите за нанасяне на удари по „Ал Кайда“ и други терористични цели по граничещите с Пакистан области.\r\nПо-рано администрацията на предишния президент Барак Обама наложи ограничения върху подобен тип удари, за да се ограничат съпътстващите цивилни жертви. Досега Пентагонът имаше водеща роля в нанасянето на ударите с безпилотни летателни апарати срещу цели в Афганистан, Сомалия, Либия и Йемен. Министерството на отбраната на САЩ публично оповестява ударите, за разлика от ЦРУ.\r\n„Когато сме искали повече правомощия, са ни ги давали. Когато искаме нови ресурси, получаваме ги“, заяви директорът на ЦРУ Майк Помпео. Той добави, че агенцията му „лови ежедневно“ главатари на „Ал Кайда“, укриващи се в планините на границата между Афганистан и Пакистан“.\r\nМинистърът на отбраната на САЩ не е възразил срещу предложените на ЦРУ, но според източници от Пентагона в министерството се задават въпроси относно разширяването на правомощията на разузнавателната агенция в Афганистан или на други места. В институцията има съмнения, че американските войници на терен ще бъдат обвинявани за цивилните жертви на тези удари, защото ЦРУ няма да обявява публично нанасянето им. \r\n*** Тропичната буря „Норма“ е достигнала силата на ураган, достигайки до тихоокеанското крайбрежие на Мексико.\r\nСпоред метеоролозите „Норма“ ще достигне до курортната местност Лос Кабос. Скоростта на вятъра достига до 120 км/ч. Очаква се ураганът допълнително да се засили в следващите дни. \r\n***", "date": "2017.09.16", "title": "Преглед на международните новини до 13  часа /Агенция “Фокус”/"}
{"url": "http://www.focus-news.net/news/2017/09/16/2436562/tsvetan-tsvetanov-gerb-prezidentat-tryabvashe-da-izrazi-predlozheniyata-si-predi-provezhdaneto-na-izbora-za-predsedatel-na-vas.html", "text": "Президентът трябваше да изрази предложенията си преди провеждането на избора за председател на ВАС. Това заяви в Шумен председател на Парламентарната група на ГЕРБ и зам.-председател на партията Цветан Цветанов, във връзка с тезата на президента Румен Радев, че председателят на ВАС трябва да бъде избран от новия Висш съдебен съвет (ВСС), предаде репортер на Радио „Фокус“ - Шумен. „Не бих искал да коментирам изказванията на президента – това веднага ще се изтълкува като целенасоченост за чисто институционално противопоставяне. Аз искам само да маркирам няколко неща - изборът за председател на Върховния административен съд е в правомощията и компетентността на Висшия съдебен съвет. Това, което трябва да направим ние, политиците, и по-специално парламентът, е парламентарната квота да бъде избрана в предстоящата седмица, за да може действително от октомври новият ВСС да встъпи в длъжност. Подобни изказвания на президента водят само до противопоставяне на между представителите от съдебната система и президентската институция“, коментира Цветанов.\r\n„Ако президентът е имал някаква визия или предложения, то е трябвало да ги изрази преди самото провеждане на избора за председател на ВАС. Защото когато един избор е направен, когато е имал възможността да вземе някакво отношение, след като иска да се изявява като политически говорител или да бъде ментор в тези процеси, аз смятам,че това може да бъде направено преди, а не след“, добави той. \r\nЦветанов подчерта, че е изключително важно тези 25 члена на ВСС да бъдат достойни хора: „Както от квотата на парламента, така и на съдебната система, за да може тези 25 члена да започнат да работят още от самото начало с конституционните промени, направени в 43-тия парламент“.\r\nПо думите му реформата в съдебната система може да бъде решена и подпомагана, когато всички говорят на един език и когато институциите не се противопоставят. \r\nИвелина ИВАНОВА", "date": "2017.09.16", "title": "Цветан Цветанов, ГЕРБ: Президентът трябваше да изрази предложенията си преди провеждането на избора за председател на ВАС"}
{"url": "http://www.focus-news.net/news/2017/09/16/2436563/afp-britanskata-politsiya-e-izvarshila-znachim-arest-v-ramkite-na-razsledvaneto-na-atentata-v-londonskoto-metro.html", "text": "Британската полиция съобщава, че е извършен арест на  18-годишен мъж във връзка с разследването на бомбения атентат в лондонското метро, предаде  AFP.\r\n„18-годишният  мъж е арестуван тази сутрин  от полицията в графство Кент в пристанищната част на град Дувър според чл. 41 на Закона за тероризма“, съобщава полицията в официално свое заявление. В съобщението се отбелязва, че арестът е „значим“.  Виктор Турмаков", "date": "2017.09.16", "title": "AFP: Британската полиция е извършила „значим арест“ в рамките на разследването на атентата в лондонското метро"}
{"url": "http://www.focus-news.net/news/2017/09/16/2436564/ministerstvoto-na-vanshnite-raboti-otvarya-vrati-za-grazhdanite-po-povod-evropeyski-dni-na-nasledstvoto-sofiya-2017.html", "text": "Министерството на външните работи отваря врати за посетители на 17 септември, неделя, от 10.00 до 16.00 часа, в рамките на инициативата Европейски дни на наследството  – София 2017. Това съобщиха от пресцентъра на министерството. Събитието се организира от Столична община и Министерство на културата, съвместно с френското посолство и Френския институт в България. От 10.00 до 16.00 часа жителите и гостите на столицата ще могат не само да се разходят из кулоарите на българската дипломация, но и да се запознаят отблизо с работата на отделните дирекции на институцията, отговарящи за различните политики, включени в българската външна политика. \r\nТези, които изберат да прекарат част времето си в неделния ден в МВнР ще имат възможността да се запознаят с богатия художествен и културен фонд на институцията и ще научат любопитни детайли за дипломатическия протокол. Консулска дирекция на МВнР ще представи услугите за граждани, които ведомството предоставя, а служителите на Дирекция „Ситуационен център“ ще обяснят какво съдействие може да окаже външното ни министерство на българските граждани в чужбина при кризисни ситуации.  \r\nВ рамките на отворените врати ще бъде представена и дейността на Дипломатическия институт към министъра на външните работи и Държавния културен институт към МВнР. \r\nПодготовката на предстоящото Председателство на Република България на Съвета на Европейския съюз, както и неговите приоритети, са друг водещ елемент в програмата, подготвена за гостите на министерството.\r\nОтворени за посетителите ще бъдат и кабинетът на министъра, както и конферентните зали на МВнР. Участие в събитието ще вземе заместник-министърът на външните работи Георг Георгиев.\r\nИнициативата Европейски дни на наследството е подкрепена от Съвета на Европа и от Европейската комисия. Провежда се всяка година през месец септември и в нея се включват милиони хора от почти всички страни на стария континент.\r\nПървите дни на културното наследство са организирани през 1984 г. във Франция от Министерство на културата, по инициатива на министър Жак Ланг. От 1991 г. насам са познати като Европейски дни на наследството. В значителен брой държави, между които и България, те имат голям успех сред хората, предоставяйки им възможност да посетят престижни обекти, които обикновено са с ограничен достъп. Инициативата допринася и за това гражданите да осъзнаят важността на опазването и популяризирането на културното наследство.", "date": "2017.09.16", "title": "Министерството на външните работи отваря врати за гражданите по повод Европейски дни на наследството  – София 2017"}
{"url": "http://www.focus-news.net/news/2017/09/16/2436565/sport-italiya-pobedi-frantsiya-s-31-na-turnira-kupa-na-golemite-shampioni-v-yaponiya.html", "text": "Мъжкият национален отбор на Италия по волейбол победи Франция на  турнира \"Купа на големите шампиони\", който се провежда в Япония.\r\nСрещата, преминала в град Осака, приключи при резултат 3:1 (21:25, 25:20, 25:22, 25:21)  в полза на италианците. \r\nВ последния кръг на турнира Италия ще играе среща САЩ, докато Франция срещу Иран. Виктор Турмаков", "date": "2017.09.16", "title": "Спорт: Италия победи Франция с 3:1 на турнира \"Купа на големите шампиони“  в Япония."}
{"url": "http://www.focus-news.net/news/2017/09/16/2436566/galina-stoyanova-kmet-na-kazanlak-9-mln-leva-shte-badat-osigureni-i-usvoeni-ot-obshtina-kazanlak-za-obrazovatelna-infrastruktura-prez-2018-g.html", "text": "9 млн. лева ще бъдат осигурени и усвоени от Община Казанлък за образователна инфраструктура през 2018 г. Това каза в предаването „Метроном“ на Радио „Фокус“ Галина Стоянова, кмет на Община Казанлък. „Имаме проект за реконструкция на пет училища и то само в населени места извън Казанлък, тъй като в града всички училища вече са цялостно ремонтирани. Ние дори сме толкова напреднали в програмата, че имаме сключени договори с изпълнители за започване на ремонта. Очакваме само управляващият орган да сключи договорите за финансиране и да стартираме с този процес”, обясни Стоянова. \r\n5 милиона лева са средствата, които ще усвои Общината за петте училища, като три детски градини допълнително ще усвоят ресурс около 3 милиона лева по оперативна програма и с това общите средства ще бъдат близо 9 милиона лева за образователна структура в Казанлък, каза още кметът на Казанлък. Тя уточни, че в общината 136 са децата, които са извън системата на образованието. Сформирани са 12 екипа, които ще работят за издирване и връщане на децата в училище, допълни Галина Стоянова.", "date": "2017.09.16", "title": "Галина Стоянова, кмет на Казанлък: 9 млн. лева ще бъдат осигурени и усвоени от Община Казанлък за образователна инфраструктура през 2018 г."}
{"url": "http://www.focus-news.net/news/2017/09/16/2436567/tsvetan-tsvetanov-gerb-za-parvi-pat-v-poslednite-27-godini-ima-yasna-viziya-kak-da-obhvanem-detsata-koito-sa-izvan-obrazovatelnata-sistema.html", "text": "За първи път през последните 27 години има ясна визия как да обхванем децата, които са извън образователната система. Това каза на пресконференция в Шумен Цветан Цветанов, председател на Парламентарната група на ГЕРБ и зам.-председател на партията, предаде репортер на Радио „Фокус“ - Шумен. Към настоящия момент държавните институции заедно неправителствените организации са установили, че около 206 000 деца не са включени в информационната система на МОН, посочи Цветанов. „Основният акцент на правителството е свързан с образованието. Предвижда се с екипите, които са 1 100 и 11 600 души пряко ангажирани с тях, заедно с неправителствения сектор да посетим всички тези семейства и да видим дали тези деца не са извън пределите на страната с родителите си, да проверим реалната картина и колко са децата, за които държавата трябва да положи усилия и да ги включи в образователната система“, коментира Цветанов. Той уточни, че това е инвестиция, реален потенциал, който може да запълни вакуума, свързан с липсата на работници за новоразкриващите се работни места. \r\nЦветанов посочи, че за образованието държавата ще инвестира всяка година повече със 330 млн. лв. от досега. „Държавата ще инвестира в образователната инфраструктура, което е изключително важно, за да може да намалим агресията в училищата, агресията сред подрастващите“, подчерта Цветанов. Той каза, че и в Шумен има проблем с  набирането на работници за новоразкриващите се работни места. Цветанов обвърза инвеститорския интерес към Шумен със стабилността на държавата.\r\nИвелина ИВАНОВА", "date": "2017.09.16", "title": "Цветан Цветанов, ГЕРБ: За първи път в последните 27 години има ясна визия как да обхванем децата, които са извън образователната система"}
{"url": "http://www.focus-news.net/news/2017/09/16/2436568/afp-podkrepyanite-ot-sasht-chasti-na-siriyskata-opozitsiya-saobshtavat-che-varhu-tyah-e-nanesen-udar-ot-silite-na-rusiya-i-na-rezhima-na-bashar-asad.html", "text": "Подкрепяните от САЩ части на сирийската опозиция, борещи се срещу „Ислямска държава“ в Източна Сирия съобщават, че шестима нейни бойци са били ранени в събота при въздушни удари на руската авиация и на тази на режима на сирийския президента Башар Асад, предаде  AFP.\r\nСирийските демократични сили съобщават, че ударите по позициите им на източния бряг на река Ефрат в провинцията Деир ез Зор са нанесени в 3:30 часа местно време (2:30 българско). \r\nСирийските демократични сили и подкрепяните от Русия сили на правителството провеждат паралелни, но отделни офанзиви срещу „Ислямска държава“ в провинцията.  Виктор Турмаков", "date": "2017.09.16", "title": "AFP: Подкрепяните от САЩ части на сирийската опозиция съобщават, че върху тях е нанесен удар от силите на Русия и на режима на Башар Асад"}
{"url": "http://www.focus-news.net/news/2017/09/16/2436569/kmetat-yordanka-fandakova-ochakvam-do-kraya-na-godinata-da-badat-gotovi-novi-50-detski-ploshtadki-vav-vsichki-24-rayona-na-sofiya.html", "text": "Очаквам до края на годината да имаме нови 50 детски площадки във всички 24 района на София. Това каза кметът на София Йорданка Фандъкова в интервю за  Агенция „Фокус“ по повод празника на града 17 септември. „Отпуснахме на районните кметове финансиране. Заедно с тях се изграждат и нови 12 фитнес площадки на открито, които са особено популярни и харесвани от хората“, посочи тя. „Строим и нови 6 детски градини, от които до края на годината очаквам 3 да бъдат завършени. По този начин за този период ще сме построили нови 90 детски градини. Разширяваме сградата на Първа английска езикова гимназия със 16 нови класни стаи. Започваме строителството на физкултурен салон в кв. „Овча купел“, обясни Йорданка Фандъкова. „Успяхме да отворим участъка от бул. „Княз Александър Дондуков“ от Министерски съвет до ул. „Георги С. Раковски“ и от бул. „Васил Левски“ до ул. „Кракра“. Продължаваме да работим по тротоарите в тези участъци. Затворихме за работа участъка от бул. „Васил Левски“ до ул. „Георги С. Раковски“. Това е най-тежкият обект през това лято“, коментира кметът. „Безкомпромисни сме по отношение на качеството. Всички фирми, които работят трябва много добре да си направят сметката, да се постараят да работят навреме и с добро качество. Плащаме този труд с обществени средства и не можем да си позволим никакъв компромис“, заяви Йорданка Фандъкова. „Продължаваме изграждането на третия метродиаметър. Тази година пристигна тунелопробивната машина. Плановете ни са в края на 2018 година тя да е изградила тунелите в участъка от кв. „Красно село“ до Малък градски театър „Зад канала“, каза още тя.  \r\nБиляна ИВАНОВА", "date": "2017.09.16", "title": "Кметът Йорданка Фандъкова: Очаквам до края на годината да бъдат готови нови 50 детски площадки във всички 24 района на София"}
{"url": "http://www.focus-news.net/news/2017/09/16/2436570/nova-makedoniya-spored-hashim-tachi-do-kraya-na-2017-g-kosovo-shte-ima-sobstvena-armiya.html", "text": "Президентът на Косово Хашим Тачи заяви, че в партньорство със САЩ, НАТО и ЕС до края на годината страната ще получи своя армия, предаде македонската медия „Нова Македония“.\r\n„ Очевидно е, че армията ще бъде създадена до края на тази година. Можем да направим конституционни промени. Армията ще бъде създадена тази година в сътрудничество със САЩ, НАТО и Европейския съюз“, заяви Тачи.\r\nТой подчерта, че правителството ще управлява целия процес на формиране на косовската армия в сътрудничество с новото министерство на отбраната.\r\n„Ще изградим модерна, многонационална и професионална армия, както и сигурна перспектива за членство в НАТО“, добави президентът. Виктор Турмаков", "date": "2017.09.16", "title": "„Нова Македония“ : Според Хашим Тачи до края на 2017 г. Косово ще има собствена армия"}
{"url": "http://www.focus-news.net/news/2017/09/16/2436571/lovech-vazstanoveno-e-dvizhenieto-po-pat-i-4-v-rayona-na-selo-mikre.html", "text": "Възстановено е движението по път I-4 в района на село Микре. Това съобщиха от пресцентъра на Агенция \"Пътна инфраструктура\".", "date": "2017.09.16", "title": "Ловеч: Възстановено е движението по път I-4 в района на село Микре"}
{"url": "http://www.focus-news.net/news/2017/09/16/2436572/tsvetan-tsvetanov-gerb-mozhe-bi-zaradi-obezpokoitelnite-fakti-okolo-noviya-boen-samolet-prezidentat-radev-iska-da-zasili-ostriya-si-ton-kam-parlamenta-i-chlenovete-v-anketnata-komisiya.html", "text": "Очаквах президентът Румен Радев да говори по важните днес за страната теми, а те са свързани с проблемите на хората и предстоящото председателство за ЕС през 2018 година. Това заяви в Шумен Цветан Цветанов, председател на Парламентарната група на ГЕРБ и зам.-председател на партията, помолен за коментар на думите на президента за комисията „Грипен“ и използването й като трибунал за политически цели, предаде репортер на Радио „Фокус“ – Шумен. „Днес и утре при посещението си в област Шумен и Търговище аз ще се запознавам с проблемите на хората, на населените места и общини и ще ги поставя пред изпълнителната власт и ПГ на ГЕРБ, за да търсим решения“, каза Цветанов. Той призова за взаимно уважение и такова към институциите. По думите му няма държава в ЕС (в която демокрацията е силно изразена) и няма парламент, които да не желаят обществото да знае как ще се харчат толкова много пари. Цветанов подчерта, че когато се залага авторитетът на институциите, прозрачността при провеждането на процедурите за превъоръжаването на военната ни отбранителна система трябва да са гарантирани. „Благодаря на всички народни представители, които участваха в тази анкетна комисия, на всички представители, които се отзоваха на поканата на народните представители, които трябваше да направят всичко възможно прозрачността да е водеща. Много са фактите, които са доста обезпокоителни по всичко, което се е правило през тези години и може би за това президентът иска да засили острия си тон към парламента, към депутатите, работили в анкетната комисия, каза още Цветан Цветанов.\r\nИвелина ИВАНОВА", "date": "2017.09.16", "title": "Цветан Цветанов, ГЕРБ: Може би заради обезпокоителните факти около новия боен самолет президентът Радев иска да засили острия си тон към парламента и членовете в анкетната комисия"}
{"url": "http://www.focus-news.net/news/2017/09/16/2436573/edi-rama-albaniya-shte-otdeli-poveche-sredstva-za-voenniya-si-byudzhet.html", "text": "Албанският министър-председател Еди Рама заяви, че страната не само, че ще засили военното си присъствие в Афганистан, но и че ще увеличи разходите си за отбрана, предаде Albanian Daily News.\r\n„Нашето участие не е лесно заради ограничените ресурси на страната ни, но нашето присъствие в бъдеще ще бъде засилено чрез увеличаването на разходите за отбрана. Нашите въоръжени сили ще присъстват на всеки фронт, където бъдат извикани“, заяви Рама.  Виктор Турмаков", "date": "2017.09.16", "title": "Еди Рама: Албания ще отдели повече средства за военния си бюджет"}
{"url": "http://www.focus-news.net/news/2017/09/16/2436574/ukrinform-dve-detsa-sa-zaginali-pri-pozhar-v-detski-lager-v-odesa.html", "text": "В украинския град Одеса е изгорял корпус на общинския детски оздравително-спортен лагер „Виктория“. Съобщава се, че две деца са загинали, а няколко други са ранени, предаде  Укринформ.\r\nВ горящата сграда е имало 42 деца. Според лекарите пострадалите деца са настанени в болницата, където са лекувани от надишване с дим или от наранявания при скачане от втори етаж. \r\nПожарът е потушен. За предполагаема причина за пожара се сочи късо съединение.  Виктор Турмаков", "date": "2017.09.16", "title": "Укринформ: Две деца са загинали при пожар в детски лагер в Одеса"}
{"url": "http://www.focus-news.net/news/2017/09/16/2436575/evrodeputatat-emil-radev-informatsiyata-za-nalichieto-na-balgarski-yaytsa-s-fipronil-tryabva-da-se-razprostranyava-i-potrebitelite-da-sa-informirani-svoevremenno.html", "text": "Информацията за наличието на български яйца с фипронил трябва да се разпространява много по-бързо и потребителите да са информирани своевременно. Това коментира в предаването „Метроном“ на Радио „Фокус“ евродепутатът от ГЕРБ Емил Радев. „Наистина страшно малко са дозите, които са открити в българските яйца, но все пак българските потребители трябва да се информират много своевременно, първо и преди всичко, за безопасността на дадените стоки. И ако има такава опасност от опасни стоки на пазара, те да могат също да вземат адекватните мерки, ако са си купили вече такива продукти, да ги отстранят. Защото някой път не е достатъчно да се отстранят от търговската мрежа, защото големи количества вече са били продадени на крайни потребители. Българските потребители трябва да си знаят и правата, така че когато има случаи на нарушения, да могат и да уведомяват контролните органи, а също така и да търсят обезщетения, когато има предпоставка за това”, коментира Емил Радев. Той добави, че е важно да се създаде работещ общоевропейски орган, който да следи за правата и защита на потребителите в Общия пазар. По думите му има добре изградена система и тя сработва бързо, когато се касае за безопасността на храните, но не така стоят нещата с качеството на храни, предлагани под една и съща марка в Източна и в Западна Европа.", "date": "2017.09.16", "title": "Евродепутатът Емил Радев: Информацията за наличието на български яйца с фипронил трябва да се разпространява и потребителите да са информирани своевременно"}
{"url": "http://www.focus-news.net/news/2017/09/16/2436576/krasimir-daskalov-kmet-na-devin-s-otpusnatite-okolo-5-mln-leva-za-regiona-pravitelstvoto-pokazva-che-vodi-balansirana-politika-nasochena-kam-po-malkite-naseleni-mesta.html", "text": "Общо 4 914 076 лв. са отпуснати за Девин и региона, което показва, че водената от правителството политика е изключително балансирана и тя е насочена не само към големите градове и общини, а и към по-малките населени места. Това каза кметът на Община Девин при официалното откриване на реконструирания топлопровод за минерална вода от Беденски бани, предаде репортер на Радио „Фокус“ – Смолян. На официалната церемония присъстваха министър-председателят Бойко Борисов, министърът на регионалното развитие и благоустройството Николай Нанков, евродепутатът Владимир Уручев, Негово преосвещенство Константийски епископ Яков, районният мюфтия Неджми Дъбов, народните представители д-р Даниела Дариткова и д-р Красимир Събев, областният представител на Смолянска област Недялко Славов, зам. областният управител Владимир Гърбелов, председателят на Българския съюз по балнеология и СПА туризъм Стефан Шарлопов, кметовете на общини в областта и граждани. \r\nДаскалов посочи, че с решение на Министерски съвет от последния месец са отпуснати общо 4 914 076 лв. От тях за община Баните за реконструкция и рехабилитация на площад – 500 000 лв., за община Борино – за ремонт и рехабилитация на улична мрежа – 450 000 лв. За община Златоград за изграждане на многофункционална спортна площадка в село Старцево – 374 076 лв. за община Мадан – за ремонт и рехабилитация на градски площад – 1 000 000 лв. За община Неделино – ремонт и рехабилитация на улици – 450 000 лв. Община Рудозем – за облагородяване на централен градски площад – 690 000 лв., за ремонт и реконструкция на улици в селата Гьоврен и Стоманово в община Девин – 1 450 000 лв.  По думите на кмета на Девин, управленската програма на общинското ръководство и политиката, която следват, са насочени към оползотворяване на всички видове туризъм в региона, което води до заетост, до разкриване на нови работни места и до създаване на по-добри условия за живот и труд на местното население. \r\n„С реализацията на проекта топлопровод Беденски бани – Девин, подпомогнат лично от премиера Бойко Борисов, който с постановление №88 от 2016 г. отпусна целеви средства за община Девин от два и половина милиона лева  за неговата реализация, се дадоха възможности за нови инвестиции в града и те не закъсняха. Една от тях е новоизграденият и функциониращ вече модерен и единствен по рода си термален аквапарк „Персенк“, каза Даскалов. Заедно с министър Николай Нанков плиснаха по менче вода и пожелаха да върви всичко по вода, леко и безпроблемно. \r\nДаниела БОЙКОВА", "date": "2017.09.16", "title": "Красимир Даскалов, кмет на Девин: С отпуснатите около 5 млн. лева за региона правителството показва, че води балансирана политика, насочена към по-малките населени места"}
{"url": "http://www.focus-news.net/news/2017/09/16/2436577/sport-matia-de-shilyo-shte-premine-prez-dopalnitelno-meditsinsko-izsledvane.html", "text": "Защитникът на Ювентус Матиа де Шильо ще премине през допълнителни медицински преглед.\r\nДе Шильо получи травма по време на мача срещу Барселона от 13 септември, напускайки терена в средата на първо полувреме. Ако у Де Шильо бъдат открити травми в крака, той рискува да пропусне около четири седмици игра.    Виктор Турмаков", "date": "2017.09.16", "title": "Спорт: Матиа де Шильо ще премине през допълнително медицинско изследване"}
{"url": "http://www.focus-news.net/news/2017/09/16/2436578/oon-broyat-na-bezhantsite-rohinga-izbyagali-ot-mianmar-e-dostignal-do-400-hil-dushi.html", "text": "ООН съобщи, че повече от 400 хил. представители на мюсюлманския етнос рохинга са навлезли в Бангладеш, след като са избягали от родния им Мианмар, предаде  AFP.\r\n„Изчислява се, че 409 хил. бежанци рохинга са пристигнали в Бангладеш от 25 август насам, бягайки от насилието в щата Ракхине в Мианмар“, заяви прессекретарят на агенцията за бежанците на ООН Джоузеф Трипуа.  Виктор Турмаков", "date": "2017.09.16", "title": "ООН: Броят на бежанците рохинга, избягали от Мианмар е достигнал до 400 хил. души"}
{"url": "http://www.focus-news.net/news/2017/09/16/2436579/stanimir-tonchev-initsiativen-komitet-mozhe-da-eskalira-naprezhenieto-ako-darzhavata-ne-predprieme-speshni-merki-sreshtu-deynostta-na-biotsentralata-v-s-trud.html", "text": "Голяма е вероятността напрежението да ескалира, ако държавата не предприеме спешни мерки за прекратяване дейността на биоцентралата в село Труд. Това заяви за Радио „Фокус“ - Пловдив Станимир Тончев от Инициативния комитет на протестиращите. Той каза, че жителите на пловдивското село имат подкрепата от жителите на Нова Загора и Русе, които също са обявили намерение да отстояват каузата за чист въздух. „Ако господата от парламента не осъзнаят навреме проблема, той ще излезе извън контрол. Това неглижиране, не обръщане на внимание и замитане на тези проблеми в един момент ще ескалират, затова ние обмисляме колективни действия с хората от тези региони направо пред Министерски съвет,“ коментира Тончев. Той заяви също, че за пети път жителите на село Труд ще протестират срещу дейността на биоцентралата, намираща се в землището на населеното място. Очаква се на 19 септември местното население отново да блокира движението по главния път Пловдив – Карлово.\r\nКристиян ГАРОВ", "date": "2017.09.16", "title": "Станимир Тончев, Инициативен комитет: Може да ескалира напрежението, ако държавата не предприеме спешни мерки срещу дейността на биоцентралата в с. Труд"}
{"url": "http://www.focus-news.net/news/2017/09/16/2436580/ria-novosti-v-severozapaden-kitay-e-registrirano-zemetresenie-s-magnitud-57.html", "text": "Земетресение с магнитуд 5,7 по скалата на Рихтер е регистрирано в китайския северозападен Синдзян-Уйгурски автономен регион, предаде  РИА Новости.\r\nТрусовете са регистрирани в 18:11 часа местно време (13:11 българско) край град Куча в района на дълбочина от 6 км. \r\nВсе още няма данни за жертви или разрушения в резултат от бедствието.  Виктор Турмаков", "date": "2017.09.16", "title": "РИА Новости: В Северозападен Китай е регистрирано земетресение с магнитуд 5,7"}
{"url": "http://www.focus-news.net/news/2017/09/16/2436581/mrrb-115-kilometrov-rekonstruiran-toploprovod-veche-dostavya-topla-mineralna-voda-do-devin-ot-nahodishte-bedenski-bani.html", "text": "Реконструираният 11.5-километров топлопровод, който доставя вода от находището Беденски минерални бани до град Девин бе открит днес. Това съобщиха от пресцентъра на Министерство на регионалното развитие и благоустройството. На символичната церемония присъстваха министър-председателят Бойко Борисов и министърът на регионалното развитие и благоустройството Николай Нанков.\r\nЧрез предоставеното от държавния бюджет през миналата година целево финансиране в размер на близо 2.5 млн. лв. за основен ремонт на съоръжението, вече ще може да се използва пълния капацитет на топлата минерална вода от находището. Преди реконструкцията, изграденият през 60-те години на миналия век топлопровод бе силно амортизиран. След нея, при дебит 9 литра в секунда в Девин вече пристигат 8.5 литра в секунда. Преди ремонта са се използвали едва 1.8 литра в секунда.\r\nВисоката температура и лековитите свойства на водата от находище Беденски минерални бани ще дадат нови възможности за развитие на балнео и спа туризма в Девин.  \r\nЗаедно с премиера, министър Нанков направи оглед на санирани по Националната програма за енергийна ефективност многофамилни жилищни сгради в града. Сключени договори там имат седем сдружения на собственици, като обновителните дейности по шест от сградите вече са приключили. Една е още в етап на строително-монтажни работи.\r\nСобственици на жилища в обновените сгради изразиха задоволството си от доброто изпълнение на реализираните мерки за повишаване на енергийната ефективност, в резултат от които икономията на енергия и спестяванията на средства за отопление надвишават 50%. Николай Нанков се присъедини към призива на живущите в ремонтираните сгради към кмета на Девин да бъдат облагородени и междублоковите пространства около тях.\r\nПред медиите регионалният министър съобщи, че до месец трябва да стартира обществената поръчка за водния цикъл на Смолян, който ще се изпълнява с финансиране от Оперативна програма „Околна среда 2014 – 2020“, като работата по новите правила ще започне през 2018 г. Проектът, бенефициент по който е „Водоснабдяване и канализация“ ЕООД – Смолян, е с индикативна стойност около 70 млн. лв. Улиците, по които ще се изпълняват предвидените в него дейности, ще бъдат ремонтирани от общината след приключване на работата по тях. \r\nОколо 10% от бюджета на държавата за водни проекти е насочен към Област Смолян, обърна внимание Нанков. Той обясни, че в обхвата на оперативната програма попада само областният център и затова възможности за финансиране на ВиК мрежите в населените места с между 2000 и 10 000 жители се търсят чрез бюджета на Министерството на регионалното развитие и благоустройството или по линия на ПУДООС.  \r\nТекат обществени поръчки за избор на изпълнител за почти 68 км между Кричим и Смолян, разделени в три лота, които ще се рехабилитират с финансиране по линия на управляваната от МРРБ Оперативна програма „Региони в растеж“ 2014 – 2020 г., информира още министърът. През следващата година ще бъде ремонтиран и пътят Белица – Загражден, съобщи също той.\r\nОсвен приоритетните за страната проекти за изграждането на АМ „Струма“, АМ „Хемус, както и пътищата Видин – Ботевград и Русе – Велико Търново, е важно да бъде изграден и скоростният път София – Калотина, стана ясно още от думите на регионалния министър. Форсирахме устройствените процедури и през седмицата обявихме обществената поръчка за избор на изпълнител на трасето, като проектираният скоростен път ще бъде изграден на два лота. От инженерна и геоложка гледна точка по-сложен е първият участък – от Калотина до Драгоман. По-лек е вторият – Драгоман - София, информира Нанков. Имаме частично финансиране в размер на 20 млн. евро за изпълнението на проекта от Механизма за свързана Европа. Останалият необходим ресурс ще бъде осигурен след въвеждането на тол системата у нас през следващата година, процедурите за която са вече в доста напреднал етап, коментира той.\r\nВ отговор на въпрос дали може да се осигури свързаност на Област Смолян с АМ „Струма“ регионалният министър напомни, че през 2015 г. е рехабилитиран пътя Якоруда – Разлог. Важна е по-адекватната свързаност на областта с Тракия и Пловдив и на юг с Гърция, подчерта той и обясни, че приоритетни в средносрочен период са разширяването на ГКПП „Маказа“ и изграждането на ГКПП Рудозем – Ксанти.", "date": "2017.09.16", "title": "МРРБ: 11.5-километров реконструиран топлопровод вече доставя топла минерална вода до Девин от находище Беденски бани"}
{"url": "http://www.focus-news.net/news/2017/09/16/2436582/pazardzhik-zadarzhani-sa-chetirima-dushi-ot-s-vinogradets-zaradi-upotreba-i-pritezhanie-na-narkotitsi-pri-proverkata-im-sa-otkriti-i-nad-100-boepripasa.html", "text": "Четирима жители на село Виноградец са задържани вчера при спецоперация на криминалисти от Пазарджик, подпомогнати от полицията в Септември. Това съобщи за Радио „Фокус“ – Пазарджик Мирослав Стоянов, говорител на ОД МВР - Пазарджик. Проверени са били два леки автомобил, като шофьорите са били употребили наркотици.\r\nВ едната кола е бил само водачът, дрогиран с амфетамин, а във возилото са открити още наркотични вещества от същия вид. Другите трима са задържани след спиране на втората кола, като водачът е бил употребил марихуана, а у друг от возещите се в автомобила са открити над 100 боеприпаса за ловно и нарезно оръжие.\r\nАлбена ЖИЛЕКОВА", "date": "2017.09.16", "title": "Пазарджик: Задържани са четирима души от с. Виноградец заради употреба и притежание на наркотици, при проверката им са открити и над 100 боеприпаса"}
{"url": "http://www.focus-news.net/news/2017/09/16/2436583/vidin-v-grada-tarzhestveno-be-otbelyazana-201-ta-godishnina-ot-rozhdenieto-na-ekzarh-antim-parvi.html", "text": "Тържествено бе отбелязана 201-та годишнина от рождението на Екзарх Антим Първи във Видин, предаде репортер на Радио \"Фокус\" - Видин. Стотици хора изпълниха храм \"Св. Димитър\", където бе отслужена света Литургия от Белоградчишки епископ Поликарп. На литургията присъстваха председателят на Народното събрание Димитър Главчев, кметът на града Огнян Ценков, народни представители и представители на различни институции. Те се включиха и в литийното шествие до мавзолея на Антим Първи където бяха поднесени цветя. Председателят на Народното събрание бе удостоен с почетния знак \"Антим Първи\" на Видинската митрополия.\r\nАнна Лозанова", "date": "2017.09.16", "title": "Видин: В града тържествено бе отбелязана 201-та годишнина от рождението на Екзарх Антим Първи"}
{"url": "http://www.focus-news.net/news/2017/09/16/2436584/sport-kanada-i-indiya-11-v-parviya-den-na-deyvis-kap.html", "text": "Денис Шаповалов победи Бамбри с 3:2 , докато индиецът Раманатан победи Брейдън Шнур с 3:1. Така резултатът между Канада и Индия през първия ден на „Дейвис Къп“ е равен 1:1. \r\nСъстезанието продължава на двойки.", "date": "2017.09.16", "title": "Спорт: Канада и Индия 1:1 в първия ден на „Дейвис Къп“."}
{"url": "http://www.focus-news.net/news/2017/09/16/2436585/tsvetan-tsvetanov-gerb-sas-zakona-za-starite-stolitsi-balgariya-mozhe-da-stane-izklyuchitelno-vazhna-kulturna-destinatsiya.html", "text": "Със Закона за старите столици България може да стане изключително важна културна дестинация. Това заяви в Шумен Цветан Цветанов, председател на Парламентарната група на ГЕРБ и зам.-председател на партията, предаде репортер на Радио „Фокус“ - Шумен. „Със стартирането на политическия сезон подехме изключително добра инициатива, в която старите велики столици заедно с Велико Търново да получат по-добър и специален статут и да покажем на света, че имаме богато културно-историческо наследство“, каза Цветанов. Той посочи, че законопроектът ще бъде внесен в парламента до 10 дни и до края на годината или началото на следващата се очаква бъде приет на второ четене. \r\n„Колеги от БСП вече изразяват желание да се присъединят към инициативата. През всички тези години много политици и представители на местна власт са искали това да се случи. Не си приписваме първенството, а даваме добра идея и търсим съмишленици“, подчерта Цветанов. По думите му, след приемането на законопроекта с политиката, която прави днес правителството и с постигнатата стабилност, правителството ще може да се ангажира с целеви средства за решаване на проблемите на инфраструктурата, а и за разкриване нови дадености от богатото културно наследство на страната. Той изрази убеденост, че законопроектът за старите български столици ще бъде подкрепен и от останалите парламентарни групи. Цветанов отправи покана за подкрепа на Закона и към президентската институция, а президентът Румен Радев да стане патрон на инициативата за възраждане на великите стари столици. \r\n„Съжалявам, че днес трябва да започнем с коментар на казаното от президента. За мен по-важно беше той да даде добрите послания и това, което казва в официални срещи навън. Защото страната ни за първото полугодие има 3,6% икономически растеж, очаква се до края на годината той да достигне 3,9 - 4%, безработицата е под 7%, нека да говорим за позитивното и градивното. За мен е важно, когато отида в Никола Козлево, да кажа, че държавата от отпуснатите 100 млн. лв. ще даде възможност за рехабилитация на пътната инфраструктура, за да има свързаност между населените места“, каза Цветанов. Той посочи, че с реализацията на проекта за въвеждане на ТОЛ система в държавата ще влизат ежегодно около 1 милиард лева, като в момента България дава 320 млн. лв. за инфраструктура.\r\nИвелина ИВАНОВА", "date": "2017.09.16", "title": "Цветан Цветанов, ГЕРБ: Със Закона за старите столици България може да стане изключително важна културна дестинация"}
{"url": "http://www.focus-news.net/news/2017/09/16/2436586/tass-v-myunhen-zapochva-oktoberfest.html", "text": "Най-големия празник на бирата на света „Октоберфест“ започва своето 184-то издание в Мюнхен, предаде ТАСС.\r\nОще от сутринта, при откриването на празника, пред главния вход се е образувала дълга опашка.  Тази година на „Октоберфест“ са предприети засилени мерки за сигурност. \r\n„Октоберфест“ се провежда за първи път на 12 октомври 1810 г. по случай сватбата на кронпринц Людвиг и принцеса Тереза. Той се смята за най-големия фестивал на бирата в света.  Виктор Турмаков", "date": "2017.09.16", "title": "ТАСС: В Мюнхен започва „Октоберфест“"}
{"url": "http://www.focus-news.net/news/2017/09/16/2436587/kmetat-na-veliko-tarnovo-daniel-panov-se-vklyuchi-v-kampaniyata-da-izchistim-balgariya-zaedno.html", "text": "Кметът на Велико Търново Даниел Панов и служители в общинската администрация се включиха активно в кампанията „Да изчистим България заедно“. Това съобщиха от пресцентъра на Община Велико Търново. Те събраха над 40 чувала със смет. Почистен бе районът между кварталите „Бузлуджа“ и „Зона В“.\r\n„Благодаря на колегите за активното участие в кампанията. Благодаря и на всички великотърновци, които както днес, така и през цялата година опазват градската и околната среда, грижат се за чистотата и облагородяването на пространствата край домовете си“, коментира Даниел Панов.\r\nКато част от инициативата „Да изчистим България заедно“ Община Велико Търново осигури за доброволците чували и ръкавици, както и организацията на последващото транспортиране на събраните отпадъци.", "date": "2017.09.16", "title": "Кметът на Велико Търново: Даниел Панов се включи в кампанията „Да изчистим България заедно“"}
{"url": "http://www.focus-news.net/news/2017/09/16/2436588/smolyan-obshtinata-podnese-saboleznovaniya-kam-semeystvoto-i-blizkite-na-dots-hristo-ginevski.html", "text": "Общината поднесе съболезнования към семейството и близките на доц. Христо Гиневски. Това съобщиха от пресцентъра на Община Смолян. В Смолян е обявен Ден на траур в негова памет. В съболезнователен адрес на Общината към близките на историка се посочва: \"Днес се сбогуваме с доц. Христо Гиневски. Той отдаде целия си живот за развитие на образованието и културата в община Смолян и за съхранение на българския дух в Средните Родопи. Той беше знакова фигура, която ни обединяваше. Загубихме един почтен човек и радетел на българщината. Човек не умира, докато има хора, които да продължат благородното му дело. Доц. Гиневски ще остане завинаги в сърцето на хората от Родопите. Поклон пред светлата му памет!\". \r\nОбщина Смолян припомня, че именитият родопчанин загина при нелеп пътен инцидент на 11 септември т.г. Доц. Гиневски беше известен учен, изследовател, историк, патриот, родолюбец и общественик. За него Родопите бяха кауза.", "date": "2017.09.16", "title": "Смолян: Общината поднесе съболезнования към семейството и близките на доц. Христо Гиневски"}
{"url": "http://www.focus-news.net/news/2017/09/16/2436589/pazardzhik-petima-dushi-sa-zadarzhani-za-razprostranenie-na-narkotitsi-sled-pochti-ednomesechno-razsledvane.html", "text": "Петима души са задържани при специализирана операция срещу наркоразпространението, реализирана след почти едномесечно разследване, съобщи за Радио „Фокус“ – Пазарджик Мирослав Стоянов, говорител на ОД МВР - Пазарджик. Действията по образуваното досъдебно производство са предприети от служители на Областната дирекция МВР – Пазарджик съвместно с техни колеги от Районно управление „Полиция“ – Септември, под наблюдението и след съгласуване с Пазарджишката окръжна прокуратура. „В хода на акцията за проверка бил спрян лек автомобил, управляван от 22-годишен жител на Белово. В превозното средство служителите на реда открили пликче, съдържащо 0.21 г бяло прахообразно вещество, дало положителна реакция на амфетамин. Последвал тест на водача с техническо средство, което показало, че той е седнал зад волана под въздействието на амфетамин. Междувременно в рамките на провежданата спецакция в село Виноградец била извършена проверка и на лек автомобил, шофиран от 21-годишен от село Величково, заедно с когото пътували 21-годишен местен жител и негов връстник от Ракитово. С дрегер било установено, че водачът шофира под въздействие на марихуана. При последвалите процесуално-следствени действия на четири адреса, от една от къщите, собственост на 31-годишен мъж от Виноградец, полицаи иззели общо 147 боеприпаса за нарезно и гладкоцевно оръжие, без надлежно разрешително“, уточни Стоянов. \r\nТой допълни, че във връзка с работата по досъдебното производство за документиране, доказване и пресичане на престъпна дейност, свързана с наркоразпространение, петимата са задържани за срок до едно денонощие, на един от тях, с постановление на прокурор, мярката за неотклонение е удължена до 72 часа. Срещу двамата мъже, шофирали под въздействието на наркотични вещества са започнати и производства по чл. 343 б, ал 3 от НК. Действията по разследването, в това число разпити на свидетели, установяване и проверки на адреси, продължават под наблюдението на прокуратурата.\r\nАлбена ЖИЛЕКОВА", "date": "2017.09.16", "title": "Пазарджик: Петима души са задържани за разпространение на наркотици след почти едномесечно разследване"}
{"url": "http://www.focus-news.net/news/2017/09/16/2436590/reuters-katalonskite-vlasti-pomoliha-ispaniya-za-dialog-na-fona-na-zasilvashta-se-borba-za-nezavisimost.html", "text": "Каталонските власти призоваха правителството на Испания за диалог, за да се предотврати политическа криза зарази планирания референдум за независимост. Властите в Мадрид са предприели мерки за спиране на средствата към автономната област поради страх, че те ще бъдат използвани за провеждането на допитването, предаде  Reuters.\r\nВ писмо, изпратени в петък, регионалния президент Карлес Пуигдемон и кметът на Барселона Ада Колао написаха до министър-председателя на Испания Мариано Рахой и до крал Фелипе, че централното правителство е започнало „безпрецедентна офанзива от потисничество“. В писмото се призовава към „политически диалог, основан върху легитимността, която ние всички притежаваме, за да се направи възможно вслушването в гласа на народа“. \r\nПравителството на Испания отрича да е получавало писмото. \r\n„Да се говори за диалог, докато единственото нещо, което каталонското правителство желае за месеци и години е референдум, изглежда като заплаха“, заяви прессекретарят на испанското правителство Мендез де Виго.  Виктор Турмаков", "date": "2017.09.16", "title": "Reuters: Каталонските власти помолиха Испания за диалог на фона на засилваща се борба за независимост"}
{"url": "http://www.focus-news.net/news/2017/09/16/2436591/veliko-tarnovo-sastezateli-ot-12-grada-se-vklyuchiha-v-striyt-fitnes-turnir-koeto-se-provede-v-park-druzhba.html", "text": "Състезатели от 12 града в България се включиха в национално състезание по стрийт фитнес, провело се в парк „Дружба“ във Велико Търново. Това съобщиха от пресцентъра на Община Велико Търново. Надпреварата бе на новата спортна площадка, изградена след партньорство между Общината, SPF Bulgaria и Vivacom. Над 70 бяха състезателите, записали се за участие в турнира. Гости на откриването бяха кметът на Велико Търново Даниел Панов и големият български спортист, световен и европейски шампион и олимпийски медалист Йордан Йовчев.\r\n„Пожелавам успех на всички състезатели. Надявам се, че все повече млади великотърновци ще прекарват свободното си време в парковете и зоните за фитнес на открито. Ще продължаваме да развиваме условията и базата за любителски и професионален спорт“, каза кметът Даниел Панов.", "date": "2017.09.16", "title": "Велико Търново: Състезатели от 12 града се включиха в стрийт фитнес турнир, което се проведе в парк „Дружба“"}
{"url": "http://www.focus-news.net/news/2017/09/16/2436592/tsvetan-tsvetanov-gerb-s-prozrachnostta-v-upravlenieto-na-obshtina-nikola-kozlevo-postapleniyata-v-byudzheta-se-uvelichiha-s-nad-500-000-leva.html", "text": "С прозрачността в управлението на Община Никола Козлево постъпленията в бюджета ù се увеличиха с над 500 000 лева. Това каза в Шумен Цветан Цветанов, председател на Парламентарната група на ГЕРБ и зам.-председател на партията, предаде репортер на Радио „Фокус“ – Шумен. „Това, което се прави сега в община Никола Козлево, отговаря на желанието на хората и аз благодаря на Ешреф Реджеб, който пое отговорността да бъде номиниран и избран за кмет“, каза Цветанов. По думите му, благодарение на политиката, водена от администрацията на Община Никола Козлево, 70 деца са влезли в образователната система през миналата година. Направени са и редица подобрения на инфраструктурата. „Правителството отпусна 250 000 лв. за стадиона на Никола Козлево, защото всички от ГЕРБ знаем, че за решаване на проблема с агресията сред децата трябва да се  увеличи тяхната ангажираност със спорт и извънкласни занимания. Елате с нас да видите отношението на хората към кмета на Никола Колзево, елате да видите ремонтираното читалище. Уверявам ви, че кметът на Никола Козлево не би си помислил да отклонява каквито и да било средства“, заяви Цветанов. Той подчерта, че това са реални политики, които достигат до хората. „Ако ги нямаше тези политики, нямаше да имаме този резултат на последните парламентарни избори и за нас това е оценка. Силата в политиката е когато след изборите политиците имат самочувствието да погледнат избирателите си в очите“, заяви Цветанов.\r\nИвелина ИВАНОВА", "date": "2017.09.16", "title": "Цветан Цветанов, ГЕРБ: С прозрачността в управлението на Община Никола Козлево постъпленията в бюджета ù се увеличиха с над 500 000 лева"}
{"url": "http://www.focus-news.net/news/2017/09/16/2436593/premierat-boyko-borisov-predstoi-izgrazhdane-na-alternativen-pat-svarzvasht-okolovrastnoto-shose-na-plovdiv-s-paten-vazel-skobeleva-mayka.html", "text": "Предстои изграждане на алтернативен път, свързващ Околовръстното шосе на Пловдив с пътен възел \"Скобелева майка\". Това съобщи премиерът Бойко Борисов по време на работна среща, провела се на Асеновградско шосе, предаде репортер на Радио „Фокус“ - Пловдив. На срещата присъстваха областния управител на Пловдив Здравко Димитров, собственикът фирмата-изпълнител по разширението на пътя Пловдив - Асеновград, както и кметовете на Пловдив и Асеновград. Според премиера Борисов изграждането на новата пътна отсечка ще поеме голяма част от трафика, който и до сега преминава през главния път Пловдив - Асеновград. Прогнозните стойности са, че алтернативният път ще струва близо 7 млн. лв. и ще е с дължина 6 км. „Ще направим продължение на Околовръстното, което да се свързва с надлез „Скобелева майка“, за да може трафикът, идващ от Родопите, да се пренасочва през алтернативния път“, каза още Бойко Борисов. Той посочи, че проектът предвижда изграждане на кръгово движение и отчуждаване на частни терени, през които ще минава новият пътен участък. Премиерът каза още, че строителните дейности по разширяването на пътя Пловдив - Асеновград вървят в срок.\r\nКристиян ГАРОВ", "date": "2017.09.16", "title": "Премиерът Бойко Борисов: Предстои изграждане на алтернативен път, свързващ Околовръстното шосе на Пловдив с пътен възел \"Скобелева майка\""}
{"url": "http://www.focus-news.net/news/2017/09/16/2436594/haskovo-nad-36-tona-smet-sabraha-v-obshtinata-po-vreme-na-aktsiyata-da-izchistim-balgariya-zaedno.html", "text": "Над 36 тона смет събраха в община Хасково доброволците, които участваха в акцията „Да изчистим България заедно“, съобщиха от пресцентъра на Общината. В почистването се включиха повече от 2000 доброволци, сред тях бяха и близо 250 служители на общината и общинските предприятия.\r\nКметът Добри Беливанов също участва в кампанията. Той събира отпадъци по старото пловдивско шосе заедно със служители от дирекция „Хуманитарни дейности и обслужване на населението“, част от които бяха довели и децата си да помагат в чистенето.  \r\nВ почистването на Хасково активно участваха заместник-кметовете Евгени Консулов, Милена Трендафилова и Велин Балкански, като и секретаря на общината Биляна Димитрова.\r\nТочното количество събран боклук ще стане ясно утре.", "date": "2017.09.16", "title": "Хасково: Над 36 тона смет събраха в общината по време на акцията „Да изчистим България заедно“"}
{"url": "http://www.focus-news.net/news/2017/09/16/2436595/pazardzhik-zadarzhaha-za-pritezhanie-na-narkotitsi-sina-na-ubitiya-nasko-tonkev-ot-vinogradets-a-priyatelya-na-dashterya-mu-za-nezakonno-pritezhanie-na-boepripasi.html", "text": "Единият от петимата задържани при полицейската акция в село Виноградец е Димитър Тонкев – син на убития Наско Тонкев при частно празненство в селото на 31 август срещу 1 септември, съобщи за Радио „Фокус“ – Пазарджик Мирослав Стоянов, говорител на ОД МВР - Пазарджик. По думите му, разследването на случая е започнало доста преди убийството на неговия баща и между двата случая няма връзка. По данни на разследващите, друг от задържаните на 31 години също от село Виноградец, е приятелят на сестрата на Димитър Тонкев. Той е задържан, след като в къщата му са открити общо 147 боеприпаса за нарезно и гладкоцевно оръжие без надлежно разрешително. \r\nПо време на специализираната полицейска акция са задържани още три лица: 22-годишен младеж от Белово, 21-годишен от Ракитово и 21-годишен от Величково, употребили и притежаващи наркотици. Връзка с работата по досъдебното производство за документиране, доказване и пресичане на престъпна дейност, свързана с наркоразпространение, петимата са задържани за срок до едно денонощие, на един от тях, с постановление на прокурор, мярката за неотклонение е удължена до 72 часа. Срещу двамата мъже, шофирали под въздействието на наркотични вещества са започнати и производства по чл. 343 б, ал 3 от НК. Действията по разследването, в това число разпити на свидетели, установяване и проверки на адреси, продължават под наблюдението на прокуратурата.\r\nАлбена ЖИЛЕКОВА", "date": "2017.09.16", "title": "Пазарджик: Задържаха за притежание на наркотици сина на убития Наско Тонкев от Виноградец, а приятеля на дъщеря му - за незаконно притежание на боеприпаси"}
{"url": "http://www.focus-news.net/news/2017/09/16/2436596/mladezhi-ot-gerb-v-obshtinite-kyustendil-sapareva-banya-i-bobov-dol-se-vklyuchiha-v-kampaniyata-da-izchistim-balgariya-zaedno.html", "text": "Млади хора от структурите на ГЕРБ в област Кюстендил се включиха като доброволци в кампанията \"Да изчистим България заедно\", която се проведе днес в цялата страна. Това съобщиха от пресцентъра на ПП ГЕРБ. Младежи от организациите в Кюстендил, Сапарева баня и Бобов дол се включиха активно в кампаниите по почистване, провели се в съответните общини. \r\nВ Кюстендил младите хора почистваха района в лесопарк \"Хисарлъка\" и най-вече  пешеходната зона. Там кампанията подкрепи и лидерът на МГЕРБ за областта Мая Станойкова. \r\nВ община Сапарева баня младите хора се включиха в кампанията, организирана от местната администрация и събираха битови отпадъци в районите на екопътека \"Валявица\" и хижа \"Пионерска\". \r\nМладежи от структурата на ГЕРБ - Бобов дол ще се включат по-късно следобеда в почистващата кампания. Те ще чистят района около детска градина Дружба\" и улица \"Дружба\" в миньорския град.", "date": "2017.09.16", "title": "Младежи от ГЕРБ в общините Кюстендил, Сапарева баня и Бобов дол се включиха в кампанията \"Да изчистим България заедно\""}
{"url": "http://www.focus-news.net/news/2017/09/16/2436597/tass-egipetskiyat-sad-potvardi-dozhivotnata-prisada-na-mohamed-morsi-za-shpionazh-v-polza-na-katar.html", "text": "Апелационният съд в Египет потвърди присъдата по отношение на бившия президент Мохамед Морси, осъден на доживотен затвор за шпионаж в полза на Катар, предава ТАСС, позовавайки се на думите на представител на съдебната инстанция.\r\nСпоред неговите думи, съдът не е удовлетворил подаденото от обвиняемия обжалване и е потвърдил доживотната присъда, която се равнява на 25 години в Египет. Освен това, по разглеждания в рамките на общото дело въпрос за изтичане на документи и информация, свързани с националната сигурност на страната, съдът е отменил предишната присъда, според която бившия президент трябваше да получи 15 години затвор.\r\nПо отношение на представителите и привържениците на ислямската асоциация „Братя мюсюлмани“, свързани с това дело, съдът потвърди решението за най-тежки наказания. Постановлението е предадено за потвърждение на върховния мюфтия на Египет.\r\nПревод и редакция: Иван Христов", "date": "2017.09.16", "title": "ТАСС: Египетският съд потвърди доживотната присъда на Мохамед Морси за шпионаж в полза на Катар"}
{"url": "http://www.focus-news.net/news/2017/09/16/2436598/krasimir-daskalov-kmet-na-devin-obshtinata-e-podpomagana-tselevo-ot-pravitelstvoto-po-mnogo-vazhni-proekti.html", "text": "Общината е подпомагана целево от правителството по много важни проекти, каза кметът на Девин Красимир Даскалов при официалното откриване на реконструирания топлопровод за минерална вода от Беденски бани, предаде репортер на Радио „Фокус“ – Смолян. Даскалов посочи, че за последните две години са успели да санират седем жилищни сгради по националната програма за енергийна ефективност. Санирани са сградите на полицията, пожарната, общината, сградата, в която се помещава данъчната служба, бюрото по труда и социални грижи. Санирана е една от детските градини, привършва санирането и на втората детска градина. Извършва се сериозен ремонт и на центъра на Обществена подкрепа. \r\n„Пак с финансовата помощ и подкрепата на правителството на Бойко Борисов приключихме изграждането на многофункционална спортна площадка в село Гьоврен. Приключват и дейностите по пълна подмяна на довеждащата и вътрешна водопроводни мрежи в селата Лясково и Стоманово. Предстои да бъдат санирани още четири жилищни сгради  по Оперативна програма „Региони в растеж“, а съвсем скоро ще започне и пълната реновация на Дома на културата“, посочи кметът. Даскалов подчерта, че много е важно решението на правителството, което ще даде изключително силен тласък за развитието на туризма в региона. Това е скорошното започване на реконструкцията и рехабилитацията на републиканската пътна мрежа Стойките – Девин и Михалково – Кричим.\r\nДаниела БОЙКОВА", "date": "2017.09.16", "title": "Красимир Даскалов, кмет на Девин: Общината е подпомагана целево от правителството по много важни проекти"}
{"url": "http://www.focus-news.net/news/2017/09/16/2436599/kmetat-yordanka-fandakova-teche-protsedurata-za-razshiryavane-na-sistemata-za-videonablyudenie-po-vsichki-osnovni-traseta-v-sofiya-s-oshte-224-kameri.html", "text": "Тече процедурата за разширяването на системата за видеонаблюдение по всички основни трасета с още 224 камери. За свързването на всички съществуващи камери за видеонаблюдение на общината и на МВР в единна система. Така ще можем да наблюдаваме камерите, както в центъра на Столична община, така и в СДВР. Това каза кметът на София Йорданка Фандъкова в интервю за  Агенция „Фокус“ по повод предстоящото Председателство на Съвета на ЕС през 2018 година. „Инвестициите, които правим са във връзка с Председателството, но ще останат след него и са важни за всички граждани на София“, заяви тя. „Европредседателството е голяма национална задача и вярвам, че България достойно ще се справи с нея. Решенията, които ще се вземат в София, са ключови за оценката за председателството“, посочи Йорданка Фандъкова и допълни, че Столична община и държавните институции работят на първо място за осигуряване на повече сигурност в града. „Ще се включим активно и с културни събития. Ще предложим съпътстваща културна програма към усилията на Министерството на културата. Двете наши програми за подпомагане на творците - „Култура“ и „Европа“ тази година са със специален раздел за проекти, свързани с Председателството“, коментира кметът. „Работим за подобряване на организацията на транспорта от летището към града. Разработваме специални карти, информационни табели, приложения и специално портфолио за делегациите с тематични маршрути в града“, каза още Йорданка Фандъкова. \r\nБиляна ИВАНОВА", "date": "2017.09.16", "title": "Кметът Йорданка Фандъкова: Тече процедурата за разширяване на системата за видеонаблюдение по всички основни трасета в София с още 224 камери"}
{"url": "http://www.focus-news.net/news/2017/09/16/2436600/stara-zagora-s-pesni-i-tantsi-v-selo-sladak-kladenets-beshe-otbelyazan-praznikat-na-naselenoto-myasto.html", "text": "\"Бъдете здрави и се радвайте на празниците и на делниците все заедно. Традициите са основата, която ни държи като народ. Съхранявайте ги и ги предавайте напред\". С тези думи, председателят на Общинския съвет в Стара Загора Таньо Брайков се обърна към жителите и гостите на село Сладък кладенец, съобщиха от пресцентъра на Община Стара Загора. На площада в центъра днес с пъстра програма населеното място отбеляза своя празник. \r\n„С особена радост ви приветствам с добре дошли. Днес е моментът, в който си спомняме миналото и дните като днешния, в който близки и далечни роднини, деца и приятели са се качвали на коне и каруци, за да отидат на събор. Така те са засвидетелствали своето уважение и любов едни към други. Радвам се, че виждам днес тази традиция, която не е отживяла. Вярвам, че и за най-малките населени места има бъдеще, а в основата му сме всички ние“, каза кметът на селото Пенка Михайлова. Тя благодари сърдечно за помощта и подкрепата, която получава от Община Стара Загора, Общинския съвет, местните НЧ „Просвета - 1898“ и Клуб на пенсионера, колегите си от съседните села, както и на всички жители на Сладък кладенец. Със специални грамоти бяха отличени осем деца, които през ваканцията са помагали за почистване и освежаване на селото. „Вие ни показахте как заедно може да се грижим за природата, за мястото, където живеем, за да ни е уютно и приветливо. Почиствайки около паметника в центъра на селото и многобройните чешми дадохте пример на всички нас, възрастните, гордеем се с вас“, обърна се към малчуганите кметът. \r\nГости на тържеството в Сладък кладенец бяха още общинският съветник, отговарящ за селото Динко Михайлов, народният представител Радостин Танев, десетки кметове и кметски наместници на села от община Стара Загора. В празничната програма участваха ОФА „Загоре“, Мъжка тракийска група „Тракия“ и децата от танцовия състав от Центъра за подкрепа и развитие към Община Стара Загора.", "date": "2017.09.16", "title": "Стара Загора: С песни и танци в село Сладък кладенец беше отбелязан празникът на населеното място"}
{"url": "http://www.focus-news.net/news/2017/09/16/2436601/iliyan-indzhov-predsrochno-shte-priklyuchi-remontat-na-patya-plovdiv-asenovgrad.html", "text": "Предсрочно ще приключи ремонтът на пътя Пловдив - Асеновград. Това заяви пред журналисти собственикът на фирмата-изпълнител на ремонта Илиян Инджов, предаде репортер на Радио „Фокус“ - Пловдив. „Ремонтът върви с изпреварващ график. Надяваме се при хубаво време да го завършим до края на годината, което е с една година по-рано. Без изграждането на пътен възел Околовръстно шосе – Скобелева майка и без изграждането на източната връзка, движението ще бъде насочено като във фуния и вместо да го подобрим, ще го усложним“, обясни Юлиян Инджов. Според него бързо трябва да се проектират локалните платна за движение и достъп до предприятията.\r\nКристиян ГАРОВ", "date": "2017.09.16", "title": "Илиян Инджов: Предсрочно ще приключи ремонтът на пътя Пловдив - Асеновград"}
{"url": "http://www.focus-news.net/news/2017/09/16/2436602/haskovo-zapochnaha-turnirite-ot-initsiativata-saberi-otbora-za-kauzata-na.html", "text": "Първият турнир по футбол от инициативата “Събери отбора за каузата на…“ стартира днес в зала Спартак. Това съобщиха от пресцентъра на Община Хасково. Турнирът бе открит от зам.-кмета Милена Трендафилова. Като на всеки турнир настроението на публиката бе гарантирано и от мажоретки.\r\nПърви на терена излязоха отборите на „Общината“ и „Полицията“. В редиците на общинския  отбор е зам.-кметът Евгени Консулов и общински съветници. Те победиха с 4 на 2 отбора на Полицията. \r\nДнес в зала „Спартак“ започват и срещите по бадминтон. Всеки участник в турнира заплаща такса за участие, която ще бъде дарена за лечението на четири хасковски деца – Ники, Дани, Крис и Ивка. В залата за да благодари за инициативата заедно с родителите си е Дани.", "date": "2017.09.16", "title": "Хасково: Започнаха турнирите от инициативата „Събери отбора за каузата на…“"}
{"url": "http://www.focus-news.net/news/2017/09/16/2436603/tanyug-srabskiyat-prezident-aleksandar-vuchich-otkri-magistralata-ot-pirot-do-dimitrovgrad.html", "text": "Президентът на Сърбия Александър Вучич официално откри днес магистралата от Пирот до Димитровград, дълга 30,5 километра, част от транспортен коридор 10, предаде сръбската информационна агенция ТАНЮГ.\r\n\"Цялата магистрала до българската граница ще бъде готова през май. Когато българите завършат работата по своята част, ще имаме път до Истанбул\", каза Вучич.\r\nТранспортен коридор 10 свързва Централна Европа с Босфора чрез магистрала дълга 1200 километра. Сръбската част на магистралата ще бъде завършена до месец май 2018 година.\r\nНа събитието по откриването на магистралата за автосъобщение присъства и министъра на транспорта на Сърбия Зорана Михайлович, която в общи линии повтори думите на президента Вучич. \r\nПревод и редакция: Иван Христов", "date": "2017.09.16", "title": "ТАНЮГ: Сръбският президент Александър Вучич откри магистралата от Пирот до Димитровград"}
{"url": "http://www.focus-news.net/news/2017/09/16/2436604/tsvetan-tsvetanov-v-kaspichan-zakonoproektat-za-starite-balgarski-stolitsi-angazhira-darzhavata-da-podpomaga-tezi-gradove-tselevo.html", "text": "\"Най-напред искам да ви благодаря за добрия резултат, който постигнахме на последните парламентарни избори, за да може да се сформира това мнозинство, което имаме. Това предоставя повече възможности да се помага на българските общини, като за Каспичан има 250 хил. лв., които не са много, но позволяват да се подобри средата за живот в общината. Най-важното е, че когато държавата е стабилна можем да се възползваме от европейската солидарност\". Това заяви председателят на ПГ на ГЕРБ и заместник-председател на партията Цветан Цветанов по време на среща с членове и симпатизанти в Каспичан, съобщиха от пресцентъра на ПП ГЕРБ. \"В сферата на образованието за образователна инфраструктура - нови салони и нови площадки, по програмата \"Региони в растеж\" ще има възможност да се усвоят 560 млн. лв. Акцент от предизборната ни програма е да привлечем всички деца към образователната система. В резултат на усилията на правителството към настоящия момент 3000 деца са върнати и записани в образователната система\", коментира още Цветанов.\r\nПредседателят на ПГ на ГЕРБ каза още, че тази седмица с участието на общински кметове и народни представители в парламента бе обсъден и представен Законопроект за великите старите столици на България от Първото и Второто българско царство. \"Уверен съм, че този период трябва да бъде припомнян, за да можем успешно да покажем богатото си културно-историческо наследство не като поредната туристическа дестинация, а с по-специален акцент върху старите столици. В закона ще бъдат разписани ангажиментите на държавата, за да се подпомогнат тези градове целево и да станат приоритетни обекти на развиващия се туризъм“, заяви още Цветанов пред над 60 членове и симпатизанти на партията. \r\nНа срещата присъстваха областният координатор на ПП ГЕРБ – Шумен и кмет на община Шумен Любомир Христов, кметът на Община Каспичан Милена Недева, общинският председател на ПП ГЕРБ – Каспичан Ралица Тодорова и народните представители от ГЕРБ – Шумен д-р Румен Генов и Димитър Александров.", "date": "2017.09.16", "title": "Цветан Цветанов в Каспичан: Законопроектът за старите български столици ангажира държавата да подпомага тези градове целево"}
{"url": "http://www.focus-news.net/news/2017/09/16/2436605/pazardzhik-okrazhnata-prokuratura-privleche-kato-obvinyaem-sina-na-ubitiya-nasko-tonkev-za-razprostranenie-na-narkotichni-veshtestva.html", "text": "Окръжна прокуратура – Пазарджик привлече като обвиняем сина на убития Наско Тонкев - Димитър Т., на 21 г., за това че в периода от юни 2017 г. до 15 септември 2017 г. в село Винограец, област Пазарджик е държал с цел разпространение и разпространявал на три лица високо рискови наркотични вещества – амфетамин и марихуана. Това съобщиха от пресцентъра на Окръжна прокуратура – Пазарджик. Разследването е започнало на 26 август 2017 г., като преди това са били извършени оперативни действия от органите на МВР.\r\nДнес Димитър Т. е задържан за срок до 72 часа, с постановление на наблюдаващия прокурор. Предстои Окръжна прокуратура – Пазарджик да внесе искане в съда за вземане на мярка за неотклонение „задържане под стража“ спрямо него. Продължават активните процесулано-следствени действия.", "date": "2017.09.16", "title": "Пазарджик: Окръжната прокуратура привлече като обвиняем сина на убития Наско Тонкев за разпространение на наркотични вещества"}
{"url": "http://www.focus-news.net/news/2017/09/16/2436606/sport-sesil-karatancheva-i-elitsa-kostova-se-klasiraha-na-polufinalite-na-turnira-po-tenis-v-las-vegas.html", "text": "Българските тенисистки Сесил Каратанчева и Елица Костова се класираха за полуфиналите на турнира в Лас Вегас с награден фонд 60 хиляди долара. Каратанчева победи Луиза Чирико от САЩ с 2:0 сета (6:0 , 6:1), а Костова победи американката Мария Матийс с 2:1 сета (4:6, 6:2, 7:6).", "date": "2017.09.16", "title": "Спорт: Сесил Каратанчева и Елица Костова се класираха на полуфиналите на турнира по тенис в Лас Вегас"}
{"url": "http://www.focus-news.net/news/2017/09/16/2436607/predsedatelyat-na-narodnoto-sabranie-dimitar-glavchev-uchastva-v-chestvaneto-na-201-godini-ot-rozhdenieto-na-ekzarh-antim-parvi-vav-vidin.html", "text": "Председателят на Народното събрание Димитър Главчев и народни представители участваха в честването на 201 години от рождението на Екзарх Антим Първи във Видин. Това съобщиха от пресцентъра на Народното събрание. \r\nЖивотът и делото на Антим Първи са доказателство за това как българите, обединени от обща цел, могат да работят заедно, да търсят съгласие и подкрепа в името на национални каузи, подчерта в словото си председателят на парламента. Първият български екзарх и председател на Учредителното събрание е духовен водач и обединител на нацията, останал неотлъчно до своя народ и участвал в съграждането на съвременната българска държавност, отбеляза още Димитър Главчев. Той припомни, че Антим Първи оглавява Българската екзархия – първата българска институция преди възстановяването на нашата държава и така остава в историята като първия легитимен представител на българския народ. \r\nДимитър Главчев призова да си припомним думите на Антим Първи „Ще бъда блажен, ако с моята саможертва възкръсне България за нов свободен живот!” и подчерта, че 201-та годишнина от рождението му е повод за пореден път да изразим почитта, преклонението и уважението си пред неговата достойна и благородна личност. \r\nОтбелязването на годишнината започна с тържествена Света литургия в катедрален храм „Св. вмчк Димитър Солунски” във Видин. По-късно председателят на парламента и народни представители се включиха в литийното шествие от катедралния храм до гробницата–мавзолей на Екзарх Антим Първи. \r\nБелоградчишкият епископ Поликарп връчи на председателя на Народното събрание грамота и орден с лика Антим Първи.", "date": "2017.09.16", "title": "Председателят на Народното събрание Димитър Главчев участва в честването на 201 години от рождението на Екзарх Антим Първи във Видин"}
{"url": "http://www.focus-news.net/news/2017/09/16/2436608/bsp-sofiya-se-vklyuchi-v-kampaniyata-da-izchistim-balgariya-zaedno.html", "text": "Социалисти от София начело с лидера си Калоян Паргов се включиха в кампанията „Да изчистим България заедно“, като почистиха Борисовата градина в района около Парк-хотел „Москва“. Това съобщиха от пресцентъра на БСП - София. Сред тях бяха и народните представители от „БСП за България“ Христо Проданов, Георги Свиленски, Димитър Данчев, Николай Цонков и проф. Георги Михайлов.\r\nСпоред Калоян Паргов доброволчеството е най-добрият начин да покажеш, че те е грижа за града, природата и околната среда. „Трябва да сме взискателни към институциите и местните органи, който имат задължението да изграждат и поддържат в добро състояние градската среда. Но всеки един от нас, като гражданин, трябва да бъде съпричастен към каузата за чиста София и чиста България“, каза още Паргов.", "date": "2017.09.16", "title": "БСП – София се включи в кампанията „Да изчистим България заедно“"}
{"url": "http://www.focus-news.net/news/2017/09/16/2436609/burgas-sadat-pusna-pod-garantsiya-shofyora-blasnal-nezryashti-v-nesebar.html", "text": "Съдът пусна под гаранция шофьора, блъснал незрящи в Несебър, предаде Нова телевизия. Тодор Маринов излиза на свобода срещу парична гаранция от 1500 лева. Той прекара под домашен 2 месеца, а сега съдът промени мярката му за неотклонение.\r\nВ края на юни Маринов нападна група незрящи туристи от Словакия, заради това, че не освободили бързо пътното платно пред колата му.\r\nВсе още няма насрочена дата за начало на съдебния процес срещу нападателя, тъй като досъдебното производство  не е приключило.\r\nСпоред прокуратурата, ако вината му бъде доказана, Маринов може да лежи в затвора до 5 години и да му бъде отнета шофьорската книжка.", "date": "2017.09.16", "title": "Бургас: Съдът пусна под гаранция шофьора, блъснал незрящи в Несебър"}
{"url": "http://www.focus-news.net/news/2017/09/16/2436610/sofiya-vavezhda-se-vremenna-organizatsiya-na-dvizhenieto-vav-vrazka-s-ofitsialnoto-poseshtenie-na-ministar-predsedatelya-na-republika-polsha-v-republika-balgariya.html", "text": "Въвежда се временна организация на движението във връзка с официалното посещение на министър-председателя на Република Полша в Република България. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\nОт 14.00 часа на 19 септември 2017 г. до отпътуване на делегацията на 20 септември 2017 г. на бул. „Джеймс Баучер”, между ул. „Златен рог” и бул. „Черни връх”, от страната на хотела. \r\nОт 16.00 часа до приключване на мероприятието на 19 септември 2017 г. на ул. „Христо Белчев”, между ул. „Солунска” и ул. „Иван Денкоглу”. \r\nОт 08.00 часа до приключване на мероприятието на 20 септември 2017 г. на северозападната дъга на пл. „Св. Александър Невски”, между ул. „Оборище” и ул. „11-ти август”. \r\nОт 08.00 часа до приключване на мероприятието на 20 септември 2017 г. на ул. „Милин камък”, между бул. „Св. Наум” и бул. „Джеймс Баучер”. \r\nОт 10.00 часа до приключване на мероприятието на 20 септември 2017 г. се забранява влизането на пътни превозни средства по ул. „Оборище”, между ул. „Г. С. Раковски” и ул. „11-ти август”, само при необходимост и по преценка на отдел „Пътна полиция” при СДВР. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2017.09.16", "title": "София: Въвежда се временна организация на движението във връзка с официалното посещение на министър-председателя на Република Полша в Република България"}
{"url": "http://www.focus-news.net/news/2017/09/16/2436611/the-jerusalem-post-turtsiya-gleda-na-iztok-v-tarsene-na-nov-sayuz.html", "text": "През изминалата седмица Турция излезе с официално съобщение, че ще закупи противовъздушни ракетни системи С-400 от Русия. Сделката, според Западните медии, е на стойност около 2,5 милиарда долара. Президентът на Турция Реджеп Таийп Ердоган заяви пред турските медии, че първата вноска по сделката вече е преведена, пише израелското издание The Jerusalem Post.\r\nС-400 имат обхват 400 км и може да свали до 80 цели едновременно. Системата е световнопризната като най-модерната в областта на противовъздушната отбрана. Това изненадващо събитие е последният знак, че Анкара прави завой във външната си политика, от традиционния си съюз с НАТО към сътрудничество с Русия и Иран.\r\nСкорошната визита на началника на Генералния щаб на Иран Хосеин Багери в Анкара, придружен от голяма военна делегация, беше допълнителен индикатор за посоката на Турция. Това е първото подобно посещение на иранска военна делегация след революцията в Иран през 1979 година.\r\nОсвен това, Анкара е основен участник в инициирания от Русия Астански дипломатически процес за урегулиране на ситуацията в Сирия, рефлектирайки новата посока на турската външна политика, за което говори и скорошната сделка между турската UNIT International, руската „Зарубежнефт” и иранската „Ghadir Investment Holding“ за съвместно разработване на три петролни кладенеца и едно газово находище в Иран.\r\nПревод и редакция: Иван Христов", "date": "2017.09.16", "title": "The Jerusalem Post: Турция гледа на Изток в търсене на нов съюз"}
{"url": "http://www.focus-news.net/news/2017/09/16/2436612/reuters-prezidentat-na-islandiya-prie-iskaneto-za-predsrochni-izbori.html", "text": "Президентът на Исландия Гудни Йоханесон прие искането за провеждане на предсрочни избори и най-вероятната дата за провеждането им е 4 ноември, предаде Reuters.\r\nИсландският премиер Бярни Бенедиктсон поиска предсрочните избори, защото една от партиите от управляващата коалиция я напусна.\r\nПревод и редакция: Иван Христов", "date": "2017.09.16", "title": "Reuters: Президентът на Исландия прие искането за предсрочни избори"}
{"url": "http://www.focus-news.net/news/2017/09/16/2436613/sofiya-lek-avtomobil-se-e-preobarnal-po-tavan-v-rayona-na-iskarskoto-defile.html", "text": "Лек автомобил се е ударил в мантинела в района на Искърското дефиле малко след Черепишкия манастир в посока София и се е преобърнал по таван. Това съобщиха за Агенция „Фокус“ от пресцентъра на МВР. Инцидентът е станал по обяд. Няма сериозно пострадали, шофьорът е прегледан от медицински екип. Предприети са своевременни действия по преместването на колата. Движението в района не е било затруднено.\r\nЦветилена СИМЕОНОВА", "date": "2017.09.16", "title": "София: Лек автомобил се е преобърнал по таван  в района на Искърското дефиле"}
{"url": "http://www.focus-news.net/news/2017/09/16/2436614/evrodeputatat-petar-kurumbashev-yunker-si-pozvoli-da-bade-chesten-v-izkazvaneto-si-che-balgariya-i-rumaniya-tryabva-da-badat-v-evrozonata-zashtoto-e-v-kraya-na-politicheskata-si-kariera.html", "text": "„Изпълнили сме от пет години условията за Шенген. Спирането ни беше чисто политическо и абсолютно незаслужено. Не може непрекъснато да ти се поставят цели, ти да си ги изпълнил и след това да се появява следваща цел. Знаем ролята и на Франция, и на Германия, и особено на Холандия в това отношение\". Това заяви евродепутатът от Групата на СиД Петър Курумбашев по време на участието си в предаването „Хайд Парк“ по телевизия BiT, съобщиха от пресофиса на евродепутата. „Речта на Юнкер беше показателна и интересна в няколко отношения. Първо, обърнете внимание на това, че той е от Люксембург. Той може да си позволи да каже нещо от името на една по-богата и малка държава в ЕС. Второто, което искам да отбележа – Юнкер вече не се бори за нищо. Той няма да бъде избиран повече. Не се бори за гласовете нито на своята държава, нито на някоя от големите. Така че може да си позволи да бъде честен, казвайки че България и Румъния трябва да бъдат в еврозоната\", каза още Курумбашев. По думите му изказването на Юнкер е звучало като завещание. \"В него Юнкер се доближи до бащите основатели на ЕС като Спинели и Шуман, демонстрира истински европейски дух и се издигна над егоизма над отделните държави. Разбира се, какво казва Европейската комисия е едно. А какво ще каже Съветът на ЕС е съвсем друго. Очаквам изявлението на германския канцлер по въпроса. Юнкер се противопостави открито и на идеята за парламент на еврозоната, който всъщност беше част от идеята за Европа на две скорости\", заяви Курумбашев. По думите му това е доста впечатляващо, тъй като предишният път е бил доста по-уклончив в изказването си. „Направиха впечатление и последвалите реакции“, добави евродепутатът. Той припомни, че несъгласие с речта на Юнкер са изразили лидерите на двете основни политически сили в Австрия – социалдемократът Кристиан Керн и консерваторът Себастиан Курц, който заема поста външен министър. Холандският премиер Марк Рюте също реагира остро на идеята за приемане на България и Румъния в Шенген.\r\nСпоред Курумбашев в еврозоната ще ни приемат държави, които имат и по-лоши показатели. „Ние сме изключително далеч от гръцките показатели. И като съотношение БВП – външен дълг, и като инфлация. И като икономически растеж. Така че да не се приема България, защото може да се случи същото като с Гърция, е безумен аргумент“, каза още Курумбашев\r\nПопитан за коментар на гласуването в ЕП дали да бъде разследван корупционният скандал в Азербайджан, Курумбашев заяви: „За мен е загадка защо колегите ми от ЕНП, в чиято група членуват и евродепутатите от ГЕРБ, и която е такъв могъщ борец срещу корупцията, гласува да не се разследва т.нар. „азербайджански случай“. Според мен това се е случило и с моите колеги от ГЕРБ, които са последвали партийното си гласуване.“\r\nПо отношение на специалния доклад, в който България определя Русия като основна заплаха за сигурността си, Курумбашев каза, че не споделя това мнение. „Както и случая с пропагандата. Странна е логиката – ако от американски медии попадне информация в наши сайтове, задължително ли е вярна? Според мен има някакъв абонамент да се участва в антируска истерия. В мое лице няма да откриете човек, който би участвал в такава. Нито пък бих участвал в антиамериканска или антиевропейска. Просто не ми се участва в истерии“, заяви евродепутатът. „Смятам, че и Русия, и Америка водят хибридна война, като се обвиняват едни други, че водят такава“, добави той.", "date": "2017.09.16", "title": "Евродепутатът Петър Курумбашев: Юнкер си позволи да бъде честен в изказването си, че България и Румъния трябва да бъдат в еврозоната, защото е в края на политическата си кариера"}
{"url": "http://www.focus-news.net/news/2017/09/16/2436615/ivan-totev-kmet-na-plovdiv-izgrazhdaneto-na-patna-vrazka-mezhdu-okolovrastnoto-shose-i-nadlez-skobeleva-mayka-shte-namali-znachitelno-trafika-prez-grada.html", "text": "Изграждането на пътна връзка между Околовръстното шосе и надлез „Скобелева майка“ ще намали значително трафика през града. Това заяви кметът Иван Тотев при инспекцията, която направи премиерът Бойко Борисов на ремонтните дейности по пътя Пловдив – Асеновград, предаде репортер на Радио „Фокус“ - Пловдив. Според Иван Тотев изграждането на тази отсечка не само завършва Околовръстния път, но и решава много градски въпроси от гледна точка на натовареност на трафика и износване на пътна мрежа. \"Стартирането на работата по този проект е важно. Индустриалните зони около града се разраснаха значително и със съществуващото шосе сме осигурени основно на запад към София и интермодалния терминал. Но в посока изток – Бургас и на север към Варна, Шумен и Велико Търново движението минава през града, тъй като е най-удобният маршрут“, посочи кметът Тотев. „Прекрасно е, че заедно с премиера търсим решение на общите проблеми на града и както той спомена Пловдив е един от градовете, който генерира значителна част от БВП на страната“, каза още Иван Тотев.\r\nКристиян ГАРОВ", "date": "2017.09.16", "title": "Иван Тотев, кмет на Пловдив: Изграждането на пътна връзка между Околовръстното шосе и надлез „Скобелева майка“ ще намали значително трафика през града"}
{"url": "http://www.focus-news.net/news/2017/09/16/2436616/predsedatelyat-na-narodnoto-sabranie-dimitar-glavchev-prisastva-na-otkrivane-na-filial-na-rusenskiya-universitet-angel-kanchev-vav-vidin.html", "text": "Председателят на Народното събрание Димитър Главчев и народни представители присъстваха на тържественото откриване на филиал на Русенския университет „Ангел Кънчев“ във Видин. Това съобщиха от пресцентъра на Народното събрание. Председателят на парламента изрази увереност, че подразделението на висшето учебно заведение ще бъде привлекателно образователно средище за младежите от този край на България и полезно за развитието на Видинска област. С него са свързани надеждите ни повече млади хора да останат в града и да отговорят на нуждите от специалисти в областта на индустрията, транспортната инфраструктура и аграрния сектор, подчерта Димитър Главчев. \r\nПрез годините Русенският университет се утвърди като авторитетен и предпочитан от студентите образователен, научен и културен център, осигуряващ качествена подготовка на младежи от цялата страна, посочи председателят на Народното събрание. По думите му стимулирането на откривателския дух, развиването на иновативно мислене и даването на възможност за творчески изяви на студентите е гаранцията за успех на университета и на неговите възпитаници. \r\nДимитър Главчев пожела на академичния състав, служителите и студентите много нови успехи в постигането на високи образователни и научни цели. \r\nЗа подкрепата, която оказва на университета, ректорът на висшето училище Велизара Пенчева връчи на председателя на Народното събрание кристалния знак на висшето училище.", "date": "2017.09.16", "title": "Председателят на Народното събрание Димитър Главчев присъства на откриване на филиал на Русенския университет „Ангел Кънчев“ във Видин"}
{"url": "http://www.focus-news.net/news/2017/09/16/2436617/afp-savetat-za-sigurnost-na-oon-shte-provede-oshte-edno-zasedanie-za-severna-koreya-v-sledvashtiya-chetvartak.html", "text": "Съветът за сигурност на ООН ще проведе заседание на външните министри на тема  ограничаване на разпространението на оръжия за масово поразяване като фокуса ще е върху Северна Корея, предава AFP, като се позовава на дипломати.\r\nИскането за срещата е на САЩ и тя ще бъде проведена по време на сесията на Генералната Асамблея на ООН в сградата на ООН в Ню Йорк.\t\r\nПревод и редакция: Иван Христов", "date": "2017.09.16", "title": "AFP: Съветът за сигурност на ООН ще проведе още едно заседание за Северна Корея в следващия четвъртък"}
{"url": "http://www.focus-news.net/news/2017/09/16/2436618/tsvetan-tsvetanov-gerb-zadeleni-sa-700-000-lv-dopalnitelno-za-infrastruktura-v-novi-pazar.html", "text": "„Благодаря на кмета на Община Нови пазар Ивайло Камаджиев за неговите усилия, които са дали резултат и по бюджета на Община Нови пазар ще постъпят допълнително одобрени от правителството средства за 2017 г. в общ размер на 700 000 лв. От тях 240 000 лв. са предназначени за доизграждане на многофункционална зала в с. Памукчии, 250 000 лв. са за рехабилитация на вътрешна водопроводна мрежа в с. Правенци и възстановяване на асфалтова настилка. За подмяна на ВИК на ул. „Преслав“ ще бъдат отпуснати 250 000 лв.“. Това заяви председателят на ПГ на ГЕРБ и зам.-председател на партията Цветан Цветанов пред членове и симпатизанти на политическата сила в Нови пазар, съобщиха от пресцентъра на ПП ГЕРБ. Цветанов благодари и за подкрепата, която хората от шуменската община са оказвали на партия ГЕРБ през годините. “Без тази подкрепа нямаше да има правителство Борисов 3, нямаше да я има европейската солидарност, нямаше да я има и икономическата стабилност в страната”, каза още той. Цветан Цветанов добави, че благодарение на работата на правителството на Бойко Борисов и мнозинството в парламента, ГЕРБ успява да изпълнява поетите пред българския народ по време на предизборната кампания ангажименти. „За нас е важно да сме заедно с хората не само по време на избори, но и след тях. Както правим днес. Продължаваме да работим за хората във всички населени места в страната без да делим регионите на малки-големи, наши-ваши”, заяви зам.-председателят на ГЕРБ.", "date": "2017.09.16", "title": "Цветан Цветанов, ГЕРБ: Заделени са 700 000 лв. допълнително за инфраструктура в Нови пазар"}
{"url": "http://www.focus-news.net/news/2017/09/16/2436619/tass-poveche-ot-20-dushi-sa-postradali-sled-vzriv-na-gazova-instalatsiya-v-barselona.html", "text": "Най-малко 21 души са пострадали в резултат от два взрива на газова инсталация в пекарна в испанския град Барселона, предава ТАСС, като се позовава на съобщение на испанското издание El Pais.\r\nСпоред информацията, един от пострадалите е в критично състояние, а още осем са получили сериозни травми. На шест души е била оказана помощ на място, а останалите са закарани в болница.\t\r\nИнцидентът се е случил на първия етаж на пететажна сграда. Според предварителните данни в пекарната се е взривил газов котел.\r\nПревод и редакция: Иван Христов", "date": "2017.09.16", "title": "ТАСС: Повече от 20 души са пострадали след взрив на газова инсталация в Барселона"}
{"url": "http://www.focus-news.net/news/2017/09/16/2436620/sport-zapochnaha-sabotnite-machove-ot-visshata-liga-na-angliya.html", "text": "Започнаха пет срещи от Висшата лига на Англия, а малко по-рано Кристъл Палас загуби домакинството си на Саутхемптън с 0:1. По-интересните срещи, които започнаха в 17 часа са Ливърпул срещу Бърнли и Уотфорд срещу Манчестър Сити, а от 19:30 ще играят Тотнъм срещу Суонзи.", "date": "2017.09.16", "title": "Спорт: Започнаха съботните мачове от Висшата лига на Англия"}
{"url": "http://www.focus-news.net/news/2017/09/16/2436621/ognyan-tsenkov-kmet-na-obshtina-vidin-ekzarh-antim-i-otdava-tsyalata-si-energiya-i-um-za-da-mozhe-rodinata-ni-da-se-prevarne-v-svobodna-darzhava.html", "text": "Продължава традицията за отбелязване на годишнините от рождението на Екзарх Антим I. Това каза кметът на Община Видин Огнян Ценков пред събралите се видински граждани, дошли да почетат делото на Екзарха пред неговата гробница-мавзолей във Видин, предаде репортер на Радио „Фокус“ – Видин. Ценков посочи, че през миналата година, когато са се чествали 200 години от рождението на Екзарх Антим I, това се е превърнало в кауза, обединила всички видинчани. „Традицията продължава за да покажем дълбокото си уважение към един велик българин, свързал живот си с нашия старопрестолен град Видин. Антим I e първият български екзарх - човекът, на когото принадлежат думите \"ще бъда блажен, ако с моята саможертва възкръсне България за нов свободен живот\". Той отдава цялата си енергия и ум, за да може Родината ни да се превърне в свободна държава“, каза Огнян Ценков. Той добави, че Екзарх Антим I е духовник, политик и общественик, който остава в българската история като радетел за обявяването на независимостта на Българската църква и нейната обединяваща роля. Кметът на Видин благодари на председателя на Народното събрание Димитър Главчев за присъствието му на тържественото отбелязване на 201-вата годишнина от рождението на Екзарх Антим I, благодари и на Видинската смета митрополия и лично на Видинския владика Дометиан за поставяне основите на традицията за отбелязването на тази годишнина. „Гордеем се, че този бележит българин е част от историческата памет на нашия град, защото славата на Видин се гради върху паметта на такива светли личности, какъвто е първият български Eкзарх Антим I“, каза Огнян Ценков.\r\nАнна ЛОЗАНОВА", "date": "2017.09.16", "title": "Огнян Ценков, кмет на Община Видин: Екзарх Антим I отдава цялата си енергия и ум, за да може Родината ни да се превърне в свободна държава"}
{"url": "http://www.focus-news.net/news/2017/09/16/2436622/predsedatelyat-na-parlamentarnata-grupa-na-gerb-tsvetan-tsvetanov-otkri-remontiranata-sgrada-na-chitalishteto-v-selo-tsani-ginchevo.html", "text": "Председателят на Парламентарната група на ГЕРБ и зам.-председател на партията Цветан Цветанов посети село Цани Гинчево, община Никола Козлево. Това съобщиха от пресцентъра на ПП ГЕРБ. Цветанов бе придружаван от областния координатор на ГЕРБ и кмет на Шумен Любомир Христов, народните представители от ГЕРБ д-р Румен Генов и Димитър Александров и кмета на Община Никола Козлево Ешреф Реджеб. Те бяха посрещнати по стар български обичай с топла питка и шарена сол. На официална церемония Цветан Цветанов откри ремонтираната сграда на читалище „Просвета 1963 г.“ и представи кандидата на ГЕРБ за кмет на с. Цани Гинчево. \"Когато преди две години застанахме пред вас заедно с Ешреф Реджеб и Любо Христов ви обещахме прозрачност и успешни политики, които да допринасят за развитието на община Никола Козлево. Днес това вече е факт. Имам възможността да открия ремонтираната сграда на читалището, която повече от 50 години след като е построена не е ремонтирана\", каза Цветанов. \r\nТой съобщи и още една добра новина за региона. \"След активната работа на кмета на общината и доброто взаимодействие с правителството, предстои изграждането на републиканскя път Никола Козлево – Нови пазар. Това са видимите резултати, но за да продължи възходящото развитие на Цани Гинчево, на 8 октомври предстои да бъде направен важен избор. Аз смятам, че нашият кандидат Павел Динков е един всеотдаен, добър и честен човек, който цял живот се е трудил, за да изкарва прехраната си и е способен да надгради и развие вече започнатото. Призовавам ви да го подкрепим, за да продължим заедно развитието на селото“, заяви още Цветан Цветнов пред жителите на Цани Гинчево.", "date": "2017.09.16", "title": "Председателят на Парламентарната група на ГЕРБ Цветан Цветанов откри ремонтираната сграда на читалището в село Цани Гинчево"}
{"url": "http://www.focus-news.net/news/2017/09/16/2436623/nova-makedoniyamakedoniya-srabskite-polititsi-sa-izpraveni-pred-kosovskata-stena.html", "text": "Откритият въпрос за Косово в днешно време е основна политическа тема в политическите среди в Сърбия и причината за това е натискът на международната общност да се засили диалога между Белград и Прищина. Президентът на страната Александър Вучич се опита да наложи тази тема на широката общественост с намерението да избегне отрицателните реакции и обвинения в предаването на националните интереси, пише македонското издание „Нова Македония“.\r\nЕврокомисарят по политиката за съседство и разширяването Йоханес Хан заяви, че скоростта на присъединяването на Сърбия към ЕС зависи от реформите, върховенството на закона и нормализирането на отношенията с Косово.\r\n„Европейската перспектива на Сърбия е твърда. Темпото на преговори зависи от темпа на реформите. Преговорната рамка между ЕС и Сърбия изисква пълното нормализиране на отношенията с Косово. Инициативата на президента на Сърбия Александър Вучич за вътрешния диалог по този въпрос е добре дошъл“,каза Хан, в интервю за \"Вечерне новости\", по повод двудневното му посещение в Белград, където трябва да се срещне със сръбския държавен елит и с президента Александър Вучич.\r\nБорис Тадич, председател на Социалдемократическата партия на Сърбия и един от лидерите на опозицията, обяви в понеделник, че няма да участва във вътрешния диалог за Косово, иницииран от Вучич.\r\nНикога няма да приема създаването на правната система на независимо Косово в северната част на провинцията, както направиха Вучич, Николич и Дачич с поставянето на подписи на Брюкселското споразумение. Въпреки силния натиск на ЕС да приемем косовските институции на север, никога не съм го направил, защото това е предателство на най-дълбоките интереси на Сърбия. Бих могъл да констатирам и влизането на сръбските политици в правителството на Рамуш Харадинай, което ми беше предложено през 2004 г. Бих могъл, но не го направих. Не  бях казал тайно на сръбските политици в Косово, както сега направиха, а след това страхливо да кажа, че сами са го направили. Питам моите американски и европейски събеседници, които настояват да участват във вътрешния диалог, как да се говори с лице, което обижда опозицията“,  каза Тадич.\r\nПрезидентът на „Сръбското движение за обновление“ Вук Драшкович смята, че поканата за откриване на вътрешен диалог за Косово трябва да бъде приета, като добави, че през последните 17 години, движейки се към ЕС, Сърбия е достигнала до стената, която не може да бъде заобиколена и прескачана, тя трябва да я отстрани или да застане пред нея и да я погребе. Конституцията и Косово са стената“, според Вук Драшкович.\r\nЕС не настоява Сърбия да признае независимостта на Косово, тъй като това не е направено от пет от членовете ѝ по различни причини. Но той иска Сърбия да приеме реалността, че Косово е признато, от повече от убедително мнозинство от страните-членки на ЕС и ООН и затова конституционната преамбюла, съгласно която Косово е автономна провинция под суверенитета на Сърбия, е несъстоятелна“, смята Драшкович.\r\nПревод и редакция: Иван Христов", "date": "2017.09.16", "title": "„Нова Македония“(Македония): Сръбските политици са изправени пред косовската стена"}
{"url": "http://www.focus-news.net/news/2017/09/16/2436624/afp-britanskata-politsiya-obiskira-dom-v-london-vav-vrazka-s-teroristichnata-ataka-v-metroto.html", "text": "Британската полиция е обискирала дом в покрайнините на Лондон във връзка с разследването за бомбената атака в лондонското метро, предава AFP, позовавайки се на думите на източници от полицейските власти.\r\n“Полицейски служители са евакуирали и са обискирали адрес в Сънбъри, община Съри“, заяви източникът.\r\nПо-рано днес, полицията арестува 18-годишнен мъж в пристанището за фериботи на Довър в друга акция свързана с вчерашната терористична атака.\r\nПревод и редакция: Иван Христов", "date": "2017.09.16", "title": "AFP: Британската полиция обискира дом в Лондон във връзка с терористичната атака в метрото"}
{"url": "http://www.focus-news.net/news/2017/09/16/2436625/ognyan-tsenkov-kmet-na-obshtina-vidin-gradat-ni-zasluzhava-universitet-blagodarya-na-vseki-koyto-dade-svoyata-vyara-v-podkrepa-na-kauzata.html", "text": "Градът ни заслужава университет, благодаря на всеки, който даде своята вяра в подкрепа на каузата. Това каза Огнян Ценков, кмет на Община Видин в приветствието си при откриването на първата академична година на видинския филиал на Русенския университет „Ангел Кънчев“, предаде репортер на Радио „Фокус“ – Видин. На откриването присъстваха председателят на Народното събрание Димитър Главчев, народните представители от Видинския район, областният управител Албена Георгиева, председателят на Общински съвет – Видин Генади Велков, представители на институции, неправителствени организации и граждани. Огнян Ценков посочи, че градът има филиал на висше учебно заведение благодарение на усилията, волята и енергията на видинските граждани и институции. „Като кмет на Община Видин искам да благодаря от сърце на всеки, който заяви на висок глас, че градът ни заслужава университет и даде своята вяра в подкрепа на каузата“, каза Огнян Ценков. Ректорът на висшето учебно заведение проф. д-р Велизара Пенчева също поздрави студентите и припомни, че благодарение на съвместните усилия на местната власт, институциите и гражданството във Видин има филиал на Русенския университет „Ангел Кънчев“. \r\nАнна ЛОЗАНОВА", "date": "2017.09.16", "title": "Огнян Ценков, кмет на Община Видин: Градът ни заслужава университет, благодаря на всеки, който даде своята вяра в подкрепа на каузата"}
{"url": "http://www.focus-news.net/news/2017/09/16/2436626/presstviran-iran-e-proizvel-bashtata-na-vsichki-bombi.html", "text": "Високопоставен ирански военен е заявил, че Иран притежава 10-тонна „баща на всички бомби“, произведена от домашни предприятия, която е много по-мощна от всички неядрени оръжия на САЩ, предава иранската PressTV.\r\n„След предложение на Военновъздушните сили на „Стражите на ислямската революция“, иранските военнопромишлени предприятия са произвели 10-тонна бомба. Тези бомби вече са на наше разположение и могат да бъдат заредени на бомбардировачите „Илюшин“(Ил), с които разполагаме. Те са много разрушителни“, заяви бригаден генерал Амир Али Хаизаде, който е командир във военновъздушните сили на Иран.\r\nКомандирът нарече оръжието „баща на всички бомби“, в контраст с американската бомба „MOAB”, известна като „майка на всички бомби“. Американските военновъздушни сили използваха такава бомба през месец април, когато я пуснаха върху тунелен комплекс на талибаните в афганистанската провинция Нангарар.\r\nПревод и редакция: Иван Христов", "date": "2017.09.16", "title": "PressTV(Иран): Иран е произвел „бащата на всички бомби“"}
{"url": "http://www.focus-news.net/news/2017/09/16/2436627/afp-rusiya-oproverga-informatsiyata-che-e-bombardirala-sili-na-podkrepyanata-ot-sasht-koalitsiya.html", "text": "Говорителят на Министерството на отбраната на Русия Игор Конашенков опроверга информацията, че руски военни самолети са бомбардирали сили на коалицията подкрепяна от САЩ в източната сирийска провинция Дейр-ез-Зор, предава AFP, която се е свързала с говорителя на руското военно ведомство.\r\nИнформацията се появи по-рано днес, когато от „Сирийските демократични сили“ заявиха, чв техни войци са ударени от руски и сирийски бомби.\r\n„Това е невъзможно. Защо бихме ги бомбардирали?“, заяви Конашенков, който в момента е в руската военна база Хмейми на сирийското крайбрежие.\r\nПревод и редакция: Иван Христов", "date": "2017.09.16", "title": "AFP: Русия опроверга информацията, че е бомбардирала сили на подкрепяната от САЩ коалиция"}
{"url": "http://www.focus-news.net/news/2017/09/16/2436628/liderat-na-bsp-sofiya-kaloyan-pargov-shte-uchastva-v-tarzhestven-vodosvet-pred-tsarkvata-sveta-sofiya-po-povod-praznika-na-stolitsata.html", "text": "На 17 септември, в 11.30 часа, лидерът на БСП – София и председател на групата на социалистите в СОС Калоян Паргов, общински съветници и депутати от „БСП за България“ ще вземат участие в тържествения водосвет пред църквата „Света София“ и официалната церемония по издигане знамето на град София. Това съобщиха от пресцентъра на БСП - София.\r\nВ 18.30 часа Калоян Паргов, който е заместник-председател на Комисията по образование, култура, наука и културно многообразие на СОС, ще присъства на церемонията за връчване на наградите на Столична община за ярки постижения в областта на културата.", "date": "2017.09.16", "title": "Лидерът на БСП – София Калоян Паргов ще участва в тържествен водосвет пред църквата „Света София“ по повод празника на столицата"}
{"url": "http://www.focus-news.net/news/2017/09/16/2436629/sport-sebastian-fetel-specheli-parvoto-myasto-na-kvalifikatsiyata-za-gran-pri-na-singapur.html", "text": "Себастиан Фетел от Ферари спечели първото място на стартовата решетка на Гран При на Сингапур, което ще се проведе утре от 15 часа. На второ място се класира пилотът на Ред Бул Макс Верстапен, а трети остана съотборника му Даниел Рикардо. На четвърто място остана съотборникът на Фетел Кими Райконен, а пилотите на Мерцедес се представиха под очакванията, като Хамилтън остана пети, а Ботас шести.", "date": "2017.09.16", "title": "Спорт: Себастиан Фетел спечели първото място на квалификацията за Гран При на Сингапур"}
{"url": "http://www.focus-news.net/news/2017/09/16/2436630/haskovo-obshtina-topolovgrad-sabra-okolo-8-tona-otpadatsi-v-ramkite-na-initsiativata-da-izchistim-balgariya-zaedno.html", "text": "Община Тополовград събра около 8 тона отпадъци в рамките на инициативата ”Да изчистим България заедно”. Това съобщиха от пресцентъра на Община Тополовград. В доброволческа инициатива ”Да изчистим България заедно” се включиха 193–ма доброволци от общинския център и 12 села. Почистени са нерегламентирани замърсявания извън населените места, места за отдих в Сакар планина, улици и зелени площи на територията на общината. Прогнозното количество събрани отпадъци е около 8 тона. Боклукът е извозен до Регионалното депо за битови отпадъци в Харманли.", "date": "2017.09.16", "title": "Хасково: Община Тополовград събра около 8 тона отпадъци в рамките на инициативата ”Да изчистим България заедно”"}
{"url": "http://www.focus-news.net/news/2017/09/16/2436631/ria-novosti-vaorazhenite-sili-na-irak-sa-osvobodili-ot-teroristite-grad-na-granitsata-sas-siriya.html", "text": "Въоръжените сили на Ирак са освободили град Акашат от терористичната групировка „Ислямска държава“, по време на операция на границата със Сирия, целяща да овладяването на международно шосе, предава РИА Новости, като се позовава на заявление от иракската армия.\r\nПо-рано днес, иракското военно командване обяви началото на операция в северозападната част на провинция Анбар, граничеща със Сирия. На североизток от град Акашат се град Ел Каим, една от последните твърдини на терористите от „Ислямска държава“ в Ирак.\r\n„Части на армията, народното и племенното опълчение и тактически полк на полицията на провинция Анбар са освободили напълно град Акашат“, заявиха от иракското командване.\r\nОсвен това, те отбелязаха, че е разблокиран пътя съединяващ Акашат с международното шосе. Още продължават операциите по зачистване на района.\r\nПревод и редакция: Иван Христов", "date": "2017.09.16", "title": "РИА Новости: Въоръжените сили на Ирак са освободили от терористите град на границата със Сирия"}
{"url": "http://www.focus-news.net/news/2017/09/16/2436632/plovdiv-natovareno-e-dvizhenieto-po-avtomagistrala-trakiya-na-teritoriyata-na-oblastta.html", "text": "Натоварено е движението по участъка на автомагистрала “Тракия“ и по пътя Пловдив - Асеновград - Смолян. Това каза за Радио „Фокус“ – Пловдив дежурният в Областно пътно управление - Пловдив. Интензивен автомобилен трафик се отчита и по пътя Пловдив - Карлово, но преминаването по трасето се извършва без затруднения. В рамките на деня в Областно пътно управление не са постъпвали сигнали за сериозни пътни инциденти. Пътните настилки на територията на областта са сухи и нормално проходими. Опасност от свличане на земна маса и падащи камъни има по пътищата в планинските райони. Водачите трябва да бъдат особено бдителни по направленията Троян - Кърнаре, Юговско ханче - Югово - Лъки - Здравец, Смолян - Кричим - Стамболийски и Бачково - Нареченски бани. Остава забранено движението на тежкотоварни моторни превозни средства над 5 тона по пътя Плодовитово - Първомай - Асеновград, в района на км 6, поради намален габарит на пътното платно на стоманения мост на река Марица. Все още е забранено и преминаването на камиони с височина над 4 метра през тунелите по пътя Асеновград - Смолян. Обходният маршрут за водачите е през пътя Кричим - Девин. Ограничено е преминаването на камиони над 12 тона по пътя Поповица - Болярци, заради намален габарит на пътното платно на мост.\r\nНатоварено е движението на територията на град Пловдив. Във връзка с поредния етап от реконструкцията на бул. „Руски“ до 31 декември е забранено движението на пътни превозни средства в източното платно на булеварда, в участъка от кръстовището с Централна гара  до кръстовището с ул. „Любен Каравелов“. Въведена е временна организация на движението в района на ремонтните дейности, което налага промени в маршрутите на четири линии от вътрешноградския транспорт.\r\nКристиян ГАРОВ", "date": "2017.09.16", "title": "Пловдив: Натоварено е движението по автомагистрала “Тракия“ на територията на областта"}
{"url": "http://www.focus-news.net/news/2017/09/16/2436633/poveche-ot-2500-grazhdani-posetiha-narodnoto-sabranie-v-denya-na-otvoreni-vrati-na-zakonodatelnata-institutsiya.html", "text": "Повече от 2500 граждани посетиха Народното събрание в Деня на отворени врати на законодателната институция. Това съобщиха от пресцентъра на Народното събрание. Председателят на парламента Димитър Главчев разговаря с посетители в пленарната зала на парламента и разказа на най-младите и любопитни сред тях как работи Народното събрание.  \r\nКой стои на предните редове в пленарната зала, кой може да се изказва от трибуната и кой предлага законите бяха сред въпросите, които децата зададоха на Димитър Главчев. Те попитаха също за какво служи парламентарният звънец, как работят пултовете за гласуване и какво се изписва на мониторите в пленарната зала. \r\nПредседателят на парламента ги покани и в своя кабинет, където имаха възможност да седнат на неговото място. Накрая младежите попитаха Димитър Главчев могат ли след време да бъдат стажанти в Народното събрание. Толкова умни и будни младежи винаги са добре дошли в парламента, отговори той. \r\nЗа втори път Народното събрание се включва в инициативата Европейски дни на наследството, организирана от Столична община и Министерство на културата със съдействието на Френското посолство и Френския институт в България.", "date": "2017.09.16", "title": "Повече от 2500 граждани посетиха Народното събрание в Деня на отворени врати на законодателната институция"}
{"url": "http://www.focus-news.net/news/2017/09/16/2436634/kyustendil-starnishta-goryat-v-rayona-na-64-km-na-avtomagistrala-struma.html", "text": "Стърнища горят в района на 64 км на автомагистрала „Струма“, в посока София, предаде репортер на Агенция „Фокус“. Димът не затруднява движението по магистралата. На място все още няма екип на пожарната.  \r\nМариела РУСЕВА", "date": "2017.09.16", "title": "Кюстендил: Стърнища горят в района на 64 км на автомагистрала „Струма“"}
{"url": "http://www.focus-news.net/news/2017/09/16/2436635/predsedatelyat-na-narodnoto-sabranie-dimitar-glavchev-podkrepyam-vidin-da-bade-vklyuchen-v-obhvata-na-zakona-za-starite-stolitsi-na-balgariya.html", "text": "Имам специално отношение към Видин и  подкрепям да бъде включен в обхвата на Закона за старите столици на България. Това каза при посещението си във Видин пред журналисти Димитър Главчев, председател на Народното събрание, предаде репортер на Радио „Фокус“ – Видин. Той посочи, Видин е била последната столица преди Освобождението. „Видинското царство е последното, което пада през 1396 година, 3 години след Търновското царство, така че може да се каже, че това е била последната българска столица преди Освобождението от османско робство“, добави председателят на Народното събрание. Димитър Главчев заяви, че всеки един законопроект трябва да измине своята технологична процедура, за да може да стане закон. „Сега трябва да се внесе законът във вида, в който е. След това народните представители от Видинския изборен район, предполагам, че те ще бъдат от всички политически сили представени в парламента, ако убедят останалите народни представители и убедят останалите си колеги при разглеждането на закона в комисии и в пленарна зала това би могло да стане реалност“, каза Димитър Главчев. Според него Видин трябва да бъде включен в обхвата на Закона за старите столици на България защото такава е историческата логика. \r\nАнна ЛОЗАНОВА", "date": "2017.09.16", "title": "Председателят на Народното събрание Димитър Главчев: Подкрепям Видин да бъде включен в обхвата на Закона за старите столици на България"}
{"url": "http://www.focus-news.net/news/2017/09/16/2436636/reuters-prezidentat-na-filipinite-rodrigo-duterte-popita-rakovoditelya-na-agentsiyata-za-zashtitata-na-choveshkite-prava-na-stranata-dali-ne-e-pedofil.html", "text": "Президентът на Филипините Родриго Дутерте попита ръководителят на филипинската агенция за защита на правата на човека дали не е педофил заради това, че се фокусира върху убитите от полицията младежи, по време на операциите срещу наркоразпространението, провеждани по нареждане на правителството, предава Reuters.\r\nОсвен това, Дутерте предложи да използва бюджета на агенцията, за да закупи камери за полицейските служители. Както агенция „Фокус“ вече информира, във Филипините възникна спор относно финансирането за агенцията за човешките права, която получава бюджета си от правителството, отказващо да ѝ предоставя средства заради постоянните критики, които търпи от активистите.\r\n„Защо този човек е толкова фокусиран върху въпроса за младежите, по-специално момчетата? Да не си педофил?“, попита Дутерте, визирайки ръководителят на агенцията Чито Гаскон.\r\n„Защо си обладан от тийнейджърите? Така ли е? Силно се съмнявам в теб. Да не си гей или педофил?“, каза той.\r\nГаскон все още не е направил коментар на нападките от президента.\r\nОбвиненията на Дутерте срещу Гаскон не свършват с това. Той го обвини и че е говорител на опозицията и че критикува несправедливо полицейските акции срещу наркоразпространението.\r\nПревод и редакция: Иван Христов", "date": "2017.09.16", "title": "Reuters: Президентът на Филипините Родриго Дутерте попита ръководителя на агенцията за защитата на човешките права на страната дали не е педофил"}
{"url": "http://www.focus-news.net/news/2017/09/16/2436637/makfaksmakedoniya-tri-detsa-zaginaha-pri-pozhar-na-semeyna-kashta-v-sarbiya.html", "text": "Три деца на възраст от една до четири години за загинали при пожар, избухнал в семейна къща в селото Вайска, в района на град Бач, предава македонската агенция „МакФакс“.\r\nТрагедията се е случила около 9 часа сутринта, когато пожарът е обхванал семейната къща, а децата са били сами. Според неофициална инфромация бащата на децата е отишъл на работа, а майката е излязла навън.\r\nПричините за пожарът все още не са изяснени.\r\nПревод и редакция: Иван Христов", "date": "2017.09.16", "title": "„МакФакс“(Македония): Три деца загинаха при пожар на семейна къща в Сърбия"}
{"url": "http://www.focus-news.net/news/2017/09/16/2436638/kyustendil-tri-ekipa-na-pozharnata-gasyat-v-rayona-na-64-km-na-avtomagistrala-struma.html", "text": "Три екипа на пожарната гасят горящите стърнища в района на 64 км на автомагистрала „Струма“. Това съобщи за Агенция \"Фокус\" говорителят на ОДМВР-Кюстендил. Сигнал за пожара е постъпил в 17.51 часа.", "date": "2017.09.16", "title": "Кюстендил: Три екипа на пожарната гасят горящите стърнища в района на 64 км на автомагистрала „Струма“"}
{"url": "http://www.focus-news.net/news/2017/09/16/2436639/sport-izigraha-se-chetiri-macha-ot-bundesligata-bayern-pobedi-maynts-05-s-40.html", "text": "Завършиха четири срещи от 4-ия кръг на Бундеслигата на Германия. Байерн (Мюнхен) победи Майнц 05 с 4:0. Вердер загуби от Шалке 04 с 1:2 в Бремен. Айнтрахт(Франкфурт) загуби домакинството си на Аугсбург с 1:2, а Щутгарт победи Волфсбург с 1:0 като домакин.\r\nВъв временното класиране начело е Хановер 96 с 10 точки, втори е Байерн(Мюнхен) с 9 точки, колкото има и Шалке 04 на третото място, но е с по-лоша голова разлика.", "date": "2017.09.16", "title": "Спорт. Изиграха се четири мача от Бундеслигата, Байерн победи Майнц 05 с 4:0"}
{"url": "http://www.focus-news.net/news/2017/09/16/2436640/predstoyashti-sabitiya-v-stranata-za-17-septemvri-agentsiya-fokus.html", "text": "***\r\nОт 9.00 часа в Столична библиотека ще ес проведе Ден на София.\r\n***\r\nОт 10.00 до 16.00 часа администрацията на Президента ще отвари врати за граждани като част от инициативата Европейски дни на наследството – 2017 г. Държавният глава Румен Радев ще приеме лично първите гости на „Дондуков“ 2. \r\n***\r\nОт 10.00 часа ще се проведе тържествена сесия на Столичен общински съвет, на която ще бъдат обявени почетните граждани на София. \r\n***\r\nОт 10.00 часа с ден на отворените врати и празнична програма Регионалният исторически музей ще отбележи Деня на столицата и две години от откриването на постоянната си експозиция. \r\n***\r\nОт 10.00 часа Министерството на външните работи отваря врати за гражданите по повод Европейски дни на наследството  – София 2017.\r\n***\r\nОт 10.00 часа любителите на екшън киното ще имат възможност да влязат на снимачната площадка в Киноцентъра в Бояна, за да видят на живо как се подготвя и снима сцена от екшън филм.\r\n***\r\nОт 10.00 часа на ул. „Джеймс Баучер“ 23 Фондация „Братя Мормареви“ ще раздаде годишните си награди за литературно ученическо творчество.\r\n***\r\nОт 11.00 часа в приемното здание на Централна жп гара София ще бъде открита изложба от творби на деца и младежи от столични училища, както и деца от уязвими групи, включително бежанци. Темата на изложбата е  „София – културна столица на Европа през детските очи“.\r\n***\r\nОт 11.30 часа пред храм „Света София” ще се проведе тържествен водосвет и официална церемония по издигане знамето на град София.  \r\n***\r\nОт 12.00 часа пред Националния исторически музей в кв. „Бояна“ ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 17.30 часа пред Народен театър „Иван Вазов” ще има концерт на Софийския духов оркестър.\r\n***\r\nОт 18.00 часа на поляната зад Park Center Sofia с голям концерт ще бъде отбелязана първата му годишнина. \r\n***\r\nОт 18.30 часа в Народен театър „Иван Вазов” ще се състои церемонията за връчване Наградите на Столична община за ярки постижения в областта на културата. \r\n***\r\nОт 19.00 часа в Софийската филхармония ще се състои концерт по случай Деня на София.\r\n***\r\nОт 21.00 часа пред Народен театър „Иван Вазов”, „Жар Театър” ще представи своя огнен пърформанс Sophia Luminosa.\r\n***\r\nВ Зоологическа градина - София на специално събитие, посветено на орлите на България,  ще бъдат показани уникални макети на орли.\r\n***\r\nВ парк „Младост” ще се проведе Спортна програма по повод Деня на София. \r\n***\r\nОт 12.00 часа в клубната къща на Tornado MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.  \r\n***\r\nОт 11.30 часа  на ул. „Владо Черноземски” 3 ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.  Оттам те ще се отправят към църквата „Успение Богородично” в кв. „Вароша“, където в 12.00 часа започва събитието по повод Европейския ден без жертви на пътя.\r\n***\r\nОт 10.00 часа пред входа на базата на ОП „Бургасбус“ общинският превозвач организира Ден на отворените врати. \r\n***\r\nОт 10.00 часа пред бл. 128 в кв. „Меден рудник” ще се проведе турнир по борба с участието на млади таланти, част от програмата на празника на най-големия жилищен комплекс на Бургас.\r\n***\r\nОт 12.00 часа на Морската гара ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.  \r\n***\r\nОт 12.00 часа на „Циркова площадка“ ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти. Към тях ще се присъединят и мотористи от Провадия.\r\n***\r\nОт 13.00 часа в зала 12 на Младежкия дом ще се проведе безплатен семинар за младежи до 29-годишна възраст по проект „Структурен диалог за образователната система, допълнителната квалификация и предприемачеството“. Събитието е организирано от Национално Сдружение „Младежки Глас”.\r\n***\r\nВ Аулата на Икономическия университет Ансамбъл „Маркиз“ открива Бароковия модул на “Варненско лято” 2017.\r\n***\r\nОт 19.30 часа на сцената пред стадион  „Христо Ботев“ ще се проведе концерт на Краси Радков и  група „Докторс Гого Бенд“.\r\n***\r\nОт 11.00 часа в Държавен куклен театър „Дора Габе“ ще се проведе Неделен куклен спектакъл „Аладин“.\r\n***\r\nОт 15.00 часа часа в конферентната зала в комплекс „Изида“ председателят на ПГ на ГЕРБ и заместник-председател на партията Цветан Цветанов ще се срещне с общинските структури на ГЕРБ от областта. \r\n***\r\nОт 12.00 часа в клубната къща на Black Roses MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\nКъм тях ще се присъединят и мотористи от Стара Загора, Нова Загора и Павел баня.\r\n***\r\nОт 11.30 часа, председателят на ПГ на ГЕРБ и заместник-председател на партията Цветан Цветанов ще се срещне с общинското ръководство и членове на ГЕРБ в Опака в офиса на партията на ул. „България“ 92.\r\n***\r\nОт 10.00 часа на бившето стрелбище ще се проведе \"Офроуд траял 4х4\" – Павликени 2017. \r\n***\r\nОт 11.30 часа в храм „Св. Георги Победоносец” ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 14.00 часа в клубната къща на Iron Brothers MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 11.30 часа на паркинга на магазин Praktiker ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти. След това мотористите ще се отправят към църквата „Св. Николай”.\r\n***\r\nОт 10.00 часа в парк „Лаута“ PURINA®, заедно с професионалния треньор Асен Аролски от AATraining и хип-хоп изпълнителят Играта, ще организират първия пловдивски Живей Активно! маратон за кучета и техните стопани.\r\n***\r\nОт 10.30 часа в клубната къща на Vagabonds MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 11.00 часа пред Военния клуб любителите на екстремното каране на велосипед в градска среда ще могат да се включат в NESCAFE байк-фест.\r\n***\r\nОт 10.30 часа председателят на ПГ на ГЕРБ и заместник-председател на партията Цветан Цветанов ще разговаря с членове на партията от общината и с общинското ръководство на ГЕРБ в офиса на партията на централен площад „Ал. Стамболийски“.\r\n***\r\nОт 12.00 часа в двора на храм „Св. Николай Чудотворец” ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 10.00 часа на площад „Свобода“ ще се проведе шестото издание на Фестивала за детско и младежко творчество „Всемир на таланти Русе 2017“.\r\n***\r\nОт 10.00 часа на пл. „Свобода“ за трета поредна година Община Русе е домакин на националната екоинициатива „Стара хартия за нова книга“.\r\n***\r\nОт 11.30 до 13.00 часа пред храма „Всех Святих” на ул. „Свети Наум” №7 ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 11.00 часа в салона на ДКТ-Сливен започва театралния сезон на Кукления театър. \r\n***\r\nОт 10.30 часа в Куклен театър куклен ще бъде представен спектакъл „Трите прасенца“ –  за деца по английска народна приказка.\r\n***\r\nОт 17.30 часа в парк „Пети октомври“ ще се проведе Общоградска  инициатива „Хора за хората“.\r\n***\r\nОт 10.30 часа в с. Сладък кладенец ще се проведе празник на селото. \r\n***\r\nОт 09.00 часа часа в офиса на ПП ГЕРБ на ул. „Преслав“ 7 председателят на ПГ на ГЕРБ и заместник-председател на партията Цветан Цветанов ще се срещне с общинските структури на ГЕРБ от областта.\r\n***\r\nОт 12.00 часа пред храма „Успение Богородично” (т.нар. Стара църква) ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 12.00 часа в клубната къща на Atrox MC ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.\r\n***\r\nОт 12.00 часа в храм „Успение на Пресвета Богородица” ще се съберат мотоциклетисти, за да отбележат Деня в памет на загиналите и в подкрепа на пострадалите мотоциклетисти.", "date": "2017.09.16", "title": "Предстоящи събития в страната за 17 септември (Агенция „Фокус“)"}
{"url": "http://www.focus-news.net/news/2017/09/16/2436641/nimh-utre-shte-e-slanchevo-sled-obyad-goreshto-maksimalnite-temperaturi-shte-sa-mezhdu-32-i-37.html", "text": "През нощта ще бъде ясно и почти тихо. Минималните температури ще са предимно между 13° и 18°. Сутринта в източните райони ще се образува краткотрайна мъгла. През деня ще е слънчево, след обяд – горещо. Максималните температури ще са между 32° и 37°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Христо Христов. Атмосферното налягане ще се понижи и ще бъде по-ниско от средното за месеца. Сутринта на места по Черноморието ще има мъгла или ниска слоеста облачност. През деня ще е слънчево и ще духа слаб източен вятър. Максималните температури ще са между 27° и 29°. Вълнението на морето ще е 2 - 3 бала. Температурата на морската вода е между 21 и 25°. В планините ще е подходящо за туризъм. Ще бъде слънчево и топло. Ще духа умерен вятър от запад-югозапад. Максималната температура на височина 1200 ще е около 25°, на 2000 метра - около 19°.\r\nВ понеделник и вторник ще се задържи предимно слънчево, но ще има и временни увеличения на облачността. Първия ден вятърът временно ще се ориентира от северозапад-север и в Северна и Източна България ще е умерен; впоследствие отново ще е югоизточен. Дневните температури слабо ще се понижат, но все още ще са доста по-високи от обичайните. В сряда ще има по-значителни увеличения на облачността, на места ще превали. Температурите ще се понижат още малко.", "date": "2017.09.16", "title": "НИМХ: Утре ще е слънчево, след обяд – горещо, максималните температури ще са между 32° и 37°"}
{"url": "http://www.focus-news.net/news/2017/09/16/2436642/sana-news-siriyskoto-vanshno-ministerstvo-obyavi-che-sporazumenieto-za-sazdavane-na-zona-na-deeskalatsiya-ne-legitimira-prisastvieto-na-turski-voyski-na-siriyska-teritoriya.html", "text": "Служител на Министерството на външните работи на Сирия заяви, че споразумението за създаване на зона за деескалация, постигнато на срещата в Астана, не легитимира присъствието на турски войници на сирийска територия и предупреди, че правителството на страната ще го счита за „нелегално“, предаде сирийската държавна агенция SANA.\r\n“Основавайки се на ангажимента на сирийското правителство да откликва позитивно на инициативи за разрешаването на кризата в Сирия, за спиране на проливането на сирийска кръв и за облекчаване на страданията на сирийския народ, Сирия взе участие в шестия кръг на преговорите в Астана и беше отворена за взаимодействие с всички участници в тях“, заяви източникът на агенцията.\r\nТой е добавил, че всички одобрени документи и споразумения, особено за зоните за деескалация, са постигнати след консултации между сирийското правителство, Русия и Иран.\r\nИзточникът е отбелязал, че Сирия е предоставила на руската и иранската делегации да направят финалната договорка за провинция Идлиб, тъй като те са двата гаранта на сирийското правителство и е посочил, че това е възможност за турската страна и правителството на Ердоган, гаранти на групата на въоръжените терористи, да се откажат от позицията си за защита на тероризма и да спрат въоръжават, финансират и снабдяват терористите, както и да ги изпращат в Сирия, за да помогнат за възстановяването на сигурността в този район.\r\n„Сирия подчертава, че споразумението за установяване на зона за деескалация в провинция Идлиб е временно и цели да възроди важността на древния път между Дамаск-Хама-Алепо, което ще допринесе за намаляването на човешките страдания и ще улесни придвижването до Алепо и съседните му райони“, заяви източникът.\r\nТой отново потвърди, че Сирия няма да се откаже от правото си да запази своята независимост и териториална цялост и няма да спре войната за изкореняване на тероризма, където и да съществува и срещу всеки, който го подкрепя.\r\nПревод и редакция: Иван Христов", "date": "2017.09.16", "title": "SANA News: Сирийското външно министерство обяви, че споразумението за създаване на зона на деескалация не легитимира присъствието на турски войски на сирийска територия"}
{"url": "http://www.focus-news.net/news/2017/09/16/2436643/tsvetan-tsvetanov-v-hitrino-tuk-sme-za-da-pokazhem-podkrepata-si-kam-postradalite-ot-intsidenta-prez-2016-g-i-da-gi-uverim-che-ne-sa-sami-v-makata-si.html", "text": "Председателят на ПГ на ГЕРБ и зам.-председател на партията Цветан Цветанов се срещна с жители и представители на пострадалите семейства в село Хитрино, което все още се възстановява след трагичния инцидент от 10 декември 2016 г., когато влак дерайлира и част от вагоните, превозващи газ, избухнаха, отнемайки живота на седем души и ранявайки десетки други. Това съобщиха от пресцентъра на ПП ГЕРБ. В знак на съпричастност към пострадалите, Парламентарната групa на ГЕРБ взе решение да осигури фонд от 50 хил. лв. и се ангажира с изграждането на къща на едно от най-пострадалите смейства – това на Рейханя и Севги, които в резултат на взрива изгубиха родителите си Акиф и Фейме Рагуб. Преди около месец и половина от Парламентарната група на партията преведоха и 80 хил. лв. за довършване на строежа.\r\n\"Тежко е, но се опитваме да помогнем. Това, което се случи в Хитрино, е един ужасен инцидент, който остави отворени рани в хората\", коментира Цветан Цветанов. Той заяви, че тези рани няма да зараснат скоро заради изгубените любими хора. Парламентарната група на ГЕРБ положи усилия да внесе поне малко надежда в живота на двете деца, които загубиха най-важните хора в живота си. Затова днес сме тук, за да покажем на място подкрепата си за пострадалите и да ги уверим, че не са сами в мъката си и ние няма да ги забравим, каза още Цветан Цветанов.", "date": "2017.09.16", "title": "Цветан Цветанов в Хитрино: Тук сме, за да покажем подкрепата си към пострадалите от инцидента през 2016 г. и да ги уверим, че не са сами в мъката си"}
{"url": "http://www.focus-news.net/news/2017/09/16/2436644/bbc-rayanear-otmenya-po-40-50-poleta-za-vseki-den-prez-sledvashtite-shest-sedmitsi.html", "text": "Базираната в Ирландия авиокомпания „РайънЕър“ (Ryanair) обяви че ще отмени по 40-50 полета дневно в следващите шест седмици, като заяви, че е \"неприемливо\" нейната точност да е паднала под 80% през първата половина на този месец, предава BBC.\r\nОт компанията заявиха също, че трябва да изчистят остатъка от отпуските на персонала до края на годината.\r\nТова решение ще засегне около 285 хиляди души, които ще получат алтернативни предложения за други полети или връщане на парите си.\r\nОт компанията съобщиха, че само 2% от всички полети на компанията ще бъдат отменени и тези действия би трябвало да помогнат да бъде достигната обичайната точност, която е 90%.\r\nОсновните оплаквания на пътниците са, че предупрежденията за отмяна на полетите се получават с много малък аванс.\r\nПревод и редакция: Иван Христов", "date": "2017.09.16", "title": "BBC: „РайънЕър“ отменя по 40-50 полета за всеки ден през следващите шест седмици"}
{"url": "http://www.focus-news.net/news/2017/09/16/2436645/sofiya-2-godishno-momchentse-e-pochinalo-sled-pozhar-v-kashta-v-kv-simeonovo.html", "text": "2-годишно момченце е починало след пожар в къща в кв. „Симеоново“. Това съобщиха за Агенция „Фокус“ от пресцентъра на МВР.  Сигналът е подаден към 18.30 часа. Четири екипа на столичната пожарна са се отзовали на място и към момента пожарът е потушен. 2-годишно момченце, пострадало при него, е откарано в болница, където е починало.  Изясняват се причините за инцидента.", "date": "2017.09.16", "title": "София: 2-годишно момченце е починало след пожар в къща в кв. „Симеоново“"}
{"url": "http://www.focus-news.net/news/2017/09/16/2436646/sport-zavarshiha-oshte-pet-sreshti-ot-petiya-krag-na-visshata-liga-na-angliya.html", "text": "Завършиха още пет срещи от петия кръг на Висшата лига на Англия. Резултатите:\r\nХъдърсфийлд: Лестър 1:1\r\nЛивърпул:Бърнли 1:1\r\nНякасъл:Стоук Сити 2:1\r\nУотфорд:Манчестър Сити 0:6\r\nУест Бромич:Уест Хам 0:0\r\nПо-рано днес Кристъл Палас загуби като домакин от Саутхемптън с 0:1, а в момента се играе срещата между Тотнъм и Суонзи. Във временното класиране начело е Манчестър Сити с 13 точки, втори е Манчестър Юнайтед с 10 точки, колкото има и Челси на третото място, но двата отбора ще играят срещите си от този кръг утре.", "date": "2017.09.16", "title": "Спорт: Завършиха още пет срещи от петия кръг на Висшата лига на Англия"}
{"url": "http://www.focus-news.net/news/2017/09/16/2436647/pazardzhik-odmvr-dade-polozhitelno-stanovishte-za-izgrazhdane-na-kragovo-krastovishte-na-razklona-za-selo-malo-konare.html", "text": "Областната дирекция на МВР - Пазарджик е дала положително становище за изграждането на кръгово движение по пътя Пазарджик - Пловдив, съобщиха за Радио „Фокус“ – Пазарджик от кметството в селото. Новото кръгово кръстовище ще бъде разположено на разклона за Мало Конаре. Крайното решение ще вземе Агенция \"Пътна инфраструктура\", която трябва да даде „зелена светлина“ за изграждането му. През юни тази година жителите на селото направиха подписка за изграждане на още едно кръгово кръстовище по пътя Пазарджик – Пловдив. Инициаторите се аргументираха с тежкия целогодишен трафик по този път и многото инциденти, които стават на сегашното нерегулирано кръстовище, най-вече заради неспазване на предимство и превишена скорост. От двете страни на кръстовището се намират автобусни спирки и чакащите са застрашени от преминаващите с голяма скорост автомобили по главния път. Едно кръгово ще принуди МПС-та да преминават със значително по-ниска скорост. Инициативният комитет бе подготвил и писмо до Агенция „Пътна инфраструктура“ с молба да бъде изградено кръгово кръстовище, както и заявление до началника на КАТ в Пазарджик за издаване за становище за целесъобразността от изграждането на това пътно съоръжение.\r\nАлбена ЖИЛЕКОВА", "date": "2017.09.16", "title": "Пазарджик: ОДМВР даде положително становище за изграждане на кръгово кръстовище на разклона за село Мало Конаре"}
{"url": "http://www.focus-news.net/news/2017/09/16/2436648/tass-na-uchastnitsite-v-uchenieto-zapad-2017-im-predstoi-da-otrazyat-uslovna-agresiya-protiv-rusiya-i-belarus.html", "text": "Вторият етап на стратегическите военни учения „Запад-2017“ започва на 17 септември, когато на участниците им предстои да отразят условна агресия срещу Русия и Беларус, предава ТАСС, като се позовава на съобщение от началника на информационния център на Министерството на отбраната на Беларус Владимир Макаров.\r\n„От 17 септември започва вторият етап от ученията, в хода, на които ще бъдат отработени въпроси по управлението на войските в хода на течащи военни действия за отразяване на агресия против съюзените държави (Русия и Беларус – бел. ред.) в условията на бързо променяща се обстановка, организация на взаимодействието и всестранно подсигуряване в интерес на разрешаването на поставените задачи“, отбеляза той.\r\nПревод и редакция: Иван Христов", "date": "2017.09.16", "title": "ТАСС: На участниците в учението „Запад-2017“ им предстои да отразят условна агресия против Русия и Беларус"}
{"url": "http://www.focus-news.net/news/2017/09/16/2436649/kyustendil-pogasen-e-pozharat-kray-dupnitsa.html", "text": "Противопожарни екипи са погасили горящите стърнища край АМ „Струма“, в района на Дупница. Това съобщиха от пресцентъра на МВР. От там уточняват, че не е имало задимяване на магистралата и движението не е спирано. Вече е възстановено електрозахранването на преминаващата в близост ж.п. линия.", "date": "2017.09.16", "title": "Кюстендил: Погасен е пожарът край Дупница"}
{"url": "http://www.focus-news.net/news/2017/09/16/2436650/mvr-nyama-danni-za-drugi-postradali-pri-pozhara-v-kv-simeonovo-oganyat-e-potushen.html", "text": "Няма данни за други пострадали при пожара в кв. „Симеоново“, огънят е потушен. Това съобщиха от пресцентъра на МВР. Четири противопожарни екипа и линейка са се отзовали на сигнала, който е постъпил към 18.40 часа. Пожарът е възникнал в къща в кв. „Симеоново“. Още при пристигане на място, пожарникари са извели от постройката 2-годишно момченце. То е откарано в болница, но по-късно е починало. Според първоначалната информация, няма данни за други пострадали. Огънят е погасен за минути. На място се извършва оглед, изясняват се причините за пожара.", "date": "2017.09.16", "title": "МВР: Няма данни за други пострадали при пожара в кв. „Симеоново“, огънят е потушен"}
{"url": "http://www.focus-news.net/news/2017/09/16/2436651/prezidentat-rumen-radev-predupredi-che-lobisti-sa-na-pat-okonchatelno-da-prizemyat-aviatsiyata-ni-obzor.html", "text": "Лобисти са на път окончателно да приземят авиацията ни. За това предупреди в неделя държавният глава Румен Радев. По думите му това става ясно от начина на действие на анкетната парламентарна комисия за проучване на избора на нов тип боен самолет. „Конкурсът вече се връща в изходна точка и това застрашава окончателно да приземим 100-годишната си авиация. Задраскан беше трудът на военните експерти, очакванията на военните летци и инженери за навременното решаване на този много важен проблем. Но, както казах, това беше целта на тази комисия - да бъде използвана като трибунал за политически цели“, каза още държавния глава, но отказа да назове поименно лобистите. „Вижте начина на действие и ще разберете за какво става въпрос. Процедурата трябваше отдавна да е в ход, няма шанс и никаква яснота кога ще се продължи. Ако си решил да не инвестираш в сигурност, намираш начин и поводи да протакаш“, заяви президентът.\r\nДумите на Радев идват дни след последното заседание на анкетната парламентарна комисия, на което стана ясно, че правилата за избор на изтребител са променяни по време на самата процедура. Извеждайки като задължително условие схемата за плащане, са били нарушени условията за равнопоставеност на всички доставчици. Така се е стигнало до отстраняването на офертата на Португалия и САЩ за употребявани F-16. Председателят на комисията Емил Христов обясни, че по проекта е свършена много работа и той не трябва да бъде рестартиран изцяло, но е необходимо да бъде осигурена равнопоставеност за всички оферти, каквато не е била налице. Въпреки, че комисията все още не е излязла с окончателен доклад, се очаква тя да предложи процедурата да се върне на ниво подаване на оферти, а след това да се проведе ново гласуване за избор на изтребители. \r\nКъм настоящия момент шевдските изтребители „Грипен” отговарят на критериите в тази процедура.\r\nВ Шумен председателят на ПГ на ГЕРБ Цветан Цветанов коментира, че президентът може би иска да засили острия си тон към парламента и членовете в анкетната комисия заради обезпокоителните факти около избора на новия боен самолет. Той подчерта, че когато се залага авторитетът на институциите, прозрачността при провеждането на процедурите за превъоръжаването на военната ни отбранителна система трябва да са гарантирани. „Благодаря на всички народни представители, които участваха в тази анкетна комисия, на всички представители, които се отзоваха на поканата на народните представители, които трябваше да направят всичко възможно прозрачността да е водеща.\r\nВременната комисия за проучване на избора на нов боен самолет ще приключи работата си в срок – до 20 септември.", "date": "2017.09.16", "title": "Президентът Румен Радев предупреди, че лобисти са на път окончателно да приземят авиацията ни (ОБЗОР)"}
{"url": "http://www.focus-news.net/news/2017/09/16/2436652/kmetat-yordanka-fandakova-planirame-da-privlechem-utvarden-evropeyski-arhitekt-da-izraboti-proekta-za-ploshtada-okolo-tsarkvata-sv-nedelya.html", "text": "Планираме да привлечем утвърден европейски архитект, който има опит в експониране на културно-историческото наследство, да изработи проекта за площада около църквата „Св. Неделя“. Това каза кметът на София Йорданка Фандъкова в интервю за  Агенция „Фокус“ по повод празника на града 17 септември. „През последните години, тази включително, провеждаме археологически проучвания при храма „Св. Неделя“. Там беше разкрита една от големите обществени сгради на Древна Сердика. Целта ни е площадът да стане едно от знаковите места на София“, посочи тя. „В последните години разкрихме наистина много обекти от културно-историческото наследство. Като започнем от най-старото неолитно селище в Европа, на около 8000 години, което се намира на територията на район „Слатина“ и преминем през обектите от античната история на града. Тази година отворихме за посещение първият археологически парк в София- при Западната порта на Сердика. Реставрирахме и експонирахме Триъгълната кула на града“, припомни кметът. „Министерството на културата реализира проекта за Ларгото, а ние направихме един от най-интересните подземни археологически музеи, който се намира под храма „Св. София“. Последователно подкрепяме и реставрираме храмовете от т.нар. Софийска мала Света гора“, обясни Йорданка Фандъкова. Според нея уважението и отговорността към града се възпитават и чрез неговата история. „Чрез програмите „Култура“ и „Европа“ подкрепяме добрите идеи на творците на София. Това беше ключово за увеличаването на броя на туристите. Само за тази година регистрираме ръст на чужденците от 27% в сравнение с миналата година. Не е малък броят и на туристите от съседните ни държави“, коментира кметът и уточни, че с разкриването на новите самолетни линии към София се отбелязва чувствителен ръст на посещенията. „София става все по-достъпна, хората оценяват, както нейната история, така и активния живот. Градът е пълен с млади хора, с добри ресторанти и заведения, с богат културен живот. Мисля, че усилията ни вече дадоха резултат“, каза още Йорданка Фандъкова. \r\nБиляна ИВАНОВА", "date": "2017.09.16", "title": "Кметът Йорданка Фандъкова: Планираме да привлечем утвърден европейски архитект да изработи проекта за площада около църквата „Св. Неделя“"}
{"url": "http://www.focus-news.net/news/2017/09/16/2436653/tsvetan-tsvetanov-gerb-shumen-e-barzo-razvivasht-se-grad-kadeto-se-izgrazhdat-novi-industrialni-predpriyatiya-i-veche-ima-glad-za-rabotna-raka.html", "text": "В края на своята обиколката в шуменска област председателят на ПГ на ГЕРБ и зам.-председател на партията Цветан Цветанов се срещна със симпатизанти и членове на политическата сила в град Шумен. Това съобщиха от пресцентъра на ПП ГЕРБ. Домакин на срещата бе кметът на Общината и областен координатор на ГЕРБ Любомир Христов. Сред присъстващите бяха и народните представители от ГЕРБ - Шумен д-р Румен Генов и Димитър Александров, областния управител проф. Стефан Желев.\r\n“Когато преди две години Любомир Христов стана кмет на Община Шумен, той завари една изпразнена общинска хазна с дефицит от над 35 милиона лева. Това, което виждам днес, е един бързо развиващ се град, където се изграждат нови индустриални предприятия и вече има глад за работна ръка. До края на годината ще бъдат открити над 1100 работни места, което определя Шумен като съобразно икономическо чудо в региона”, заяви Цветан Цветанов. Той каза още, че видимо се променя и обликът на града, като една от най-големите инвестиции в спортна инфраструктура е изграждането на зала „Арена – Шумен”. „Това са едни прекрасни придобивки за жителите на града, което едва ли щеше да бъде възможно, ако ГЕРБ нямаше мнозинство в парламента и не беше сформиран настоящият кабинет начело с Бойко Борисов. Шумен е красноречив пример за това какви резултати могат да бъдат постигнати, чрез упоритата работа на кмета и неговия екип с подкрепата на правителството и ПГ на ГЕРБ”, изтъкна Цветанов. В речта си той наблегна върху основния приоритет на правителството – образованието, в което държавата ще инвестира всяка година със 330 млн. лв. повече от досега. Цветан Цветанов каза още, че със стартирането на политическия сезон е подета изключително добра инициатива, в която старите велики столици ще получат по-добър и специален статут. “Трябва да покажем на света, че имаме богато културно-историческо наследство. Надявам се добрата ни идея да бъде подкрепена и от останалите парламентарни групи“, заяви зам.-председателят на ГЕРБ. Той посочи, че законопроектът ще бъде внесен в парламента до 10 дни и до края на годината или началото на следващата се очаква бъде приет на второ четене. Цветан Цветанов изрази надеждата си, че след приемането на Закона, с политиката, която прави днес правителството и с постигнатата стабилност, правителството ще може да се ангажира с целеви средства за решаване на проблемите на инфраструктурата, а и за разкриване на нови дадености от богатото културно наследство на страната.", "date": "2017.09.16", "title": "Цветан Цветанов, ГЕРБ: Шумен е бързо развиващ се град, където се изграждат нови индустриални предприятия и вече има глад за работна ръка"}
{"url": "http://www.focus-news.net/news/2017/09/16/2436654/afp-oon-prizova-irakskite-kyurdi-da-sprat-referenduma-i-da-zapochnat-pregovori.html", "text": "ООН призова лидера на иракските кюрди Масуд Барзани да отмени спорния референдум за независимост от Ирак и да влезе в преговори с Багдад, с цел да бъде постигната договорка в следващите три години, предава AFP.\r\nЯн Кубис, официален пратеник на ООН за Ирак, предложи международно посредничество за провеждането на незабавни преговори между федералното правителство на страната и ръководството на автономния кюрдски регион.\r\nВ документ, доставен на Барзани вчера, Кубис е предложил „преговори ориентирани към структурирано, интензивно, продължително и ориентирано към постигане на резултати партньорство... предложение, което би разрешило всички проблеми и спорни въпроси“ между Багдад и Ербил.\r\nВ документа, видян от служител на AFP, Кубис зове за преговори с посредничеството на Съвета за сигурност на ООН, целящи постигането на сделка в рамките на „две до три години“, определящи „принципите и ангажиментите“ на бъдещите отношения между страните.\r\nВ замяна на това, администрацията на кюрдския регион трябва да се съгласи да отложи референдума, най-малко до края на преговорите.\r\nОт ООН се надяват да получат отговор от Барзани до два-три дни.\r\nВъпреки гаранциите за участие на СС на ООН в преговорите и прилагането на бъдещо споразумение, както вече агенция „Фокус“ информира, Масуд Барзани заяви, по време на среща в западната част на Иракски Кюрдистан, че референдумът „няма да бъде отменян, нито отлаган.“\r\nВъпреки това, той добави, че „всяка реална алтернатива“ е добре дошла и вратата за споразумение чрез мирни преговори е отворена\r\nПревод и редакция: Иван Христов", "date": "2017.09.16", "title": "AFP: ООН призова иракските кюрди да спрат референдума и да започнат преговори"}
{"url": "http://www.focus-news.net/news/2017/09/16/2436670/turkish-minute-redzhep-tayip-erdogan-shte-obsadi-sadebniya-protses-sreshtu-bivsh-turski-ministar-s-donald-tramp.html", "text": "Турският президент Реджеп Тайип Ердоган заяви, че ще се срещне с американския си колега Доналд Тръмп на 21 септември в Ню Йорк, и ще обсъди с него случая на бившия турски министър, срещу когото в САЩ  бе повдигнато обвинение, предава Turkish Minute .\r\n„Има някои проблемни въпроси отнасящи се до този период и грешните стъпки, предприети от президента Тръмп очевидно хвърлят сянка над администрацията му. Не мисля, че това трябва да се допуска“, каза Ердоган.\r\nАгенция „Фокус“ припомня, че съдът в Ню Йорк осъди бившия икономически министър на Турция Мехмет Чаглаян.  Симеон Миланов", "date": "2017.09.16", "title": "Turkish Minute: Реджеп Тайип Ердоган ще обсъди съдебния процес срещу бивш турски министър с Доналд Тръмп"}
{"url": "http://www.focus-news.net/news/2017/09/16/2436671/blagoevgrad-obshtinata-se-vklyuchi-v-initsiativata-da-izchistim-balgariya-zaedno-sabrani-sa-okolo-90-kub-m-otpadatsi.html", "text": "Благоевград се включи в голямата кампания „Да изчистим България заедно”. Това съобщиха от пресцентъра на Община Благоевград. Хиляди жители взеха участие в зелената доброволческа инициатива като почистваха определени точки от града и малките населени места. Резултатът е около 90 кубични метра събрани отпадъци. През целия ден служители на общинска фирма „Биострой“ бяха на разположения на участниците в кампанията, като периодично обхождаха и извозваха събраните от  представители на общинска администрация, областна администрация, институции, граждани, отпадъци. Благоевградчани почистваха около река Благоевградска Бистрица и дерето на кв. „Струмско”. Доброволци имаше и по пътя към село Изгрев, в района на моста на река Струма и пътя за Зелен дол. Местата, които бяха включени в зеленото събитие бяха още „Кури Дере”, жк „Освобождение” - посока стария път за село Бараково, теренът над стадион „Христо Ботев”, пътищата за село Бараково, Бучино, Делвино, Дъбрава, Българчево и село Покровник. Терените около Розариума, ЗМК, около общежитията на АУБ, жк. „Орлова чука” също бяха сред почистените места в града. Паралелно с участието в кампанията, жителите облагородяваха и своите междублокови пространства. \r\nКампанията „Да изчистим България заедно” е най-мащабната доброволческа инициатива у нас, която цели да изгради обществена чувствителност по въпросите, свързани с опазването на околната среда и да направи България чиста в дългосрочен план.\r\nНад 1 350 500 доброволци са чистили България от началото на кампанията, която стартира през 2012 година, до този момент. Всяка година участниците в „Да изчистим България заедно\" са сред най-активните доброволци на Балканския полуостров и сред първите в света.", "date": "2017.09.16", "title": "Благоевград: Общината се включи в инициативата „Да изчистим България заедно”, събрани са около 90 куб. м отпадъци"}
{"url": "http://www.focus-news.net/news/2017/09/16/2436672/vse-oshte-ne-e-yasno-dali-prezidentat-rumen-radev-shte-podpishe-ukaza-za-predsedatel-na-vas-obzor.html", "text": "Авторитетът на новия председател на ВАС ще бъде още по-голям, ако бъде потвърден и от новия състав на Висшия съдебен съвет. Това заяви президентът Румен Радев във връзка с избора на нов председател на Върховния административен съд (ВАС). Държавният глава отново заяви, че най-логично е новият председател на ВАС да се избира от новия състав на ВСС. „Старият състав на ВСС вече излъчва своя кандидат, ако му дадем шанс да бъде потвърден от новия на ВСС, то неговият авторитет ще бъде още по-голям\", обоснова се президентът.\r\nОт Шумен председателят на Парламентарната група на ГЕРБ и зам.-председател на партията Цветан Цветанов също коментира казуса, като заяви, че президентът е трябвало да изрази предложенията си преди провеждането на избора за председател на ВАС. „Изборът за председател на Върховния административен съд е в правомощията и компетентността на Висшия съдебен съвет. Това, което трябва да направим ние, политиците, и по-специално парламентът, е парламентарната квота да бъде избрана в предстоящата седмица, за да може действително от октомври новият ВСС да встъпи в длъжност. Подобни изказвания на президента водят само до противопоставяне на между представителите от съдебната система и президентската институция“, коментира Цветанов. По думите му реформата в съдебната система може да бъде решена и подпомагана, когато всички говорят на един език и когато институциите не се противопоставят.„Фокус“ припомня: На 11 септември пленумът на Висшия съдебен съвет (ВСС) избра съдия Георги Чолаков за председател на Върховния административен съд (ВАС). Той получи 20 гласа в своя подкрепа, а другият кандидат – съдия Соня Янкулова, едва 5 гласа. Ден след това на основание чл. 129, ал. 2 от Конституцията на Република България, до президента на Република България Румен Радев е изпратено извлечение от решението на Пленума на Висшия съдебен съвет (ВСС) по протокол № 26/11.09.2017 г., с предложение за издаване на указ за назначаване на Георги Златев Чолаков за председател на Върховния административен съд. По-късно обаче до президента бе изпратено отворено писмо от юристи, с което те го призовават да не разписва указа за назначението на Чолаков. Според адвокатите изборът, направен от Висшия съдебен съвет (ВСС), е бил неморален, предрешен и предизвестен акт на погазване на демокрацията и съдийската независимост. В телевизионно интервю държавният глава заяви, че проучва въпроса и му е необходимо време на неговото решение. Още тогава той подчерта, че редно председателят на Върховния административен съд да бъде избран от новия състав на Висшия съдебен съвет. „Още повече за първи път имаме състав на ВСС, който вече е избран по последните поправки в Конституцията от 2015 г. където изборът вече е много по-широк и много по-демократичен. Този нов състав ще работи с председателя на ВАС. Така би било логично според мен\", коментира държавният глава.", "date": "2017.09.16", "title": "Все още не е ясно дали президентът Румен Радев ще подпише указа за председател на ВАС (ОБЗОР)"}
{"url": "http://www.focus-news.net/news/2017/09/16/2436673/daily-sabah-turskiyat-dianetima-nov-nachalnik.html", "text": "Професор Али Ербаш бе назначен за нов началник на турската религиозна институция „Дианет“, замествайки Мехмет Гьормез, който бе начело на институцията досега, пише Daily Sabah.\r\nПроф. Ербаш е служил като генерален директор на образователните служби на „Дианета“, преди да бъде назначен за ректор на университета Ялова през 2017 година.\r\nДуховникът, който е на 56 години, е специалист по религиозна история. Симеон Миланов", "date": "2017.09.16", "title": "Daily Sabah: Турският „Дианет“има нов началник"}
{"url": "http://www.focus-news.net/news/2017/09/16/2436674/balgarskiyat-patriarh-neofit-shte-vzeme-uchastie-v-osveshtavaneto-na-nov-hram-v-stolitsata-na-21-septemvri.html", "text": "Нов храм в София ще бъде осветен на 21 септември, съобщиха от пресцентъра на Св. Синод на БПЦ. В освещаването му ще вземат участие Българският патриарх и Софийски митрополит Неофит, както и митрополити и епископи на БПЦ - Българска патриаршия. Храмът, който е посветен на \"Въздвижение на Светия Кръст Господен\", се намира в столичния кв. \"Лозенец\", в местността Кръста. Там през 1878 г. на Възнесение Господне – Спасовден, софиянци издигат Кръст в памет на Освобождението на България. Поради високото място на което се намирал и незастроената по онова време околност паметникът се е виждал отдалече. След няколкократно местене, до преди дни каменния кръст, обявен за паметник на културата  се съхраняваше в близкия храм „Преображение Господне”. Сега, той е поставен върху постамент в непосредствена близост до мястото, където е бил издигнат през 1878 г. – до олтара на новопостроеният храм, посветен на Честния кръст. \r\nСтроежът на църквата на ъгъла на булевардите „Джеймс Баучер\" и „Черни връх\" е започнат през 1998 г. от т. нар. Алтернативен Синод, но в последствие е замразен. След няколко годишна сага по узаконяването му Софийска св. Митрополия, със съдействието на Столична община, едва през 2015 г. поема изграждането му, като след сериозни преустройства, наложили се поради канонични и архитектурни неточности, довършителни работи и вътрешно оформление, днес храм „Въздвижение на Светия Кръст Господен” е готов да заработи като енорийски храм за нуждите на православните християни от околните квартали.\r\nНачалото на чина по освещаването на храма е в 7.30 часа на 21 септември. Началото на първата св. Литургия, отслужена в храма, ще бъде в 9.30 часа.", "date": "2017.09.16", "title": "Българският патриарх Неофит ще вземе участие в освещаването на нов храм в столицата на 21 септември"}
{"url": "http://www.focus-news.net/news/2017/09/16/2436675/sport-tsska-pobedi-cherno-more-s-10-vav-varna.html", "text": "Черно море загуби от ЦСКА с 0:1 в мач от деветия кръг на Първа професионална лига, игран на стадион „Тича“ във Варна.Единственият гол отбеляза Фернандо Каранга в 96-ата минута. По-рано днес Верея победи Дунав (Русе) с 2:1 в Стара Загора.\r\nНачело във временното класиране е ЦСКА с 22 точки, втори е Лудогорец с 18 точки, трети са Левски със 17 точки.", "date": "2017.09.16", "title": "Спорт: ЦСКА победи Черно море с 1:0 във Варна"}
{"url": "http://www.focus-news.net/news/2017/09/16/2436676/sport-izigraha-se-tri-sreshti-ot-ispanskoto-parvenstvo-barselona-pobedi-hetafe-s-21-kato-gost.html", "text": "Изиграха се три срещи от четвъртия кръг на испанското футболно първенство. Барселона победи с 2:1 в гостуването си на Хетафе. В другите срещи се получиха следните резултати:\r\nЛеванте: Валенсия 1:1\r\nБетис: Депортиво ла Коруня 2:1\r\nВъв временното класиране начело е Барселона с пълен актив от 12 точки, втори Реал Сосиедад с 9 точки, а трети е Севиля със 7 точки.", "date": "2017.09.16", "title": "Спорт: Изиграха се три срещи от испанското първенство, Барселона победи Хетафе с 2:1 като гост"}
{"url": "http://www.focus-news.net/news/2017/09/16/2436677/deutsche-welle-germanskata-politsiya-otkri-51-nelegalni-migranti-v-turski-kamion.html", "text": "Турски шофьор бе задържан в Германия, след като властите откриха 51 мигранти в камиона му, предава Deutsche Welle. Сред мигрантите, които са били гладни и дехидратирани, е имало и 17 деца.\r\nМигрантите заявиха пред властите, че са пътували от Ирак, добавяйки, че нямат паспорти и документи. \r\nПолицията каза, че камионът е задържан близо до полската граница. Шофьорът, който е турски гражданин, бе задържан по обвинения в трафик на хора. Симеон Миланов", "date": "2017.09.16", "title": "Deutsche Welle: Германската полиция откри 51 нелегални мигранти в турски камион"}
{"url": "http://www.focus-news.net/news/2017/09/16/2436678/sport-futbolni-rezultati-ot-dneshniya-den.html", "text": "Черно Море загуби с 0:1 от ЦСКА на стадион „Тича“ във Варна, в мач от деветия кръг на българското футболно първенство. В другия мач от кръга игран днес Верея(Стара Загора) победи Дунав(Русе) с 2:1 като домакин. Ето и някои резултати от европейските първенства:\r\nЛивърпул:Бърнли 1:1\r\nУотфорд: Манчестър Сити 0:6\r\nБайерн (Мюнхен): Майнц 05 4:0\r\nКротоне:Интер 0:2\r\nМонако: Страсбург 3:0", "date": "2017.09.16", "title": "Спорт: Футболни резултати от днешния ден"}
{"url": "http://www.focus-news.net/news/2017/09/16/2436679/predstoyashti-mezhdunarodni-sabitiya-za-17-septemvri-agentsiya-fokus.html", "text": "Продължава разследването за атентата в Лондон.\r\n*** Сръбският премиер Ана Бърнабич, ще участва в ЛГБТ парад.\r\n*** Френският журналист Луп Бюро, който бе задържан в Турция, се връща във Франция.\r\n*** Международната реакция срещу решението за провеждане на референдум за независимост на Иракски Кюрдистан.\r\n***Иракските сили настъпват по долината на река Ефрат към сирийската граница.\r\n*** Израелските министри представят пред партийните лидери план за реформи във Върховния съд.", "date": "2017.09.16", "title": "Предстоящи международни събития за 17 септември (Агенция „Фокус“)"}
{"url": "http://www.focus-news.net/news/2017/09/16/2436680/reuters-v-pentagona-smyatat-che-rusiya-saznatelno-e-bombardirala-zona-v-koyato-deystvat-siriyskite-demokratichni-sili.html", "text": "Руските изтребители, които нанесоха удари източно от река Ефрат и близо до Даир аз Зават в Сирия, са знаели, че в района действат „Сирийските демократични сили“ и военни съветници от коалицията, заявиха от Пентагона, цитирани от Reuters.\r\n„Руските муниции, засегнаха зона, в която руснаците знаеха, че има части на Сирийските демократични сили и коалиционни съветници“, заявиха от Пентагона в изявление.\r\nСАЩ добавиха, че „няколко бойци от СДС са ранени“ след руската атака. Симеон Миланов", "date": "2017.09.16", "title": "Reuters: В Пентагона смятат, че Русия съзнателно е бомбардирала зона, в която действат „Сирийските демократични сили“"}
{"url": "http://www.focus-news.net/news/2017/09/16/2436681/daily-sabah-turtsiya-privika-germanskiya-poslanik-zaradi-provezhdaneto-na-kyurdsko-meropriyatie-v-kyoln.html", "text": "Турското външно министерство привика германския Мартин Ердман заради провеждането на мероприятие на „Кюрдската работническа партия“ в Кьолн, пише Daily Sabah.\r\nТурция разкритикува германските власти за допускането на подобна демонстрация, която според тях е в подкрепа на излежаващия присъда лидер на ПКК Абдула Йоджалан.\r\nПреди време Берлин позволи провеждането на демонстрация, носеща името на кюрдския лидер Йоджалан, въпреки че от германското Министерство на вътрешните работи бяха забранили употребата на 33 символа, за които се смята, че са свързани с ПКК.Симеон Миланов", "date": "2017.09.16", "title": "Daily Sabah: Турция привика германския посланик заради провеждането на кюрдско мероприятие в Кьолн"}
{"url": "http://www.focus-news.net/news/2017/09/16/2436682/fars-balgariya-iska-da-zasili-satrudnichestvoto-v-oblastta-na-turizma-s-iran.html", "text": "Българският заместник-министър на туризма Ирена Георгиева подчерта нуждата от засилването на сътрудничеството с Иран в областта на туризма, предава иранската информационна агенция FARS.\r\n„България иска да има близки отношения с иранския туризъм и туристически агенции“, заяви тя по време на среща с иранското културно аташе в България Мохамад Али Киани.\r\nТя изрази готовността на България за подписването на документ за сътрудничество между двете страни.\r\nОсвен това, заместник-министърът на туризма припомни, че през първите седем месеца на 2017 година, България е посетена от 18,569 ирански туристи, което представлява 10,5 % увеличение спрямо миналата година.Симеон Миланов", "date": "2017.09.16", "title": "FARS: България иска да засили сътрудничеството в областта на туризма с Иран"}
{"url": "http://www.focus-news.net/news/2017/09/16/2436683/afp-trima-zaginaha-a-devet-byaha-raneni-pri-napadenie-s-kola-bomba-v-kirkuk.html", "text": "Кола-бомба, която бе насочена срещу магазини, продаващи алкохол в иракския град Киркук, уби трима цивилни и рани още девет, предава AFP.\r\nПредставител на иракските сили за сигурност каза, че заради взрива са били нанесени щети на магазините, а три превозни средства са избухнали в пламъци. Симеон Миланов", "date": "2017.09.16", "title": "AFP: Трима загинаха, а девет бяха ранени при нападение с кола-бомба в Киркук"}
{"url": "http://www.focus-news.net/news/2017/09/16/2436684/aa-turskiyat-premier-zayavi-che-referendumat-za-nezavisimost-na-irakski-kyurdistan-e-vapros-na-natsionalna-sigurnostza-turtsiya.html", "text": "Турският премиер Бинали Йълдъръм заяви, че референдумът за независимост на Иракски Кюрдистан е въпрос на „национална сигурност“ за Турция, предава Anadolu Agency.\r\n„Референдумът, който планират да проведат от Кюрдското регионално правителство (КРП) е въпрос на национална сигурност за нашата страна“, е казал Йълдъръм, според анонимен източник, цитиран от турските медии.\r\n„Никой не трябва да се съмнява, че ще вземем всички нужни мерки по този  въпрос“, е казал Йълдъръм. Симеон Миланов", "date": "2017.09.16", "title": "AA: Турският премиер заяви, че референдумът за независимост на Иракски Кюрдистан е въпрос на „национална сигурност“за Турция"}
{"url": "http://www.focus-news.net/news/2017/09/16/2436686/afp-pri-prestrelki-v-dr-kongo-zaginaha-36-bezhantsi-ot-burundi.html", "text": "Войници застреляха 36 бурундийски бежанци при сблъсъци в източните части на Демократична република Конго, което предизвика вълна от възмущение в ООН, предава AFP .\r\nСпоред очевидци сред бежанците, повече от 30 измежду тях са убити, а поне 100 ранени.\r\nЛидерът на мисията на ООН в страната Маман Сидику заяви, че поне 36 бежанци са били убити.\r\nТой подчерта, че силите за сигурност могат да прибегнат към употребата на сила „само като крайна мярка“ и в съответствие с международните норми и закони.\r\nВътрешният министър на ДР Конго каза, че сблъсъците са започнали, след като група, превзели затвор в страната.  Симеон Миланов", "date": "2017.09.16", "title": "AFP: При престрелки в ДР Конго загинаха 36 бежанци от Бурунди"}
