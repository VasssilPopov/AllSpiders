{"url": "http://www.focus-news.net/news/2017/09/26/2440092/sport-izigraha-se-osem-macha-ot-vtori-krag-na-grupovata-faza-na-shampionska-liga.html", "text": "Изиграха се осем мача от втори кръг на груповата фаза на Шампионска лига. Резултати:\r\nАпоел – Тотнъм – 0:3\r\nБешикташ – РБ Лайпциг – 2:0\r\nБорусия Дортмунд – Реал Мадрид – 1:3\r\nМанчестър сити – Шактьор Донецк – 2:0\r\nМонако – Порто – 0:3\r\nНаполи – Фейенрод – 3:1\r\nСевиля – Марибор: 3:0\r\nСпартак Москва – Ливърпул – 1:1", "date": "2017.09.26", "title": "Спорт: Изиграха се осем мача от втори кръг на груповата фаза на Шампионска лига"}
{"url": "http://www.focus-news.net/news/2017/09/26/2440058/sport-balgariya-shte-igrae-sreshtu-germaniya-na-pleyofite-na-evropeyskoto-parvenstvo-po-voleybol-za-zheni.html", "text": "Националният отбор на България за жени ще играе срещу Германия на плейофите на Европейското първенство, което се провежда в Азербайджан и Грузия. Това се разбра, след като домакините от Азербайджан победиха Германия с 3:1 гейма в среща от Група А на турнира.\r\nСрещата трябва да се играе в сряда (27 септември) от 19,30 българско време. Победителят ще се класира за четвъртфиналите, където чака отборът на Азербайджан.", "date": "2017.09.26", "title": "Спорт: България ще играе срещу Германия на плейофите на Европейското първенство по волейбол за жени"}
{"url": "http://www.focus-news.net/news/2017/09/26/2440059/kyustendil-vav-vsichki-obshtini-ot-oblastta-se-otchita-namalyavane-na-naselenieto.html", "text": "Във всички общини на Кюстендилска област се отчита намаляване на населението. Това съобщи за Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро – Югозапад. По думите ѝ в община Кюстендил най-много жители е имало през 1985 г. - 81 525 души, от които 54 196 души са постоянно население на град Кюстендил. Димитрова каза още, че в края на 2016 г. населението на общината е 54 645 души, или намалението спрямо 1985 г. е с 26 880, или с 33%. По думите ѝ в периода 1934 - 2011 г. статистическите данни от преброяванията на населението сочат, че град Кюстендил е имал най-много жители през 1992 г. – 54 431 души. Към края на 2016 г. областният град е с население от 40 682 души. От 2000 г. до края на 2016 година намалението на населението в областта е с 45 542 души. Димитрова добави, че в деветте общини в областта през 2000 година общият брой на жителите е бил 168 973, а през 2016 -123 431. \"В рамките на пет години в област Кюстендил са напълно обезлюдели три села\", каза още Димитрова. По думите ѝ към края на 2016 година в област Кюстендил има 182 населените места, от които 7 са градове и 175 – села. Димитрова уточни, че в периода 2011 - 2016 г. са напълно обезлюдени три села в областта - 2 села в Община Кюстендил и 1 в община Сапарева баня. Селата, където вече няма нито един жител са: Жеравино, Ивановци и Паничище. \"Няма закрити населени места през този период\", каза още Даниела Димитрова. По думите ѝ в 25 села от областта постоянното население се състои от 1 до 10 души, като в 6 от тези села живее само по едно лице. „Ще отбележа, че разпределението на населението по населени места е резултат от неговото естествено и механично движение”, каза Даниела Димитрова. По думите ѝ в рамките на 46 години населението на Кюстендилска област е намаляло с 64 288 души. Според преброяванията, проведени в периода от 1934 г. до 2011 г. най-много жители в областта е имало през 1946 г. - 203 381 души, а в края на 2016 г. са 123 431 души. През 1934 г. в областта са живели 190 996 души, а през 1956 г - 197 286 души. От преброяването през 1965 г. до по следното през 2011 г. се отчита намаление в броя на жителите в областта, както следва: от 200 974 души през 1965 г., 198 876 през 1975 г., 191 463 през 1985 г., 181 347 през 1992 г., 162 534 през 2001 г. до 136 686 души през 2011 година. Димитрова каза още, че в рамките на 46 години населението на Кюстендилска област е намаляло с 64 288 души. „В периода от 2011 г. до 2016 г. се наблюдава продължаване на тенденцията на намаление на населението в областта средногодишно с около 2.3 хил. души, като през 2016 г. спрямо предходната 2015 г. това намаление е най-голямо – 2 583 души”, каза Даниела Димитрова.\r\nВенцеслав ИЛЧЕВ", "date": "2017.09.26", "title": "Кюстендил: Във всички общини от областта се отчита намаляване на населението"}
{"url": "http://www.focus-news.net/news/2017/09/26/2440060/na-84-godini-pri-avtomobilna-katastrofa-zagina-prof-stanko-georgiev-sazdatel-na-nad-13-sorta-fastatsi-u-nas.html", "text": "На 84 години загина проф. Станко Георгиев, създател на над 13 сорта фъстъци у нас. Това съобщи за Радио „Фокус” - Пловдив кметът на Садово Димитър Здравков. Проф. Георгиев е загинал при автомобилна катастрофа, излизайки от нива край Садово. Погребението на големия учен ще бъде утре.\r\nВ продължение на 57 години ученият е работил в Института по растителни генетични ресурси в Садово, а след това е продължил да работи за семенарска къща в Садово, като през цялото време трудът му е бил високо-ефективен. Повечето от създадените сортове фъстъци от проф. Георгиев са отличени със златни медали. Той е автор и на технологията за механизираното им прибиране.\r\nПроф. Станко Георгиев е и международно известен учен заради едно откритие, което помогнало на службите за борба с наркотрафика. Изследване с участието на 35-годишния Станко Георгиев, академик Павел Попов и Любомир Илиев установило, че алкалоидът морфин в семенните кутийки на културния вид мак е с различна кристална структура, според географския район, в който се отглежда. Това позволило на разследващите да проследят международния път на наркотика. Откритието на екипа български учени от Института в Садово е направено през 1972 година. Проф. Станко Георгиев има над 60 публикации и в авторитетни списания на САЩ.\r\nЦветана ТОНЧЕВА", "date": "2017.09.26", "title": "На 84 години при автомобилна катастрофа загина проф. Станко Георгиев, създател на над 13 сорта фъстъци у нас"}
{"url": "http://www.focus-news.net/news/2017/09/26/2440061/the-hill-beliyat-dom-nalozhi-novi-sanktsii-sreshtu-severnokoreyski-banki-i-otdelni-litsa.html", "text": "Администрацията на Белия Дом наложи нови санкции срещу Северна Корея, докато напрежението между Вашингтон и Пхенян продължава да ескалира, пише американското издание The Hill.\r\nРестрикциите са срещу осем севернокорейски банки, както и срещу 26 отделни лица, които оперират от Китай, Русия, Либия и ОАЕ.\r\n„Това е продължение на стратегията ни за пълна изолация на Северна Корея, която цели постигането на денуклеаризацията на Корейския полуостров по мирен път“, заяви министърът на финансите на САЩ Стивън Мнучин, чрез съобщение до медиите. „Тази мярка е в синхрон с резолюциите на Съвета за сигурност на ООН“.\r\nНовите санкции идват само един ден, след като външният министър на Северна Корея каза, че съобщението на Доналд Тръмп в Туитър, че Пхенян „скоро няма да го има“ е равнозначно на обявяването на война и заплаши страната му да започне да сваля американски самолети, летящи в международното въздушно пространство около азиатската страна.\r\nПревод и редакция:", "date": "2017.09.26", "title": "The Hill: Белият Дом наложи нови санкции срещу севернокорейски банки и отделни лица"}
{"url": "http://www.focus-news.net/news/2017/09/26/2440062/valentin-delchev-klubat-po-tenis-na-masa-v-peshtera-sashtestvuva-veche-pochti-godina-a-uchastnitsite-v-nego-sa-na-vazrast-ot-10-do-nad-30-godini.html", "text": "Клубът по тенис на маса в Пещера съществува вече почти година, като идеята за създаването му дойде от това, че в града досега нямаше такъв клуб. Това каза за Радио „Фокус” – Пазарджик председателят на клуба Валентин Делчев. „Създаването на спортния клуб беше инициирано от 5 души, които с помощта на кмета на Общината Николай Зайчев намериха и осигуриха подходящо помещение в гимназията в града. С помощта на общинския съветник д-р Лиляна Кавръкова бяха осигурени средства от спонсори за боядисване на това помещение, осигуряване на маси за тенис, оборудва се самата зала, за да може в Пещера да има тенис на маса. Досега в града никога не е имало такъв клуб”, добави Делчев. Той каза още, че вече са задвижили документите и имат регистрация, като очакват всеки момент да излезе решението и да се регистрират и в Българската федерация по тенис на маса. „Това ще ни даде възможност да участваме в повече състезание, осигурени и организирани от организацията. До момента имаме участие в седем турнира, предимно в Пловдив, а до края на годината предвиждаме да участваме в още осем турнира. В момента активните ни състезатели са 30, от които 10 са деца. По-напредналите от тях ще бъдат регистрирани и ще вземат участие в следващи състезания. Имаме спортисти на различна възраст – до 18 години, до 30 години и над 30 години”, заяви председателят на Клуба по тенис на маса в Пещера. Той добави, че предстои да бъде сформиран отбор, който евентуално от следващата година да се влезе в окръжните групи и да започне да се състезава.\r\nАлбена ЖИЛЕКОВА", "date": "2017.09.26", "title": "Валентин Делчев: Клубът по тенис на маса в Пещера съществува вече почти година, а участниците в него са на възраст от 10 до над 30 години"}
{"url": "http://www.focus-news.net/news/2017/09/26/2440063/bsp-se-obyavi-sreshtu-bezprintsipnite-koalitsii-obzor.html", "text": "БСП се обяви срещу безпринципните коалиции. На пресконференция след заседание на Изпълнителното бюро на партията лидерът на БСП Корнелия Нинова обърна внимание на резултатите на изборите в Германия и това, че съюзът ХДС /ХСС с кандидат Ангела Меркел спрямо предишните избори през 2013 г. е получил по-малко подкрепа. Тя отчете, че Социалдемократите са с 5 % по-малко подкрепа. По думите й за пръв път в следвоенната история на Германия влиза „Алтернатива за Германия“ с близо 13 %. Според нея на анализаторите им убягва една причина за случилото се в Германия. По думите й големите коалиции са унищожили  системните партии и традиционната политика. Корнелия Нинова посочи, че такава е и практиката на политическата класа в България през всичките 27 години преход. Лидерът на БСП допълни, че когато политиците се обединяват за собствен интерес, а не в интерес на народа, се получава такъв резултат. „Пет месеца по-късно от нашите избори позицията ни против коалиция с ГЕРБ се потвърждава дори чрез изборите в Германия. Не го казваме случайно. Казваме го на наши и на чужди, които в момента продължават, скривайки се зад името \"интереса на България\" да работят за сливането на БСП и ГЕРБ: Гледайте Германия и мислете за България\", каза Нинова. Според нея съюз между ляво и дясно би бил пагубен. Попитана дали нейното изявление има връзка с вчерашното посещение на премиера Бойко Борисов на Панаира в Пловдив и засечката му с Георги Гергов, Нинова отговори, че няма такава. По думите й позициите в полза на голяма коалиция са изразени най-силно от Георги Гергов и хора около него в БСП, които смятат, че обединяване с  ГЕРБ би било нещо добро. Лидерът на БСП подчерта, че в ръководената от нея партия има Национален съвет, Изпълнително бюро, които са казали обратното и времето потвърждава правилността на тези решения. Според нея за разлика от Германия Бойко Борисов не само не се разграничил от националистите, а управлява с тях. Нинова посочи, че те ще се укротят, ако им дадат още една порция от властта. Във връзка  с избора на членове на ВСС и появилата се информация в публичното пространство за договорки, Нинова призова да се предоставят доказателства за това. Тя бе категорична, че БСП не е влизала в никакви договорки с другите парламентарни партии за членове на ВСС. Нинова посочи, че от БСП са оптимисти за ВСС заради професионалните и моралните качества на избраните хора. Според нея новият състав на ВСС ще даде доказателства за истинска борба с корупцията и реформа в съдебната система, но към това трябва да се прибави очакваната дискусия и приемането на Антикорупционния закон. Корнелия Нинова подчерта, че борбата с паралелната държава е комплекс от мерки. На пресконференцията БСП обяви, че започва регионални и национални дискусии за изготвения от партията алтернативен бюджет 2018 г. От БСП разкритикуваха управляващите, че ще го приемат „на тъмно“ и за две нощи.\r\nДеница КИТАНОВА", "date": "2017.09.26", "title": "БСП се обяви срещу безпринципните коалиции (ОБЗОР)"}
{"url": "http://www.focus-news.net/news/2017/09/26/2440064/vidin-zhiteli-na-belogradchishki-sela-se-snabdyavat-s-darva-za-ogrev-ot-obshtinskata-gora-na-po-niska-tsena.html", "text": "Жители на белоградчишки села се снабдяват с дърва за огрев от общинска гора на по-ниска цена. Това каза за Радио „Фокус“ – Видин Савина Спасова, кметски наместник на четири села в Община Белоградчик, в които жителите са около 80 души. „Домакинствата в селата Праужда, Пролазница, Горни и Долни Чифлик  са снабдени с дърва за огрев. 45 лв. е цената на кубик дърва, но всеки трябва да си осигури те да му бъдат нарязани. Все още караме дърва за огрев на хората от село Извос.“, обясни Савина Спасова. Тя допълни, че домакинствата поръчват от 5 до 10 куб. м дърва за огрев. „В нашите села хората разчитат единствено на дърва за огрев. Никой не се снабдява с въглища за отопление, не се използва ток и газ“, обясни Спасова. Зимата в белоградчишките села е с ниски температури и обилен сняг. „Хората предпочитат да се снабдят с по-голямо количество дърва за огрев, защото при голям сняг в планината няма как да се добиват дърва. През зимните месеци добивът на дърва приключва“, каза Савина Спасова.\r\nАнна ЛОЗАНОВА", "date": "2017.09.26", "title": "Видин: Жители на белоградчишки села се снабдяват с дърва за огрев от общинската гора на по-ниска цена"}
{"url": "http://www.focus-news.net/news/2017/09/26/2440065/kyustendil-obshtina-dupnitsa-shte-nalozhi-sanktsii-na-firmi-zabavili-izpalnenieto-na-proekti-po-natsionalnata-programa-za-energiyna-efektivnost.html", "text": "Община Дупница ще наложи санкции на фирми, забавили изпълнението на проекти по Националната програма за енергийна ефективност. Това съобщи за Радио „Фокус” – Кюстендил Христо Апостолов, експерт към Община Дупница. По думите му общо 24 жилищни блока в град Дупница са били включени в Националната програма. „Фирмите, които изпълняват дейностите за блокове 1 и 3 в жк. „Бистрица”, както и за бл.1 в жк. ”Дупница”, ще платят неустойките, които са заложени в договорите за всеки просрочен ден. Те трябваше да са приключили досега”, каза Христо Апостолов. От изпълнителите на договорите са поискани писмени отговори до кога ще приключат дейностите, за да се премине към приемателна комисия. За двата жилищни блока в комплекс „Бистрица” даденият срок е 20 октомври, а за третият блок – 10 октомври. 14.4 млн. лева са преведени досега на фирмите за дейностите за всички 24 блока.\r\nВенцеслав ИЛЧЕВ", "date": "2017.09.26", "title": "Кюстендил: Община Дупница ще наложи санкции на фирми, забавили изпълнението на проекти по Националната програма за енергийна ефективност"}
{"url": "http://www.focus-news.net/news/2017/09/26/2440066/washington-examiner-donald-tramp-shte-poseti-puerto-riko-prez-sledvashtata-sedmitsa-za-da-se-zapoznae-lichno-s-razrusheniyata-prichineni-ot-uragana-mariya.html", "text": "Президентът на САЩ Доналд Тръмп ще посети остров Пуерто Рико следващия вторник(03.10), за да се срещне с местните власти и да се запознае лично с щетите нанесени от урагана „Мария“, катастрофа, за която някои го критикуваха, че не е обърнал достатъчно внимание, пише американското издание Washington Examiner.\r\nАмериканският президент заяви пред репортери, че не може да пътува по-рано от следващата седмица за американската територия, тъй като островът „е напълно унищожен“. Той каза, че може да посети и Американските Вирджински острови, които пострадаха сериозно от другия ураган, преминал през карибския регион през последния месец – „Ирма“.\r\n„Ще отида в Пуерто Рико във вторник. Това е най-близкия ден, в който мога да го направя, тъй като не искам да разсейвам хората, които в момента извършват действия по първичното възстановяване на щетите и търсят изчезнали хора“, каза Тръмп.\r\nДокато рекламираше реакцията на администрацията си към хората в Тексас и Флорида, които станаха жертва на ураганите „Харви“ и „Ирма“, американският държавен глава каза, че властите ще получат  „отлична оценка“ и за начина, по който са реагирали на катастрофата в Пуерто Рико.", "date": "2017.09.26", "title": "Washington Examiner: Доналд Тръмп ще посети Пуерто Рико през следващата седмица, за да се запознае лично с разрушенията, причинени от урагана „Мария“"}
{"url": "http://www.focus-news.net/news/2017/09/26/2440067/plovdiv-mezhdunaroden-plener-po-zhivopis-se-provede-v-stariya-grad.html", "text": "Международен пленер по живопис се проведе в Стария град в Пловдив. Това съобщи за Радио „Фокус” Пловдив Снежана Фунраджиева, председател на Дружеството на пловдивските художници. Събитието е част от артистичната програма на Общинска фондация „Пловдив 2019“ и се осъществи с подкрепата на общината. В двора на къща „Нишанян“ 10 автори показаха повече от 30 творби, вдъхновени от Пловдив, заедно с Дружеството на пловдивските художници и възпитаници на Училището по сценични кадри.\r\nКметът Иван Тотев и новият член на Управителния съвет на „Пловдив 2019“ Матей Матеев поздравиха участниците в пленера в къща „Нишанян“ – новият дом на Пловдивските художници за следващата година и половина.\r\nСвои творби показаха българските автори Васил Стоев, Деляна Димитрова, Илияна Манукова, Иван Чакъров, Николай Томанов, художници от Македония, Словения, Германия и Унгария. „Това е едно възраждане на емблемата на Пловдив – Международният пленер по живопис, по време на който участниците обмениха нови идеи, техники и размисли, създадоха се прекрасни приятелства“, заяви Снежана Фунраджиева.\r\nЦветана ТОНЧЕВА", "date": "2017.09.26", "title": "Пловдив: Международен пленер по живопис се проведе в Стария град"}
{"url": "http://www.focus-news.net/news/2017/09/26/2440068/slavka-chakarova-kmet-na-obshtina-chepelare-do-kraya-na-tazi-godina-obshtinata-shte-realizira-tretata-faza-ot-proekta-za-podmyana-na-ulichnoto-osvetlenie-v-pamporovo.html", "text": "Подмяната на уличното осветление в Пампорово е започнало още при предходното общинско ръководство на Община Чепеларе. Първият и вторият етап на проекта са реализирани миналата година, като Община Чепеларе е подала третата част към Националния доверителен екофонд и вече имат одобрен проект, като се очаква до една или две седмици да се пусне обществената поръчка. Това каза за Радио „Фокус” – Смолян кметът на Община Чепеларе Славка Чакърова. „До края на тази година може би ще имаме реализирана и трета фаза от проекта за подмяна на уличното осветление в Пампорово, но паралелно с това пък реализирахме рехабилитиране на тротоари на улична мрежа и полагаме усилено грижи за подобряване инфраструктурата в курорта Пампорово”, уточни кметът. По думите ѝ в курорта в процес на работа е рехабилитиране на улицата към хотел „Финландия” и „Белмонд”. За уличната мрежа в град Чепеларе Чакърова обясни, че в началото на лятото частично са извършили изкърпване на дупки на по-фрапиращите места, получени в следствие на по-тежката зима, със средства, колкото Общината може да си позволи, но има още какво да се желае. ”В Чепеларе имаме подаден проект по Програмата за развитие на селските райони и очакваме в рамките на една - две седмици да получим окончателни отговори, като се надявам да подписваме договори за рехабилитиране на улица „24 май”. Улица „Христо Ботев” е в много лошо състояние, знам го и ми е мъчно, че от Общината нямаме финансова възможност да се справим и с тази проблемна улица, но търся възможности и се надявам следващата година да успеем”, каза още Славка Чакърова.\r\nДаниела БОЙКОВА", "date": "2017.09.26", "title": "Славка Чакърова, кмет на Община Чепеларе: До края на тази година Общината ще реализира третата фаза от проекта за подмяна на уличното осветление в Пампорово"}
{"url": "http://www.focus-news.net/news/2017/09/26/2440069/nimh-zhalt-kod-za-obilni-valezhi-e-v-sila-za-oblast-burgas-na-27-septemvri.html", "text": "Жълт код за обилни валежи е в сила за област Бургас на 27 септември. Това сочи справка на сайта на Националния институт по метеорология и хидрология (НИМХ) към Българската академия на науките (БАН).  През нощта и утре до обяд в южните райони от областта се очакват значителни валежи и количества до 30 л/кв.м. Жълтият код означава, че времето е потенциално опасно. От НИМХ съветват при жълт код за обилни валежи да бъдем внимателни за възможност от малко на брой локални наводнения. Синоптиците допускат, че е възможно  да се наложи прекъсване на дейности на открито и че са вероятни затруднения при шофиране заради намалена видимост.  Жълт код за силен вятър над морето ще е в сила утре и за крайбрежието в областите Бургас, Варна и Добрич. Там се очаква вятър от североизток с пориви 14-17 м/с и вълнение на морето около 4 бала.", "date": "2017.09.26", "title": "НИМХ: Жълт код за обилни валежи е в сила за област Бургас на 27 септември"}
{"url": "http://www.focus-news.net/news/2017/09/26/2440070/afp-donald-tramp-prizova-es-da-nalozhi-sanktsii-sreshtu-rezhima-na-nikolas-maduro-vav-venetsuela.html", "text": "Президентът на САЩ Доналд Тръмп призова Европейския съюз да последва примера на Съединените щати и да наложи санкции срещу „потисническия“ режим на президента на Венецуела Николас Мадуро, предава AFP.\r\n„Надяваме се, че нашите приятели в ЕС скоро ще последват Съединените щати, Канада и много латиноамерикански страни и ще наложат санкции срещу режима на Мадуро“, заяви американският президент пред журналисти,  по време на взаимната си пресконференция с испанския премиер Мариано Рахой.\r\n„Гражданите на тази страна изтърпяха страхотен глад, страдания,  заплахи и политически протести под потисническия социалистически режим“, добави Тръмп.\r\nВашингтон вече въведе санкции срещу разяжданата от криза страна – включително лично срещу Мадуро – а и преди няколко дни добави Венецуела в списъка със страни, в които е забранено пътуването на американски граждани.\r\nПревод и редакция:", "date": "2017.09.26", "title": "AFP: Доналд Тръмп призова ЕС да наложи санкции срещу режима на Николас Мадуро във Венецуела"}
{"url": "http://www.focus-news.net/news/2017/09/26/2440071/sofiya-vazstanoveno-e-dvizhenieto-po-pat-ii-81-kostinbrod-belidie-han-pri-km-12.html", "text": "Възстановено е движението по път II-81 Костинброд - Белидие хан при км 12. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "София: Възстановено е движението по път II-81 Костинброд - Белидие хан при км 12"}
{"url": "http://www.focus-news.net/news/2017/09/26/2440072/mezhdunarodna-nauchna-konferentsiya-na-tema-future-armed-forces-2040-beshe-otkrita-v-sofiya-obzor.html", "text": "Mеждународна научна конференция на тема „Future Armed Forces 2040“ беше открита във Военния клуб в София. Тя се организира от Института за перспективни изследвания за отбраната (ИПИО) на Военна академия „Г. С. Раковски“ съвместно с AFCEA (София) и дирекции \"Отбранителна аквизиция\" и \"Проектно управление\" на Министерството на отбраната. В нея ще вземат участие над 80 експерти от Австрия, България, Великобритания, Гърция, Канада, Катар, Полша, Румъния и САЩ. Темите, които ще бъдат засегнати, са анализ на средата за сигурност 2040 – глобални предизвикателства и тенденции; Балканите и Черноморския регион: възникващи предизвикателства пред сигурността; визия за бъдещите Въоръжени сили на Република България; Въоръжени сили 2040 – способности и инвестиции; технологични тенденции и техния ефект върху бъдещите войни; Въоръжени сили 2040 – човешкият капитал и бъдещи предизвикателства в киберотбраната.\r\nЗаместник-министърът ген.-лейтенант Атанас Запрянов поздрави всички участници и им пожела успех. „Тази конференция е добра възможност да бъде представена и българската гледна точка по всички теми. Изразените тук мнения могат да са от полза при набелязване на работещи практически подходи към решаването на проблемите, произтичащи от глобалните предизвикателства. В не по-малка степен тематиката на форума е свързана и с намирането на начини и средства за изграждане на необходимите способности на бъдещите въоръжени сили така, че те да са максимално ефективни за НАТО и Европейския съюз. А това е ключов фактор за посрещането на бъдещи предизвикателства. Oчаква се технологиите да променят бъдещите войни, затова системата ни на отбрана трябва да бъде готова в кратки срокове да отговори на промените. Това е въпрос на стратегическа култура, която трябва да бъде изграждана още отсега“, каза Запрянов.\r\nФинландската компания Patria, която е част от конференцията, предложи на България местно производство на модерна пехотна машина. Две демонстрации на бронираната машина 8х8 (Patria AMV) вече са били проведени в България – през декември 2016 и юни 2017 г. Според представители на компанията бързото и лесно обучение за експлоатация и поддръжка е било водещо в изработването на дизайна.\r\nPatria предлага на България участие в промишлеността и местното производство, като повече от 50% от инвестицията ще остане в страната. Това ще доведе до отварянето на стотици нови работни места и България ще може да изнася машини с високо качество и стандарти, произведени в страната, на трети пазари. Концепцията за местно производство е в съответствие с намерението на българския министър-председател и министъра на отбраната да включат местната индустрия в програмите за модернизация на българските въоръжени сили.\r\nЦветилена СИМЕОНОВА", "date": "2017.09.26", "title": "Mеждународна научна конференция на тема „Future Armed Forces 2040“ беше открита в София (ОБЗОР)"}
{"url": "http://www.focus-news.net/news/2017/09/26/2439676/predstoyashti-sabitiya-v-stranata-za-26-septemvri-agentsiya-fokus.html", "text": "***\r\nОт 10.00 часа в зала 238 в сградата на Народното събрание на пл. „Княз Александър I“ №1 ще се проведе заседание на парламентарната комисия по правни въпроси.\r\n***\r\nОт 09.00 часа в Централния военен клуб-София министърът на отбраната Красимир Каракачанов ще открие Международната научна конференция „Future Armed Forces 2040“ (Бъдещите въоръжени сили 2040“).\r\n***\r\nОт 10.00 часа в зала „Средец“ на „София хотел Балкан“ министърът на регионалното развитие и благоустройството Николай Нанков ще вземе участие в Седмия дискусионен форум „Строителството през 2018 г. - перспективи и предизвикателства“. \r\nВ рамките на форума участие ще вземат и заместник-министрите на регионалното развитие и благоустройството Деница Николова и Малина Крумова.\r\n***\r\nОт 10.30 часа в Гранд Хотел София, ет. 2, зала „София“, министър Валентин Радев ще участва в редовната среща на правоприлагащите органи с петте тютюневи компании от Инициативата срещу незаконната търговия с цигари.\r\n***\r\nОт 11.00 часа в Южен парк - 2 (зад Националния музей „Земята и хората“) министърът на туризма Николина Ангелкова и дипломати ще засадят дръвчета по повод предстоящия Световен ден на туризма.\r\n***\r\nОт 10.00 часа в сградата на Клинична лаборатория и клинична фармакология на УМБАЛ „Александровска“ (ет. 2) ще се състои официалното откриване на Европейската седмица на биотехнологиите.\r\n***\r\nОт 11.00 часа в Южен парк-2 (зад Националния музей „Земята и хората“) министърът на туризма Николина Ангелкова и дипломати ще засадят дръвчета за Световния ден на туризма.\r\n***\r\nОт 13.00 часа в залата на читалище „Братство” министърът за българското председателство на съвета на ЕС Лиляна Павлова ще участва в среща-дискусия по повод ползите за България от председателството.   \r\n***\r\nОт 9.00 часа в хотел „Рамада”, зала „Рубин“, заместник-министрите на образованието и науката Таня Михайлова и Деница Сачева ще представят резултатите от програма BG06 „Деца и младежи в риск“.\r\n***\r\nОт 09.00 часа 4-ти състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за изнудване.\r\n***\r\nОт 09.30 часа ще започне заседанието на съдийската колегия на Висшия съдебен съвет.\r\n***\r\nОт 09.30 часа в парк-хотел „Витоша“ ще бъде открита конференцията EDU17, организирана от сдружение Лидери за Европейско Образование.\r\n***\r\nОт 09.30 часа 15-и състав на Специализирания наказателен съд ще заседава по делото срещу Алексей П., Антон П. и др., на които са повдигнати обвинения за рекет.\r\n***\r\nОт 09.30 часа 26-и състав на Софийски градски съд ще заседава по делото срещу Валентин Д., Лина А. и Мая С., на които са повдигнати обвинения за длъжностно присвояване в особено големи размери.\r\n***\r\nОт 09.30 часа 15-и състав на Софийски градски съд ще заседава по делото срещу  Любомир Димитров – Гребеца. На когото е повдигнато обвинение за убийство.\r\n***\r\nОт 10.00 часа в сградата на Клинична лаборатория и клинична фармакология на УМБАЛ „Александровска“ (ет. 2) ще се състои официалното откриване в България на Европейската седмица на биотехнологиите – 25 септември - 1 октомври 2017 г. \r\n***\r\nОт 10.00 часа в Конферентен център „Проджект Лаб“ на бул. „Княгиня Мария Луиза“ 58 ще се проведе встъпителното информационно събитие по проект „Разработване на публични регистри за бюджетен и проектен контрол на електронното управление и на портал за достъп до ресурси за разработка на софтуерни системи за електронно управление“ на Държавната агенция „Електронно управление“. \r\n***\r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Цветомир М., Борислав П. и др., на които са повдигнати обвинения за контрабанда.\r\n***\r\nОт 10.10 часа 8-и състав на Специализирания наказателен съд ще заседава по делото срещу Иво Д., Алиман Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа ще бъде открит реновираният футболния терен „Фен Арена“ между блоковете 310 и 311 в район „Надежда“ .\r\n***\r\nОт 11.00 часа 12-и състав на Специализирания наказателен съд ще заседава по делото срещу Стефан С., Милен М. и др., на които са повдигнати обвинения за образуване и ръководене на организирана престъпна група. \r\n***\r\nОт 11.00 часа 18-и състав на Специализирания наказателен съд ще заседава по делото срещу Богомил М., Ивелин Д. и Ивайло Х., на които са повдигнати обвинения за изнудване.\r\n***\r\nОт 11.00 часа в Националния пресклуб на БТА, Фондация „Има начин” организира пресконференция във връзка със старта на шестото издание на Благотворителна кампания „Изплети топлина“, която обединява доброволци в подкрепа на хората без дом.\r\n***\r\nОт 11.30 часа в сградата на СДВР ще се проведе начална координационна среща между представители на ръководството на СДВР, СРП и центровете за спешна медицинска помощ. (След края на срещата, около 12.30 часа, ще има кратки изявления).\r\n***\r\nОт 12.00 часа в Регионалния исторически музей-София екип от археолози под ръководството на д-р Весела Кацарова  ще представи находки намерени на обекта при площад „Света Неделя“ през това лято. На събитието ще присъстват кметът на София Йорданка Фандъкова и зам.-кметът Тодор Чобанов.\r\n***\r\nОт 12.00 часа в Националния пресклуб на БТА ще се състои пресконференция на организаторите на международния проект „Световно образование”. Темата на пресконференцията е „10 години членство на България в ЕС – как се отрази върху възможностите на българи да учат в чужбина?“.\r\n***\r\nОт 13.00 часа в Първо студио на Българското национално радио ще се състои пресконференция с  новия главен диригент на Симфоничния оркестър на БНР Марк Кадин.\r\n***\r\nОт 14.00 часа в Национален Музикален театър „Стефан Македонски“ ще се проведе пресконференция по двойния юбилей на Музикалния театър – 100 години професионална оперета в България и 50 години от създаването на балет „Арабеск”.\r\n***\r\nОт 15.00 до 17.00 часа народният представител от \"БСП за България\" Румен Георгиев и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10.\r\n***\r\nОт 18.00 часа в Галерия „Академия“ на ул. „Шипка“ №1 ще бъде открита изложбата „Илия Петров – 70+1 непознати рисунки“.\r\n***\r\nВ Драматичен театър „Н.Вапцаров” – Благоевград ще се състои премиера на детското представление „Красавицата и Звяра”. \r\n***\r\nОт 14.00 до 16.00 часа общинският съветник от ПП ГЕРБ Мартин Байчев ще проведе срещи с граждани.\r\n***\r\nОт 10.30 часа в зала 302 на Община Велико Търново ще се проведе Пресконференция за есенния дял на кампанията „Движи се и победи“-2017. \r\n***\r\nОт 11.00 часа в зала 302 на Община Велико Търново ще се състои Пресконференция за XV Международен конкурс „Сребърна Янтра“.\r\n***\r\nОт 10.30 часа кметът на Община Видин Огнян Ценков ще посети филиал „Незабравка“ на ДГ „Арабела“, за да връчи лично дарение. \r\n***\r\nОт 11.00 часа в Регионалния пресклуб на БТА във Видин представителите на Инициативен комитет  за подкрепа на  кандидатура за видински митрополит ще дадат пресконференция. \r\n***\r\nОт 10.00 часа на товарна гара - Горна Оряховица ще започне Общинско учение \"Раховец - 2017\". По време на учението ще бъде приведен в действие Общинския план за защита при бедствия в частите му \"Земетресение\" и \"Промишлена авария\".\r\n***\r\nОт 10.30 часа в Регионална библиотека „Дора Габе“ ще се проведе литературно утро „Природни вълшебства“.\r\n***\r\nОт 17.30 часа в Регионална библиотека „Дора Габе“ ще бъде представена новата книга „Богомилите: есеите на България“ от Варта Корисян – Меонлина.\r\n***\r\nОт 10.00 часа народният представител и областен координатор на ГЕРБ - Кюстендил Кирил Калфин организира приемен ден за граждани в офиса на партията на бул. \"България\" № 25.\r\n***\r\nОт 14.00 часа в Парк-хотел „Кюстендил“ ще бъде открит Четвъртият годишен конгрес на Български съюз по балнеология и спа туризъм.\r\n***\r\nОт 10.00 часа в заседателната зала на Община Пловдив ще се проведе пресконференция във връзка с предстоящия мач за Суперкупата по волейбол, който ще се проведе в Колодрума в края на този месец.\r\n***\r\nОт 10.00 часа в Регионалния пресклуб на БТА председателят на Общинския съвет в Плевен Мартин Митев - общински съветник от ПП ГЕРБ, ще информира и коментира пред журналистите решенията, които са взети на поредната сесия на съвета от 25 септември.\r\n***\r\nОт 11.00 часа в Заседателна зала на Община Пловдив ще се проведе пресконференция по повод предстоящ форум, насочен към туристическия бранш на града в контекста на Пловдив- Европейска столица на културата 2019.\r\n***\r\nОт 14.00 часа в Дома на културата „Борис Христов“ ще се проведе първият тематичен форум, посветен на готовността на туристическия бранш за реализацията на проекта „Пловдив – Европейска столица на културата 2019“.\r\n***\r\nОт 16.00 до 18.00 часа общинският съветник от ПП ГЕРБ Иван Вичков ще се срещне с граждани в офиса на партията в район „Тракия”в блок 91.\r\n***\r\nОт 14.00 до 16.00 часа в града ще гостува розовият кемпер на „Една от 8“.\r\n***\r\nОт 15.00 часа в Спортната зала националният треньор към Федерацията по тенис Тодор Енев ще изнесе открит урок.\r\n***\r\nОт 10.00 часа в Зала 2 на Община Стара Загора ще се проведе пресконференция по повод провеждането на Писта Стара Загора на 30 септември и 1 октомври. \r\n***\r\nОт 11.00 часа в парк „Артилерийски“ ще се проведе спортно събитие със щафетни игри, част от Европейската седмица на спорта #BeActive. \r\n***\r\nОт 13.30 часа в конферентна зала № 12 в съдебната палата ще се проведе пресконференция, на която ще бъде презентиран проектът „Прозрачен, достъпен и независим съд с високо обществено доверие“.", "date": "2017.09.26", "title": "Предстоящи събития в страната за 26 септември (Агенция „Фокус“)"}
{"url": "http://www.focus-news.net/news/2017/09/26/2439677/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Армията на САЩ публикува наръчник със съвети за справяне с руската стратегия за водене на хибридна война, съобщава електронното издание The National Interest.\r\nРъководството за воденето на ново поколение война е издадено през декември 2016 г. и наскоро е разпространено в интернет. В него се разглежда военната тактика на Русия и възможностите за противодействие от американска страна. \r\nНаръчникът е с обем от 68 страници. Той съдържа снимки и данни за руското оборудване, което би могло да бъде използвано при асиметрична война, като фокусът е насочен към руските операции в Крим и Украйна, където са проведени операции с малък брой военнослужещи. \r\nВ наръчника се стига до заключение, че руската стратегия разчита на постигането на промяна на режима чрез обединяване на местните сили, вместо на конвенционална военна победа на руските войски. \r\n„Тъй като новата цел е промяната на цялостната система на управление, може да се използват всякакви подходи за постигането на тази промяна“, се казва в наръчника. „Не всички промени в режима трябва да бъдат решени с военна опция, но когато се активира военен лост, това се случва чрез сегменти от местното население. Участието му легитимира военните действия на световната сцена“, става ясно още от текста на американските военни.\r\n*** Администрацията на американския президент Доналд Тръмп актуализира забраната за пътуване в страната, пише вестник The Atlantic. Пет от страните, включени в предишния текст на документа – Иран, Либия, Сомалия, Сирия и Йемен, присъстват  в новата версия. Според новите правила, жителите на Северна Корея, Венецуела и Чад също подлежат на рестрикции при пътуване в САЩ. \r\nМалко след обявяването на новият текст на забраната, Тръмп заяви в съобщение в Twitter, че „да направя Америка безопасна е моят приоритет номер едно“. \r\nДокумента определя различни забрани и ограничения за жителите на различните страни, като хората от Северна Корея и Сирия няма да имат право да влизат на територията на страната освен ако не разполагат с дипломатическа виза или статут на бежанец.\r\n*** Руското министерство на отбраната потвърди в понеделник, че генерал-лейтенант Валери Асапов е убит в Сирия, пише електронното издание на вестник Haaretz. Според информацията, Асапов се е намирал в „команден център на сирийските сили, оказвайки помощ на сирийските командващи за операцията по освобождението на град Деир ез-Зор“. Причина за смъртта е бомбардиране от страна на „Ислямска държава“. От изданието припомнят, че Асапов бе командващ на руската пета армия в източния военен район на Русия.\r\n*** Японският премиер Шиндзо Абе обяви в понеделник, че в страната ще бъдат проведени извънредни избори, пише Asahi Shimbun. Абе ще разпусне Долната камара на парламента в четвъртък, като според премиера, страната се намира на ръба на „национална криза“, на която трябва да бъде даден адекватен отговор. \r\nПо предварителна информация, изборите ще бъдат насрочени за 22 октомври.", "date": "2017.09.26", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/26/2439678/afp-yuzhna-koreya-prizova-sasht-da-izbyagva-eskaliraneto-na-naprezhenieto-sas-severna-koreya.html", "text": "Южна Корея призова САЩ да помогнат за намаляване на напрежението със Северна Корея, след като режимът в Пхенян заяви, че Доналд Тръмп е обявил война на страната, предава AFP.\r\n„Много е вероятно Северна Корея да продължи с провокациите“, заяви южнокорейският външен министър.\r\n„Наложително е Корея и САЩ заедно, да направляват ситуацията, за да се избегне продължаване на ескалацията на напрежението или всякакъв вид инцидентни военни сблъсъци, които бързо могат да излязат извън контрол“, добави той. Симеон Миланов", "date": "2017.09.26", "title": "AFP: Южна Корея призова САЩ да избягва ескалирането на напрежението със Северна Корея"}
{"url": "http://www.focus-news.net/news/2017/09/26/2439679/reuters-blizo-70-hilyadi-puertorikantsi-sa-zastrasheni-ot-propukvaneto-na-yazovir.html", "text": "Губернаторът на Пуерто Рико Рикардо Росело заяви, че повечето граждани, които живеят близо до пропукващ се и застрашен язовир, са били евакуирани, предава Reuters. Той призова конгреса на САЩ да предостави финансова помощ за избягването на хуманитарна криза, след като ураганът „Мария“ удари острова.\r\nПо-голямата част от 3,4-те милиона жители на Пуерто Рико са все още без електричество, след като „Мария“ засегна острова със силни ветрове и проливни дъждове. \r\nНарастват притесненията, че близо 70 хиляди граждани, които живеят в речната долина под язовира Гуахатака, са застрашени от възможно преливане на водоема или пропукване на стената му. Губернаторът на острова подчерта, че действията му се водят от предположението, че язовирната стена може да се пропука. Симеон Миланов", "date": "2017.09.26", "title": "Reuters: Близо 70 хиляди пуерториканци са застрашени от пропукването на язовир"}
{"url": "http://www.focus-news.net/news/2017/09/26/2439680/arab-news-emanyuel-makron-obsadi-voynata-v-siriya-i-krizite-v-blizkiya-iztok-s-livanskiya-prezident-mishel-aun.html", "text": "Френският президент Еманюел Макрон заяви, че ливанската политика на ненамеса в регионалните конфликти, е най-добрият начин Ливан да запази стабилността и суверенитета си, предава Arab News. Това се случи, след като Еманюел Макрон се срещна с ливанския си колега Мишел Аун в Париж.\r\n„За да разрешим проблем с прогонените хора и терористите, както и да можем да предоставим достойно бъдеще за жителите на региона, трябва да намерим политическо разрешение на сирийската криза“, каза Макрон.\r\nТой изрази надеждата си, че в близките седмици ще бъде създадена контактна група, която ще работи с партньорите в Близкия изток.\r\nПо време на пресконференцията си с ливанския президент, Макрон добави, че Франция поддържа единството, интегритета и стабилността на Ливан. Френският президент не пропусна да похвали ливанските войници, които се сражават срещу „Ислямска държава“. Симеон Миланов", "date": "2017.09.26", "title": "Arab News: Еманюел Макрон обсъди войната в Сирия и кризите в Близкия изток с ливанския президент Мишел Аун"}
{"url": "http://www.focus-news.net/news/2017/09/26/2439681/reaktsii-i-komentari-v-balgariya-sled-izborite-za-bundestag-obzor.html", "text": "Ангела Меркел ще бъде канцлер на Германия и през следващите четири години, след като Съюзът (ХДС/ХСС), чийто кандидат за канцлерския пост е тя, печели изборите за федерален парламент на ФРГ. Общо 33,2 % от гражданите на Германия гласуваха за Съюза (ХДС/ХСС), а за Германската социалдемократическа партия (ГСДП) - 20,8 % от избирателите. В следващия парламент двете партии ще имат съответно 217 и 139 места. Подкрепата и за тях обаче бележи значителен спад, в сравнение с предходните избори за Бундестаг от 2013 г. Трета политическа сила стана популистката \"Алтернатива за Германия\" на Фрауке Петри. Съгласно предварителните данни, крайнодясната партия получава гласовете на 13,4 % от избирателите и влиза за първи път след създаването си през 2013 г. във федералния парламент на Германия с 89 мандата, а с това става и първата крайнодясна политическа формация, която влиза в парламента в следвоенната история на страната.\r\nРезултатите от изборите в Германия предизвикаха вълна от реакции и коментари у нас.Президентът Румен Радев изпрати поздравителен адрес до Ангела Меркел по случай изборната й победа. „Подкрепата на избирателите е най-красноречивият израз на високата оценка за успеха на държавническата Ви политика и визия за развитие на Германия и Европа“, пише в своя адрес президентът. В писмото си Румен Радев изразява желанието на българския народ за задълбочаване и укрепване на приятелските отношения между България и Германия, основани на дълбоки исторически връзки и конструктивно сътрудничество в рамките на ЕС и на НАТО. „Само с общи усилия можем успешно да се справим със съвременните предизвикателства и да допринесем за изграждането на силна и просперираща Европа в един по-справедлив и мирен свят“, пише още държавният глава до Ангела Меркел.\r\nМинистър-председателят Бойко Борисов също изрази своите поздравления за изборната победа на Християндемократичeския съюз в писмо до канцлера Ангела Меркел. „Резултатите от тези избори бяха от критична важност за бъдещето на обединена Европа и получената подкрепа на мнозинството от избирателите е най-високото признание за провежданата от Вас политика, която вече 12 последователни години е насочена към благополучието на германския народ и към изграждането на силна и просперираща Европа“, посочва премиерът. Той подчертава, че като лидер на най-силната политическа сила в Германия Ангела Меркел ще може и занапред да разчита на България като приятел и стратегически партньор в ЕС и НАТО.\r\nПред журналисти във Враца заместник-председателят на ПП ГЕРБ Цветан Цветанов отбеляза, че ,езултатите от изборите в Германия са добри за демокрацията и за бъдещето на Европейския съюз. По думите му резултатите в Германия ще дадат допълнителна стабилност и устойчивост в Европейския съюз. „За мен е много радостно, че за един кратък период от време минаха през избори редица страни и мога да кажа, че Франция и Германия се очертават като лидерите в Европейския съюз. Много бяха песимистите, много бяха тези, които говореха популистки и не даваха перспектива и шанс на Европейския съюз. А смятам, че сега всеки един от нас, минавайки през всички тези национални избори, успя да си направи съответната равносметка. И съм убеден, че през 2019 г., когато ще бъдат европейските избори, тогава действително Европейският съюз ще бъде много по-сплотен и много по-единен, отколкото през 2014 г., когато имаше много тежък период с над 1 млн. бежанци, които влязоха в Европа“, обясни Цветанов и уточни, че на 11, 12 и 13 октомври ще бъде на работно посещение в Мюнхен и в Берлин, където ще се срещне и с новите депутати от Бундестага. Той допълни, че за България изборите в Германия са шанс и възможност за по-добрата европейска перспектива и за постигане на цели като Шенген и Еврозоната. \r\nМария Стоянова, бивш дългогодишен кореспондент в Германия, коментира за „Фокус“, че изборите за Бундестаг няма да повлияят на политиката на Европа. Според Стоянова по отношение на външната си политика Германия се стреми да разрешава всички кризи и конфликти с цивилни средства и хуманитарна помощ. „Може за първи път Германия да има външен министър, който да бъде от турски произход. Тоест, дете на гастарбайтери, дошли във федералната република“, отбеляза още Мария Стоянова. Тя допълни, че досегашният канцлер Ангела Меркел носи на Германия увереност и сигурност в турбулентни времена, което стои в основата на преизбирането й на този пост.\r\nСпоред политолога доц. Даниел Смилов Германия остава център на стабилността в Европейския съюз (ЕС). По думите му успехът на Меркел е бил очакван. „Неочакваното е по-доброто представяне на „Алтернатива за Германия“ и отливът от гласове на двете основни партии. Винаги когато една партия е на власт много дълго време, за повече от десетилетие, има и умора у избирателя. Той започва да търси други опции. В Германия имахме голяма коалиция, което означава, че двете основни партии са заедно в управлението и опозицията на практика остава или в малките политически партии или извън парламента. Така се отварят възможности за нови играчи, които в случая са използвани доста успешно от „Алтернатива за Германия“, коментира доц. Смилов. По думите му в този смисъл може да се каже, че успехът на Меркел е до известна степен помрачен от развитието на национал-популистката алтернатива. „Изборният резултат дава възможност на Меркел да продължи своята политика с известни корекции, както във вътрешен план, така и по отношение на Европейския съюз“, каза още политологът.", "date": "2017.09.26", "title": "Реакции и коментари в България след изборите за Бундестаг (ОБЗОР)"}
{"url": "http://www.focus-news.net/news/2017/09/26/2439682/press-tv-antonio-guteresh-izrazi-pritesneniyata-si-che-referendumat-za-nezavisimost-na-irakski-kyurdistan-mozhe-da-destabilizira-blizkiya-iztok.html", "text": "Генералният секретар на ООН Антонио Гутереш изрази притесненията си, че референдумът за независимост на Иракски Кюрдистан може да има „потенциално дестабилизиращ ефект“ в Близкия изток, предава иранският телевизионен канал PressTV.\r\n„Генералният секретар уважава суверенитета, териториалната цялост и единството на Ирак. Той смята, че всички стоящи въпроси между федералното правителство и Кюрдското регионално правителство могат да бъдат разрешени чрез структуриран диалог и конструктивен компромис“, заяви говорителят на Гутереш Стефане Дужарич.\r\nОсвен това той изрази надеждата си, че след референдума дейностите на ООН в Ирак, включително и кюрдския регион, ще продължат необезпокоявани. Симеон Миланов", "date": "2017.09.26", "title": "Press TV: Антонио Гутереш изрази притесненията си, че референдумът за независимост на Иракски Кюрдистан може да дестабилизира Близкия изток"}
{"url": "http://www.focus-news.net/news/2017/09/26/2439683/afp-zemetresenie-s-magnitud-60-po-skalata-na-rihter-be-registrirano-v-papua-nova-gvineya.html", "text": "Земетресение с магнитуд 6.0 по скалата на Рихтер бе регистрирано в Папуа Нова Гвинея, според Американското геологическо дружество, цитирано от AFP. Властите не са издали предупреждение за цунами в Тихия океан.\r\nЗемният трус е бил на дълбочина от пет километра близо до слабо населения регион Източна Нова Британия, на около 210 километра от югоизточния град Кокопо.\r\nАгенция „Фокус“ припомня, че земетресенията са често явление близо до Папуа Нова Гвинея, която се намира дългата четири хиляди километра Тихоокеанско-австралийска тектонична плоча. Тя формира т.нар. „Пръстен на огъня“, който е гореща точка за сеизмична активност. Симеон Миланов", "date": "2017.09.26", "title": "AFP: Земетресение с магнитуд 6.0 по скалата на Рихтер бе регистрирано в Папуа Нова Гвинея"}
{"url": "http://www.focus-news.net/news/2017/09/26/2439684/balgariya-v-svetovnite-medii-agentsiya-fokus.html", "text": "Властите в Атина съобщиха, че българка е загинала при гмуркане на голяма дълбочина край северното крайбрежие на Гърция, предава новинарският канал Fox News.\r\nГръцката брегова охрана съобщи за смъртта на 45-годишната жена, допълвайки, че съпругът й е бил прехвърлен с хеликоптер в болница в Солун.\r\nСъгласно разпространената информация, българката е получила дезориентация на голяма дълбочина, което е довело до удавянето й. Двойката водолази от България са се спускали в присъствието на лекар, но той не е успял да помогне на жената. След изтеглянето й на повърхността тя е обявена за мъртва. \r\n*** Българският газов доставчик Булгартрансгаз и турският BOTAS ще се срещнат възможно най-скоро, за да забързат процеса по осъществяването на турско-българския проект за газоснабдяване, предава Anadolu Agency, като се позовава на съобщение от Надежда Нейнски, български посланик в Турция. \r\nСпоред Нейнски България отдава голямо значение на двустранните отношения и вижда конкретна възможност за тяхното развитие, в случая що се отнася до енергийния сектор. \r\nАгенцията напомня, че турска делегация, оглавявана от министъра на енергетиката посети София на седми септември. На среща със своя български колега Теменужка Попова и премиера Бойко Борисов бе обсъдено двустранното сътрудничество в сферата.\r\n*** Международна медийна конференция се организира в България, съобщи в понеделник EuroNews. Сред главните теми, които ще бъдат обсъдени, са тероризмът в интернет и възможните действия срещу него, борбата с фалшивите новини и информационните войни, ролята на медиите в отразяването на събитията от Близкия изток и др. \r\nКонференцията ще се проведе на 27 и 28 септември, като сред участниците са Владимир Козлов – заместник председател на Руската федерална агенция за преса и масови комуникации, Степан Месич, бивш президент да Хърватска, българският главен прокурор Сотир Цацаров, Леонид Млечин, председател на Международната академия за телевизия и радио и др.", "date": "2017.09.26", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/26/2439685/reuters-amerikanski-politik-ot-demokraticheskata-partiya-be-osaden-na-21-mesetsa-zatvor-zaradi-saobshteniya-sas-seksualno-sadarzhanie-kam-15-godishno-momiche.html", "text": "Бившият американски конгресмен от Демократическата партия Антъни Вайнер бе осъден на 21 месеца затвор, след като съдът го намери за виновен, заради съобщения със сексуално съдържание към 15-годишно момиче, предава Reuters.\r\nВайнер, който е на 53 годишна възраст е съпруг на съветничката на Хилари Клинтън Хума Абедин. Политикът пледира, че е невинен, тъй като е пращал сексуални съобщения предимно на възрастни жени, по негови собствени думи.\r\nСъдията заяви, че Вайнер страда от пристрастеност, но въпреки това трябва да получи присъда, за да се възпрат подобни случаи в бъдеще.\r\nАнтъни Вайнер е бил представител за Ню Йорк в Камарата на представителите, както и кандидат-кмет на града си. Симеон Миланов", "date": "2017.09.26", "title": "Reuters: Американски политик от Демократическата партия бе осъден на 21 месеца затвор заради съобщения със сексуално съдържание към 15-годишно момиче"}
{"url": "http://www.focus-news.net/news/2017/09/26/2439686/gazetaru-sasht-zayaviha-che-ne-sa-vinovni-sas-smartta-na-ruskiya-general-valeriy-asapov-v-siriya.html", "text": "Държавният департамент на САЩ отхвърли руското изявление, че Вашингтон има общо със смъртта на генерал-лейтенант Валерий Асапов, предава Газета.ru . Това се случва, след като от Москва заявиха, че гибелта на руския генерал е „цената за двуличието на САЩ“.\r\n„Изявлението, че САЩ поддържат ИД („Ислямска държава“, бел.р.) или са си затваряли очите за гибелта на руския командир, не се основава на факти. САЩ и коалицията имат само една цел – разгрома на ИД“, заявиха представители на американското външнополитическо ведомство.\r\nАмериканските представители добавиха, че продължават с реализирането на механизма по избягване на конфликти с Русия в Сииря. Симеон Миланов", "date": "2017.09.26", "title": "Газета.ru: САЩ заявиха, че не са виновни със смъртта на руския генерал Валерий Асапов в Сирия"}
{"url": "http://www.focus-news.net/news/2017/09/26/2439687/rossiyskaya-gazeta-prezidentat-na-republika-srabska-othvarli-tvardeniyata-che-na-balkanite-ima-ruska-namesa.html", "text": "Президентът на Република Сръбска (сръбската част от Босна и Херцеговина, бел.р.) Милорад Додик заяви, че на Балканите няма руска намеса, пише Российская Газета. Говорейки на форума „Общество за приятелство между Австрия и Русия“, Додик каза, че твърденията за руско вмешателство във вътрешните дела на балканските страни са изкуствено раздути.\r\n„Говорят, че ако сме изложени на интервенция, то тя е руска. Но това е изкуствен въпрос, а такава намеса няма. Фактът си остава, че Русия прие нашата позиция, за което сме й благодарни“, заяви президентът на босненските сърби.\r\nПо негови думи, Република Сръбска никога няма „да се лиши от такъв наш другар като Русия, заради стереотипи“.\r\n„Представата, че Русия царува на Балканите е много пресилена и няма никакви основания“, добави той.\r\nАгенция „Фокус“ припомня, че президентът Милорад Додик е известен като яростен противник на евроатлантическата интеграция на Босна и Херцеговина. Освен това, в началото на тази година САЩ въведоха санкции срещу Додик на основание на указ, който позволява подобно действие срещу лица, за които се смята, че подкопават Дейтънското споразумение от 1995 година.  Симеон Миланов", "date": "2017.09.26", "title": "Российская Газета: Президентът на Република Сръбска отхвърли твърденията, че на Балканите има руска намеса"}
{"url": "http://www.focus-news.net/news/2017/09/26/2439688/izvestiya-rusiya-ukrainskiyat-prezident-podpisa-zakona-za-obrazovanieto-s-koyto-se-ogranichava-izuchavaneto-na-maychin-ezik-ot-natsionalnite-maltsinstva.html", "text": "Украинският президент Петро Порошенко подписа закона за образованието, с който се ограничава обучението на майчин език от националните малцинства на Украйна, предава „Известия“.\r\nОт септември 2018-та година децата от националните малцинства на Украйна ще могат да учат на роден език в детската градина и началното училище. От пети клас обучението им ще е изцяло на украински език.\r\nЗаконът за образованието породи сериозна международни критика и опозиция. Румънският президент Клаус Йоханис отмени визитата си в Украйна. Въпросният закон бе разкритикуван и от властите в България, Унгария и Русия.\r\nАгенция „Фокус“ припомня, че в Украйна живеят стотици хиляди българи. Председателят на Народното събрание Димитър Главчев увери, че няма опасност за националната идентичност на българското малцинство, след като се срещна с Мелитополската градска и районна администрация, както и българската диаспора в град Приморск. Симеон Миланов", "date": "2017.09.26", "title": "Известия (Русия): Украинският президент подписа закона за образованието, с който се ограничава изучаването на майчин език от националните малцинства"}
{"url": "http://www.focus-news.net/news/2017/09/26/2439689/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Държавният департамент на САЩ отхвърли руското изявление, че Вашингтон има общо със смъртта на генерал-лейтенант Валерий Асапов, предава Газета.ru . Това се случва, след като от Москва заявиха, че гибелта на руския генерал е „цената за двуличието на САЩ“.\r\n„Изявлението, че САЩ поддържат ИД („Ислямска държава“, бел.р.) или са си затваряли очите за гибелта на руския командир, не се основава на факти. САЩ и коалицията имат само една цел – разгрома на ИД“, заявиха представители на американското външнополитическо ведомство.\r\nАмериканските представители добавиха, че продължават с реализирането на механизма по избягване на конфликти с Русия в Сирия.\r\n*** Президентът на Република Сръбска (сръбската част от Босна и Херцеговина, бел.р.) Милорад Додик заяви, че на Балканите няма руска намеса, пише Российская Газета. Говорейки на форума „Общество за приятелство между Австрия и Русия“, Додик каза, че твърденията за руско вмешателство във вътрешните дела на балканските страни са изкуствено раздути.\r\n„Говорят, че ако сме изложени на интервенция, то тя е руска. Но това е изкуствен въпрос, а такава намеса няма. Фактът си остава, че Русия прие нашата позиция, за което сме й благодарни“, заяви президентът на босненските сърби.\r\nПо негови думи, Република Сръбска никога няма „да се лиши от такъв наш другар като Русия, заради стереотипи“.\r\n„Представата, че Русия царува на Балканите е много пресилена и няма никакви основания“, добави той.\r\nАгенция „Фокус“ припомня, че президентът Милорад Додик е известен като яростен противник на евроатлантическата интеграция на Босна и Херцеговина. Освен това, в началото на тази година САЩ въведоха санкции срещу Додик на основание на указ, който позволява подобно действие срещу лица, за които се смята, че подкопават Дейтънското споразумение от 1995 година.\r\n*** Украинският президент Петро Порошенко подписа закона за образованието, с който се ограничава обучението на майчин език от националните малцинства на Украйна, предава „Известия“.\r\nОт септември 2018-та година децата от националните малцинства на Украйна ще могат да учат на роден език в детската градина и началното училище. От пети клас обучението им ще е изцяло на украински език.\r\nЗаконът за образованието породи сериозна международни критика и опозиция. Румънският президент Клаус Йоханис отмени визитата си в Украйна. Въпросният закон бе разкритикуван и от властите в България, Унгария и Русия.\r\nАгенция „Фокус“ припомня, че в Украйна живеят стотици хиляди българи. Председателят на Народното събрание Димитър Главчев увери, че няма опасност за националната идентичност на българското малцинство, след като се срещна с Мелитополската градска и районна администрация, както и българската диаспора в град Приморск.", "date": "2017.09.26", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/09/26/2439690/balgarka-zagina-a-saprugat-y-e-v-bolnitsa-sled-opit-za-podobryavane-na-svetoven-rekord-po-gmurkane-obzor.html", "text": "Властите в Атина съобщиха, че 45-годишна българка е загинала при гмуркане на голяма дълбочина край северното крайбрежие на Гърция. Нейният съпруг е бил прехвърлен с хеликоптер в болница в Солун. От МВнР уточниха, че смъртта на жената е установена в 18.30 часа в неделя, след като двамата са участвали във водолазен експеримент за поставяне на нов световен рекорд. Съгласно разпространената информация, българката е получила дезориентация на голяма дълбочина, което е довело до удавянето й. Двойката водолази от България са се спускали в присъствието на лекар, но той не е успял да помогне на жената. След изтеглянето й на повърхността тя е обявена за мъртва. Съпругът на удавилата се в Гърция българка е бил поставен в барокамера в болница в Солун, от където обаче не се ангажираха с оценка за състоянието му. \r\n45-годишната жена искала да подобри световния рекорд за дълбоко гмуркане при жените, който е от 221 метра. Целта й е била да достигне до 231 метра дълбочина, но на третия час й е прилошало и загубила съзнание. По случая се води разследване.", "date": "2017.09.26", "title": "Българка загина, а съпругът й е в болница, след опит за подобряване на световен рекорд по гмуркане (ОБЗОР)"}
{"url": "http://www.focus-news.net/news/2017/09/26/2439691/geopolitical-futures-zashto-turtsiya-ne-mozhe-da-ne-se-namesi-v-siriya.html", "text": "Турция се съпротивляваше на въвличането си в Сирия, откакто в страната започна гражданската война. Вместо това Анкара предпочете да работи с дипломатически методи или да използва местни сили в Сирия. Но някаква невидима сила продължава да въвлича Турция в Сирия, точно както е правела в продължение на векове, преди Турция да съществува, още по времето на византийците и османците. Изглежда, че Турция не може да продължи да се съпротивлява и националната й сигурност изисква по-директен подход.Зони за сигурност и властови вакуум  \r\nТурските сили започнаха да се събират по югозападната граница със Сирия. Близо 80 бронирани машини, включително и неизвестен брой танкове и полеви линейки бяха изпратени до тази част от провинция Хатай, която се намира на 50 километра от границата. Друг конвой с неизвестен брой военни машини бе забелязан само на 4 километра от сирийската граница, докато трета група турски сили, съставлявани от 20 бронирани машини се появиха близо до Баб ал Хава.\r\nСами по себе си тези движения не изглеждат важни. Все пак не е странно Турция да придвижва войски, екипировка и машини в рамките на собствените си граници, в зависимост от това къде смята, че ще има заплаха. Но контекстът е всичко, а в този случай разполагането на войски не е рутина. На 15 септември Турция, Иран и Русия се споразумяха в Астана за установяването на зони за сигурност в сирийската провинция Идлиб. Трите сили се съгласиха да разделят провинцията на три зони за сигурност, всяка контролирана от една от тях. Същия ден турски официоз предаде, че близо 25 хиляди войници се готвят за разполагане в Идлиб. Целта на това голямо войсково формирование е да се поеме контрол над район от пет хиляди квадратни километра, който има два милиона души население.\r\nДосега Турция се опитваше да седи извън събитията в Сирия, колкото се може повече. Единственото изключение бе операция „Ефратски щит“, която се проведе от август 2016-та до март 2017-та година. Мащабът на тази операция бе преувеличен, както от Турция, така и от медиите. „Ефратски щит“ бе ограничена операция, в която участваха осем хиляди турски войници в период от седем месеца. Главната цел бе да се поддържа „Свободната сирийска армия“ (ССА), която изтласкваше „Ислямска държава от турската граница. Официално целта бе да се отслабят кюрдските „Народни отряди за самоотбрана“ (YPG), но по време на операцията, не бяха заети никакви територии от тях. Основната тежест на сраженията пое ССА.\r\nСитуацията в Северозападна Сирия е по-заплетена. Сирийските кюрди контролират областта Африн, което сериозно дразни Турция.“ Хайат Тахрир ал Шам“ (известни преди като“ Ал Кайда“ или „Ал Нусра“) контролират град Идлиб, който неотдавна заеха от турското прокси“ Ахрар ал Шам“. Антиправителствените бунтовници се изтеглиха от градовете и провинцията на Идлиб, след като загубиха битката за Алепо. А режимът на Башар Асад не се е отказал от амбициите си да си възвърне тези области.\r\nПрисъствието на толкова много различни групи значи със сигурност, че има много външни сили, които имат интерес в това, което се случва в Северозападна Сирия. Турция подкрепя антиправителствените бунтовници, които са натикани в провинция Идлиб, но логистичните й линии към тях са несигурни в най-добрия случай. Както Русия, така и Иран, подкрепят режима на Асад. Въпреки че Турция се споразумя с тях по този въпрос, в дългосрочен план интересите на трите страни за Сирия се различават. Турция няма интерес от проруски или проирански сили, които да умиротворят региона, и потенциално да застрашават южните й територии. Сирийските кюрди също представляват очевиден проблем за Турция, а групировката „Хайат Тахрир ал Шам“, въпреки че се измъкна от световното внимание, което се фокусира на „Ислямска държава“, също има дългосрочните си интереси в мюсюлманския свят, които не са в съзвучие с турските.\r\nТова е нестабилна ситуация, като тенденцията е да се върви към силов вакуум. Ако Турция не запълни пространството, някой друг ще го направи, а никоя от потенциалните възможни опции, не е добра за Анкара.Велика Турция \r\nТова не е просто модерен проблем. Предишните сили базирани около Босфора, също са виждали същата заплаха от юг. Османците, както и византийците преди тях, в различни моменти от историята си, са разширявали влиянието си в днешна Сирия. Османската империя се е опитвала и да запази днешна Сирия за държавата, която я наследява. Едно от последните действия на османския парламент през 1920-та година е да приеме т.нар. „Национален пакт“, който е трябвало да установи бъдещите граници на Турция. Османците не са получили това, което са искали, а новата Турска република станала по-малка от планираното. Една от ключовите зони, които Турция изгубила е именно Северозападна Сирия. Не е съвпадение, че турските медии и дори президентът Реджеп Тайип Ердоган, често споменаваха „Националния пакт“ през последните години. Тази карта показва какво е „Велика Турция“, според този „Национален пакт“.\r\nЕдно от нещата, които се забелязват на картата е географското предимство от контрол над Северозападна Сирия, което Турция би получила. Според споразумението с Русия и Иран, зоната, която Турция получи включва планинските територии, което позволява на турските сили да контролират ключовите височини срещу всеки потенциален враг, който се опита да прекоси границата (в оригиналната публикация е показана карта на \"Велика Турция\", която обхваща северните части на Сирия и Ирак, Кипър, Армения, Югоизточна България, Западна Тракия, Солун и Батуми, бел.ред). Междувременно Идлиб е важен, защото се намира близо до малък проход от планините Ал Нусайриах, които са алавитско ядро и територия на Асад, както и равнините, доминирани от сунитите. Ако Турция контролира Идлиб, тя ще може да владее и прохода, както и значителни части от магистрала 60, която може да използва за да помага с логистиката на контролираните от нея сирийски групировки. Да контролира сирийската част от прохода ще направи по-лесна отбраната на южните подстъпи към турските територии по западната граница на Сирия (Хатай, бел.ред.). Това ще постави Турция и в по-добра позиция да проектира силата си в сраженията, които ще се водят в бъдеще за Сирия.\r\nТурция има интерес да контролира тази територия, откакто тя е отнета от османците през 1923-та година. Това, което на Турция й е липсвало са възможностите и подходящата ситуация да промени нещата. Сега има и двете. Това бе неизбежно, откакто в Сирия избухнаха протести през 2011-та година, и започна гражданска война. Боевете продължават от известно време, а различните страни, които се сражават са се отслабили дотолкова, че дават на Турция големи възможности, но и риск. Възможността да проектира силата си в стара сфера на влияние, както и в територия, която Турция смята за буфер срещу бъдещи врагове от юг и изток. Но това идва с риск, а именно какво ще стане ако Турция не се възползва от ситуацията. Тогава именно такъв враг ще се появи, търсейки да отслаби и дестабилизира границите на Турция.\r\nПрокситата и местните сирийски групировки, които Турция подкрепя, няма да свършат работа в този случай. Дългосрочната сигурност на Турция е заложена, а същевременно властите в Анкара имат капацитета да се справят със задачата. Въпреки желанията на правителството в Анкара, Турция е въвлечена вече в Сирия. Това не е първият, и няма да е последният път. Това е напомняне за турската сила, както и за факта, че географията предоставя добри възможности на една регионална сила. Това е напомняне и за турската слабост, която лишава страната от други възможности, освен да действа в Сирия. Северозападна Сирия е готова да бъде взета, а Турция седи на масата, не защото иска, но защото няма друг избор.\r\nGeopolitical Futures е основан от създателя и директор на „частното ЦРУ“ Stratfor Джордж Фрийдман.\r\nАвтор:Джейкъл Л. Шапиро.  Симеон Миланов", "date": "2017.09.26", "title": "Geopolitical Futures: Защо Турция не може да не се намеси в Сирия"}
{"url": "http://www.focus-news.net/news/2017/09/26/2439692/deloto-za-tsarskite-konyushni-be-otlozheno-obzor.html", "text": "Делото за бившите Царски конюшни в центъра на София срещу бившия областен управител на София Веселин Пенев претърпя фалстарт. То беше отложено, тъй като се оказа, че настоящият областен управител Николай Пехливанов не е бил редовно призован, поради което областната управа не е имала възможност да предяви граждански иск срещу подсъдимия. Прокуратурата обвинява Пенев за продажба на безценица на имота в центъра на столицата. Държавата предяви искове за нанесените щети в размер на над 20 млн. лв., но защитата ги оспори. Съдът в крайна сметка постанови на следващото заседание по делото да се яви областният управител на София, който да даде позиция по случая. Следващият опит да се даде ход на делото ще е на 13 декември\r\nАгенция „Фокус“ припомня: На 8 септември 2016 г. лидерът на БСП Корнелия Нинова оповести по време на брифинг, че разполага с информация за това, че областният управител на София Веселин Пенев, излъчен от Реформаторите и назначен от Бойко Борисов и заместник-областният управител от ГЕРБ Томи Николов продават 7,5 декара на „пъпа“ на София, в квартал „Оборище“ на 100 метра от паметника на Васил Левски за сумата от 658 870 лева. „Тоест по 90 лева на квадратен метър, на 100 метра от Народното събрание, на цената на едни маратонки“, заяви тогава Корнелия Нинова. В същия ден депутатът от БСП Жельо Бойчев внесе сигнал в прокуратурата, в който се настояваше на проверка да бъдат подложени действията на областната администрация при подписването на договори за ликвидиране на съсобственост. \r\nНа следващия ден, 9 септември, премиерът Бойко Борисов разпореди на Главния инспекторат да извърши в максимално кратък срок проверка в Областна администрация – София-град по повод извършена сделка. По-късно през деня, след среща с Пенев, премиерът Борисов поиска и прие оставката му.", "date": "2017.09.26", "title": "Делото за „Царските конюшни“ бe отложено (ОБЗОР)"}
{"url": "http://www.focus-news.net/news/2017/09/26/2439693/afp-savetat-za-sigurnost-na-oon-shte-se-sreshtne-zaradi-situatsiyata-v-mianmar.html", "text": "Съветът за сигурност на ООН ще се срещне във вторник, за да обсъди насилието в Мианмар, както и да изслуша брифинг от Антонио Гутереш относно кризата с рохингия, предава AFP.\r\nВеликобритания, Франция, САЩ и още четири страни са поискали срещата, след като повече от 430 хиляди души, предимно мюсюлманите рохингия, избягаха от Мианмар в Бангладеш, заради военната кампания на властите.\r\nООН описва военните операции в страната като „етническо прочистване“, а френският президент Еманюел Макрон ги нарече „геноцид“.\r\nТурският президент Реджеп Тайип Ердоган обвини Мианмар в провеждането на „будистки тероризъм“ срещу мюсюлманското малцинство.Симеон Миланов", "date": "2017.09.26", "title": "AFP: Съветът за сигурност на ООН ще се срещне заради ситуацията в Мианмар"}
{"url": "http://www.focus-news.net/news/2017/09/26/2439694/afp-sasht-preduprediha-che-referendumat-za-nezavisimost-na-irakski-kyurdistan-shte-uvelichi-regionalnata-nestabilnost.html", "text": "САЩ предупредиха, че референдумът за независимост на Иракски Кюрдистан ще „увеличи нестабилността“, предава AFP.\r\n„САЩ са дълбоко разочаровани, че Кюрдското регионално правителство реши да проведе едностранен референдум за независимост, включително в зони извън автономен Иракски Кюрдистан“, заяви говорителят на Държавния департамент Хедър Науерт.\r\n„Историческите отношения на САЩ с народа на автономния регион Иракски Кюрдистан, няма да се променят в светлината на днешния незадължаващ референдум, но вярваме, че това е стъпка, която ще увеличи нестабилността и трудностите за региона и жителите му“, добави тя. Симеон Миланов", "date": "2017.09.26", "title": "AFP: САЩ предупредиха, че референдумът за независимост на Иракски Кюрдистан ще увеличи регионалната нестабилност"}
{"url": "http://www.focus-news.net/news/2017/09/26/2439695/the-independent-turskiyat-prezident-zayavi-che-borbata-sreshtu-nezavisimostta-na-irakski-kyurdistan-e-vapros-na-otselyavane.html", "text": "Турският президент Реджеп Тайип Ердоган заплаши да нахлуе в Ирак, след като кюрдите гласуваха за независимост на референдума, организиран от Ербил, предава The Independent . \r\nЕрдоган заяви, че борбата срещу независимостта на Иракски Кюрдистан, е „въпрос на оцеляване“.\r\nТурският лидер намекна, че може да отреже тръбопровода, с който се изнася петрол от Ирак, за да увеличи натиска на автономния кюрдски регион.\r\n„След това нека видим от кои канали регионалното правителство на Северен Ирак, ще изпраща петрола си, както и къде ще го продава. Държим кранчето. В момента, в който го спрем, всичко си отива“, каза той.\r\nТова се случи малко, след като премиерът Бинали Йълдъръм заяви, че Анкара може да предприеме наказателни мерки, включващи границите и въздушното пространство, срещу Кюрдското регионално правителство. Симеон Миланов", "date": "2017.09.26", "title": "The Independent: Турският президент заяви, че борбата срещу независимостта на Иракски Кюрдистан, е „въпрос на оцеляване“"}
{"url": "http://www.focus-news.net/news/2017/09/26/2439696/the-guardian-britanskiyat-finansov-sektor-iska-sporazumenie-za-svobodna-targoviya-s-es.html", "text": "Лондон и Франкфурт ще загубят пред Ню Йорк и Сингапур, освен ако не бъде подписано споразумение за свободна търговия между Великобритания и Европейския съюз, заявиха водещи бизнеси от лондонското Сити, цитирани от The Guardian.\r\nДоклад от ключови банки, адвокатски кантори и фондови мениджъри във Великобритания предлага свободно търговско споразумение, което да влезе в сила, след като Великобритания излезе от Европейския съюз.\r\nПодобна сделка би позволила на британските и базираните в ЕС компании да продават продуктите и услугите си без тарифи, такси или квоти в пазарите на всяка страна след Брекзит.\r\nТвърди се, че Брекзит може да има негативни ефекти върху британските пенсионери и други клиенти, които живеят в ЕС, ако „паспортните“ права, които позволяват на британските финансови компании да търгуват свободно в единния пазар, бъдат загубени.\r\nРешението на подобни проблеми е начертано от „Международната регулаторна стратегическа група“, която се финансира от „Градската корпорация на Лондон“ и лобистката група „TheCityUK“.Симеон Миланов", "date": "2017.09.26", "title": "The Guardian: Британският финансов сектор иска споразумение за свободна търговия с ЕС"}
{"url": "http://www.focus-news.net/news/2017/09/26/2439697/the-telegraph-republikanskite-planove-za-otmyana-na-obamakearotnovo-sa-zaplasheni-sled-kato-treti-senator-se-obyavi-sreshtu-zakonoproekta.html", "text": "Последният опит да се премахне „Обамакеър“ е отново на ръба на провала, след като трети сенатор от американската Републиканска партия, се обяви срещу законопроекта, пише The Telegraph. \r\nЗа да премине успешно, законопроектът срещу „Обамакеър“ трябва да получи поне 50 гласа в американския сенат.\r\nНовият удар срещу плановете на президента Доналд Тръмп дойде, след като стана ясно, че законопроектът съставен от Линдзи Греъм и Бил Касиди, може дори да не бъде гласуван.\r\nПо-рано Джон Маккейн и Рон Пол заявиха, че няма да подкрепят законопроекта на партията си, според който здравната система, въведена от Барак Обама, ще бъде премахната.\r\nМалко по-късно се разбра, че сенатор Сюзън Колинс от Мейн се е обявил срещу републиканския законопроект, който според него ще остави милиони граждани без застраховки и адекватни здравни услуги.\r\nПоследният вариант на законопроекта предвижда отделните щати да решават ключови здравни въпроси самостоятелно. Много от консерваторите се противопоставиха на своя президент заради това, тъй като подобна трактовка дава възможност на някои щати да запазят елементи от „Обамакеър“.\r\nСред умерено настроените сенатори също има нежелание да се подкрепи законопроекта, тъй като дава възможност на щатите да премахнат някои защити от „Обамакеър“, като например забраната на застрахователите да отказват услугите си на хора, които вече са болни.\r\nАгенция „Фокус“ припомня, че едно от ключовите предизборни обещания, които спечелиха подкрепата на милиони американци за Доналд Тръмп, бе именно премахването на „Обамакеър“ и намаляването на разходите за здравеопазването. Симеон Миланов", "date": "2017.09.26", "title": "The Telegraph: Републиканските планове за отмяна на „Обамакеър“отново са заплашени, след като трети сенатор се обяви срещу законопроекта"}
{"url": "http://www.focus-news.net/news/2017/09/26/2439698/middle-east-monitor-izbiratelnata-aktivnost-v-irakski-kyurdistan-e-bila-72.html", "text": "Избирателната активност на референдума за независимост на Иракски Кюрдистан е била 72 %, заяви говорител на Електоралната комисия към Кюрдското регионално правителство, цитиран от Middle East Monitor .\r\nОкончателните резултати се очакват до три дена, заяви пред репортери в столицата Ербил говорителят Ширван Зирар.\r\nТой добави, че 3,305,500 души са дали гласовете си, което представлява 72 % от населението.\r\nАгенция „Фокус“ припомня, че по думите на кюрдския лидер Масуд Барзани, „Да“ на референдума, не означава автоматично обявяване на независимост от Ирак, а начало на евентуални преговори за подобно действие. Симеон Миланов", "date": "2017.09.26", "title": "Middle East Monitor: Избирателната активност в Иракски Кюрдистан е била 72 %"}
{"url": "http://www.focus-news.net/news/2017/09/26/2439699/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Турският президент Реджеп Тайип Ердоган заплаши да нахлуе в Ирак, след като кюрдите гласуваха за независимост на референдума, организиран от Ербил, предава The Independent . \r\nЕрдоган заяви, че борбата срещу независимостта на Иракски Кюрдистан, е „въпрос на оцеляване“.\r\nТурският лидер намекна, че може да отреже тръбопровода, с който се изнася петрол от Ирак, за да увеличи натиска на автономния кюрдски регион.\r\n„След това нека видим от кои канали регионалното правителство на Северен Ирак, ще изпраща петрола си, както и къде ще го продава. Държим кранчето. В момента, в който го спрем, всичко си отива“, каза той.\r\nТова се случи малко, след като премиерът Бинали Йълдъръм заяви, че Анкара може да предприеме наказателни мерки, включващи границите и въздушното пространство, срещу Кюрдското регионално правителство.\r\n*** Лондон и Франкфурт ще загубят пред Ню Йорк и Сингапур, освен ако не бъде подписано споразумение за свободна търговия между Великобритания и Европейския съюз, заявиха водещи бизнеси от лондонското Сити, цитирани от The Guardian.\r\nДоклад от ключови банки, адвокатски кантори и фондови мениджъри във Великобритания предлага свободно търговско споразумение, което да влезе в сила, след като Великобритания излезе от Европейския съюз.\r\nПодобна сделка би позволила на британските и базираните в ЕС компании да продават продуктите и услугите си без тарифи, такси или квоти в пазарите на всяка страна след Брекзит.\r\nТвърди се, че Брекзит може да има негативни ефекти върху британските пенсионери и други клиенти, които живеят в ЕС, ако „паспортните“ права, които позволяват на британските финансови компании да търгуват свободно в единния пазар, бъдат загубени.\r\nРешението на подобни проблеми е начертано от „Международната регулаторна стратегическа група“, която се финансира от „Градската корпорация на Лондон“ и лобистката група „TheCityUK“.\r\n***Последният опит да се премахне „Обамакеър“ е отново на ръба на провала, след като трети сенатор от американската Републиканска партия, се обяви срещу законопроекта, пише The Telegraph. \r\nЗа да премине успешно, законопроектът срещу „Обамакеър“ трябва да получи поне 50 гласа в американския сенат.\r\nНовият удар срещу плановете на президента Доналд Тръмп дойде, след като стана ясно, че законопроектът съставен от Линдзи Греъм и Бил Касиди, може дори да не бъде гласуван.\r\nПо-рано Джон Маккейн и Рон Пол заявиха, че няма да подкрепят законопроекта на партията си, според който здравната система, въведена от Барак Обама, ще бъде премахната.\r\nМалко по-късно се разбра, че сенатор Сюзън Колинс от Мейн се е обявил срещу републиканския законопроект, който според него ще остави милиони граждани без застраховки и адекватни здравни услуги.\r\nПоследният вариант на законопроекта предвижда отделните щати да решават ключови здравни въпроси самостоятелно. Много от консерваторите се противопоставиха на своя президент заради това, тъй като подобна трактовка дава възможност на някои щати да запазят елементи от „Обамакеър“.\r\nСред умерено настроените сенатори също има нежелание да се подкрепи законопроекта, тъй като дава възможност на щатите да премахнат някои защити от „Обамакеър“, като например забраната на застрахователите да отказват услугите си на хора, които вече са болни.\r\nАгенция „Фокус“ припомня, че едно от ключовите предизборни обещания, които спечелиха подкрепата на милиони американци за Доналд Тръмп, бе именно премахването на „Обамакеър“ и намаляването на разходите за здравеопазването.", "date": "2017.09.26", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/26/2439700/reuters-severna-koreya-pozitsionira-aviatsiyata-si-i-zasilva-otbranata-na-iztochnite-si-bregove-sled-kato-amerikanski-bombardirovachi-preletyaha-nad-poluostrova.html", "text": "Северна Корея позиционира военната си авиация и засили отбраната си на източното си крайбрежие, след като американски бомбардировачи B-1B прелетяха над Корейския полуостров, предава Reuters , позовавайки се на южнокорейски медии. Изглежда, че САЩ не са уточнили маршрута на бомбардировачите си целенасочено, тъй като Северна Корея не е била подготвена за тях, заяви южнокорейски източник.\r\nЮжнокорейското разузнаване не може да потвърди тази информация все още. Симеон Миланов", "date": "2017.09.26", "title": "Reuters: Северна Корея позиционира авиацията си и засилва отбраната на източните си брегове, след като американски бомбардировачи прелетяха над полуострова"}
{"url": "http://www.focus-news.net/news/2017/09/26/2439701/sport-otborat-na-betis-pobedi-levante-s-40.html", "text": "Отборът на Бетис победи Леванте с резултат 4:0 в мач от 6-ия кръг на испанската Примера дивисион. След третата си поредна победа отборът на Кике Сетиен е на 5-о място в класирането с 12 точки, а днешните им съперници от Леванте са на 8-мо място с 9 точки. Първи продължават да бъдат Барселона, които имат 18 точки.", "date": "2017.09.26", "title": "Спорт: Отборът на Бетис победи Леванте с 4:0"}
{"url": "http://www.focus-news.net/news/2017/09/26/2439702/sport-antaliyaspor-pobedi-osmanlaspor-s-30.html", "text": "Футболистите на Анталияспор отбелязаха първата си победа за сезона в турската Сюпер Лиг, след като победиха Османлъспор като домакини с 3:0. Анталияспор е на 14-то място в турското класиране с шест точки, докато противниците им от Османлъспор са последни с едва една точка. Първи са Галатасарай, който имат пет победи и един равен от общо шест мача.", "date": "2017.09.26", "title": "Спорт: Анталияспор победи Османлъспор с 3:0"}
{"url": "http://www.focus-news.net/news/2017/09/26/2439703/sport-balgarite-kalin-dedikov-i-georgi-pavlov-zavarshiha-treti-na-svetovniya-eko-rali-shampionat.html", "text": "Българският екипаж Калин Дедиков/Георги Павлов завърши на трето място на Световния еко рали шампионат, който се проведе в Сан Марино и Италия. Българските състезатели участваха в Е-ралито в Сан Марино с автомобил Renault ZOE R90. Надпреварата продължи два дена с 320-километрова обиколка по пътищата на Емилия Романа и Тоскана. Първи завършиха двойките Валтер Кофлер/Франко Гайони с Tesla 90D, а втори Никола Вентура/Гуидо Герини с Nissan Leaf.", "date": "2017.09.26", "title": "Спорт: Българите Калин Дедиков и Георги Павлов завършиха трети на Световния еко рали шампионат"}
{"url": "http://www.focus-news.net/news/2017/09/26/2439704/the-times-of-israel-amerikanski-predstaviteli-zayaviha-che-tvardeniyata-na-iranskite-vlasti-che-sa-testvali-nova-balistichna-raketa-sa-lazha.html", "text": "Американски представители заявиха, че твърденията на иранските власти, че са тествали нова балистична ракета са лъжа, пише The Times of Israel . Според американските представители, видеото, което показва изпитанието на новата иранска ракета е всъщност компилация от предишни тестове. Американските представители заявиха, че видеото е на повече от седем месец.\r\nАгенция „Фокус“ припомня, че в събота Иран заяви, че е изпитал успешно нова балистична ракета със среден обсег. Симеон Миланов", "date": "2017.09.26", "title": "The Times of Israel: Американски представители заявиха, че твърденията на иранските власти, че са тествали нова балистична ракета са лъжа"}
{"url": "http://www.focus-news.net/news/2017/09/26/2439705/reuters-komandirat-na-amerikanskiya-tihookeanski-flot-podava-ostavka.html", "text": "Командирът на американския Тихоокеански флот адмирал Скот Суифт заяви, че ще се оттегли, след като бе предложен за повишение в началник на всички въоръжени сили в региона, предава Reuters . Причината за решението му е два смъртоносни инцидента в морето, включващи американски военни кораби.\r\n„Бях информиран от началника на морските операции, че няма да бъда кандидата му за поста на адмирал Хари Харис като командир на американското Тихоокеанско командване“, заяви Суифт в изявление. Симеон Миланов", "date": "2017.09.26", "title": "Reuters: Командирът на американския Тихоокеански флот подава оставка"}
{"url": "http://www.focus-news.net/news/2017/09/26/2439706/pregled-na-mezhdunarodnite-novini-do-6-chasa-agentsiya-fokus.html", "text": "Турският президент Реджеп Тайип Ердоган заплаши да нахлуе в Ирак, след като кюрдите гласуваха за независимост на референдума, организиран от Ербил. \r\nЕрдоган заяви, че борбата срещу независимостта на Иракски Кюрдистан, е „въпрос на оцеляване“.\r\nТурският лидер намекна, че може да отреже тръбопровода, с който се изнася петрол от Ирак, за да увеличи натиска на автономния кюрдски регион.\r\n„След това нека видим от кои канали регионалното правителство на Северен Ирак, ще изпраща петрола си, както и къде ще го продава. Държим кранчето. В момента, в който го спрем, всичко си отива“, каза той.\r\nТова се случи малко, след като премиерът Бинали Йълдъръм заяви, че Анкара може да предприеме наказателни мерки, включващи границите и въздушното пространство, срещу Кюрдското регионално правителство.\r\n***САЩ предупредиха, че референдумът за независимост на Иракски Кюрдистан ще „увеличи нестабилността“.\r\n„САЩ са дълбоко разочаровани, че Кюрдското регионално правителство реши да проведе едностранен референдум за независимост, включително в зони извън автономен Иракски Кюрдистан“, заяви говорителят на Държавния департамент Хедър Науерт.\r\n„Историческите отношения на САЩ с народа на автономния регион Иракски Кюрдистан, няма да се променят в светлината на днешния незадължаващ референдум, но вярваме, че това е стъпка, която ще увеличи нестабилността и трудностите за региона и жителите му“, добави тя. \r\n***Земетресение с магнитуд 6.0 по скалата на Рихтер бе регистрирано в Папуа Нова Гвинея, според Американското геологическо дружество. Властите не са издали предупреждение за цунами в Тихия океан.\r\nЗемният трус е бил на дълбочина от пет километра близо до слабо населения регион Източна Нова Британия, на около 210 километра от югоизточния град Кокопо.\r\nАгенция „Фокус“ припомня, че земетресенията са често явление близо до Папуа Нова Гвинея, която се намира дългата четири хиляди километра Тихоокеанско-австралийска тектонична плоча. Тя формира т.нар. „Пръстен на огъня“, който е гореща точка за сеизмична активност.\r\n***Губернаторът на Пуерто Рико Рикардо Росело заяви, че повечето граждани, които живеят близо до пропукващ се и застрашен язовир, са били евакуирани. Той призова конгреса на САЩ да предостави финансова помощ за избягването на хуманитарна криза, след като ураганът „Мария“ удари острова.\r\nПо-голямата част от 3,4-те милиона жители на Пуерто Рико са все още без електричество, след като „Мария“ засегна острова със силни ветрове и проливни дъждове. \r\nНарастват притесненията, че близо 70 хиляди граждани, които живеят в речната долина под язовира Гуахатака, са застрашени от възможно преливане на водоема или пропукване на стената му. Губернаторът на острова подчерта, че действията му се водят от предположението, че язовирната стена може да се пропука.\r\n***Южна Корея призова САЩ да помогнат за намаляване на напрежението със Северна Корея, след като режимът в Пхенян заяви, че Доналд Тръмп е обявил война на страната.\r\n„Много е вероятно Северна Корея да продължи с провокациите“, заяви южнокорейският външен министър.\r\n„Наложително е Корея и САЩ заедно, да направляват ситуацията, за да се избегне продължаване на ескалацията на напрежението или всякакъв вид инцидентни военни сблъсъци, които бързо могат да излязат извън контрол“, добави той.\r\n*** САЩ подчертаха, че е много важно да се запази териториалната цялост на Ирак, след като кюрдите в северните части на страната проведоха референдум за независимост.\r\n„Надяваме се, че единен Ирак ще унищожи Ислямска държава и със сигурност, че ще отблъсне Иран“, заяви говорителят на Белия дом Сара Сандърс.\r\nАгенция „Фокус“ припомня, че днес Кюрдското регионално правителство проведе референдум за независимост в Северен Ирак. Действията на Ербил бяха осъдени от САЩ, Турция, Иран, Ирак, Сирия и страните от Европейския съюз.\r\n***Посланиците на Великобритания, Франция, Германия и Европейския съюз във Вашингтон заявиха подкрепата на страните си за ядреното споразумение с Иран при условие, че властите в Техеран продължат да спазват пакта.\r\n„Съгласни сме, че отхвърлянето на това споразумение ще бъде голяма загуба“, заяви посланикът на ЕС във Вашингтон Дейвид О’Съливан, по време на среща на Атлантическия съвет.\r\nГерманският посланик Петер Витиг каза, че всеки, който предлага оттеглянето от това споразумение, трябва да обмисли „по-големите въпроси“, включително и възможността Иран да поднови обогатяването на уран.\r\n„Какъв сигнал ще даде това на страни като Северна Корея? Ще им покаже, че дипломацията вече е ненадеждна, както и че вече не може да се вярва на дипломатическите споразумения“, заяви германският дипломат.\r\n*** Китайският посланик в ООН Лиу Джией заяви, че ескалиращата реторика между САЩ и Северна Корея става „твърде опасна“.\r\nКакто Агенция „Фокус“ писа, по-рано севернокорейският външен министър заяви пред репортери, че президентът на САЩ Доналд Тръмп е обявил война на Пхенян. \r\n„Искаме нещата да се успокоят. Става твърде опасно и никой няма интерес от това. Със сигурност се надяваме, че САЩ и Северна Корея ще видят, че няма друг начин за разрешаването на ядрения въпрос на Корейския полуостров, освен преговорите. Алтернативата е катастрофа“, заяви китайският посланик, коментирайки изказванията на севернокорейския първи дипломат.", "date": "2017.09.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/26/2439707/reuters-pravitelstvoto-na-irak-otkaza-da-pregovarya-s-kyurdskoto-regionalno-pravitelstvo-za-nezavisimost.html", "text": "Иракското правителство няма да провежда разговори с Кюрдското регионално правителство относно резултатите от „неконституционния“ референдум за независимост в Северен Ирак, заяви премиерът Хайдар ал Абади, цитиран от Reuters.\r\n„Не сме готови да обсъждаме или да водим диалог относно резултатите от референдума, защото той е неконституционен“, каза Абади.\r\nОт своя страна кюрдският президент Масуд Барзани подчерта, че референдумът не е задължаващ и ангажиращ. Според него, целта му е да даде мандат на кюрдските власти за преговори с Багдад.Симеон Миланов", "date": "2017.09.26", "title": "Reuters: Правителството на Ирак отказа да преговаря с Кюрдското регионално правителство за независимост"}
{"url": "http://www.focus-news.net/news/2017/09/26/2439708/dw-ispanskata-prokuratura-mozhe-da-povdigne-obvinenie-za-grazhdansko-nepodchinenie-sreshtu-katalonskiya-lider-karles-puchdemon.html", "text": "Главният прокурор на Испания Хосе Манюел Маза заяви, че каталонският лидер Карлес Пучдемон може да бъде осъден за гражданско неподчинение и злоупотреба с поста си, предава Deutsche Welle. Това се случва докато каталонският лидер се опитва да организира референдума за независимост на Каталония.\r\n„Това е решение, което е възможно, но не сме го обмисляли все още“, заяви прокурорът пред испанско радио.\r\n„Потвърждавам, че ще има бюлетини и кутии за тях, както и нещо много по-важно за вота – гласоподаватели“, заяви каталонският лидер.\r\nТой добави, че насилието „не е опция за Каталония“.\r\nПо-рано той обвини испанското правителство, че е „преминало границата на демокрацията“ в опитите си да спре вота.\r\nАгенция „Фокус“ припомня, че испанските власти иззеха 10 милиона бюлетини и арестуваха 14 каталонски представители. Симеон Миланов", "date": "2017.09.26", "title": "DW: Испанската прокуратура може да повдигне обвинение за гражданско неподчинение срещу каталонския лидер Карлес Пучдемон"}
{"url": "http://www.focus-news.net/news/2017/09/26/2439709/afp-maniyata-po-kiseloto-mlyako-prevrashta-rodopskoto-selo-momchilovtsi-v-kitaysko.html", "text": "Български селяни усилено залягат над учебниците си, мъчейки се да научат думи и знаци от мандарин, предава AFP. Не защото отиват в Китай, а защото Средното царство идва при тях, заради киселото мляко.\r\nМалцина европейци, а всъщност и не много българи са чували за Момчиловци, което се извисява високо по склоновете на Родопите в Югоизточна Европа близо до границата с Гърция.\r\nНо в Китай Момчиловци  разпалва въображението и създава картини на мистерия, чудеса и дълголетие. Един от видовете кисело мляко, които са особено популярни в Китай, е кръстен на родопското село.\r\nТова лято Момчиловци бе домакин на стотици китайски посетители, които дойдоха за третия китайско-български фестивал на киселото мляко.\r\nНавсякъде из селото има знаци на китайски, които напътстват посетителите как да стигнат до мястото, където ще се проведат лекции за здравословните ползи от киселото мляко и сирената.\r\nДецата, които тичат из улиците крещят „Ни Хао“ („здравей“ на китайски) и раздават брошури за фестивала, както и карти на селото на български, китайски и английски езици.\r\nНа втория ден от фестивала имаше и конкурс за „Царицата на млякото“.\r\n„Има две неща, които всеки китаец знае за България – киселото мляко и розите“, казва посетителят от Шанхай Лей Лин. \r\nОсвен всичко друго, Момчиловци е известно и като селото на дълголетието сред китайците. Китайските посетители не са чужди на селото още от 2009-та, когато китайската компания „Bright Dairy“, която през 2009-та година взима момчиловската бактерия, намираща се в млякото. Продуктът на китайската компания се нарича „Момчиловци“, а на опаковката му има българска девойка в традиционна рокля, което допълнително култивира връзки със селото.\r\nВъпросното мляко е от най-продаваното в този сектор на китайския пазар. Често можете да видите надписи с името „Момчиловци“ по спирките и телевизията в Китай.\r\nЕдна от рекламните стратегии се фокусира върху дълголетието, което се постига от киселото мляко.Симеон Миланов", "date": "2017.09.26", "title": "AFP: Манията по киселото мляко превръща родопското село Момчиловци в „китайско“"}
{"url": "http://www.focus-news.net/news/2017/09/26/2439710/bbc-demokratite-zapochvat-razsledvane-za-upotrebata-na-lichen-imeyl-ot-dzhared-kashnar.html", "text": "Високопоставен законотворец от Демократическата партия на САЩ започна разследване срещу употребата на личен имейл за правителствени цели от страна на съветника и зет на Доналд Тръмп Джаред Къшнър, предава BBC.\r\nКонгресменът Илайджа Кумингс изпрати писмо до зетя на президента, настоявайки той да запази всичките си лични писма.\r\n„Обществото има право на достъп до обществена информация“, заяви Кумингс.\r\n„Вашите действия в отговор на молбата за запазване на съобщенията, както и информацията, която дадете в отговор на това писмо, ще определи следващите стъпки в разследването“, заяви по посока на Къшнър конгресменът.\r\nГоворителят на Белия дом Сара Сандърс заяви от своя страна, че употребата на лични имейли за правителствена работа, е много „ограничена“. \r\nВ неделя един от адвокатите на Къшнър потвърди, че от януари до август, зетят на Доналд Тръмп е изпратил 100 електронни съобщения от личния си акаунт. Симеон Миланов", "date": "2017.09.26", "title": "BBC: Демократите започват разследване за употребата на личен имейл от Джаред Къшнър"}
{"url": "http://www.focus-news.net/news/2017/09/26/2439711/aktualna-patna-obstanovka.html", "text": "Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.Това съобщиха от пресцентъра на Агенция \"Пътна инфраструктура\" (АПИ). Ограниченията важат само за участъците от републиканската пътна мрежа, както следва:\r\nАвтомагистралите; \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•път I-1 Благоевград-ГКПП „Кулата“;\r\n•път I-4 п. в. „Коритна“-Велико Търново-Шумен;\r\n•път I-5 Русе-Велико Търново;\r\n•път I-8 ГКПП „Калотина“-София;\r\n•път I-9 Варна-Бургас;\r\n•път II-18 Околовръстен път София;\r\n•път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите\r\nАМ „Тракия“: \r\nобласт Бургас: до 30.09.2017 г. в участъка от км 325 до км 359, Карнобат - Ветрен се зивършва почистване на окопи и водостоци. \r\nобласт Сливен: на 26.09.2017 г. в участъка Кермен - Биково при км 258 се извършва ремонт на СПО /мантинела/. \r\nобласт Пазарджик: на 26.09.2017 г. от 9 ч. до 17 ч. движението ще е в една лента в участъка от км 88 до км 89 в двете посоки поради изкопни работи в разделителната ивица.  \r\nШофьорите да се движат с повишено внимание и съобразена скорост, спазвайки пътната сигнализация в участъците от АМ „Тракия“.\r\nАМ „Хемус“: област София:\r\nДо 30.11.2017 г. е ограничено движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. \r\nОграничено е движението по АМ „Хемус“ в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна до 30.09. 2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\" до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nПри село Потоп в посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250 до 12.01.2018 г.; \r\nАМ „Струма“: област Кюстендил: до 29.09.2017 г. в района след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от пътнотранспортно произшествие. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени са ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 т само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Видин: Поради техническа профилактика на Дунав мост 2 Видин-Калафат временно се спира трафика за всички превозни средства, преминаващи в двете посоки на движение на 28.09.2017 г. от 13.00 часа до 15.00 часа; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: в гр. Враца (бул. „Васил Кънчов“) от км 143+164 до км 146+856. – полагане на напречна пътна маркировка. Стесняване на две от лентите за движение. Срок: 27.09.2017 г.;област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: до 02.10.2017 г. при км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението е сигнализирано с пътни знаци. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.;\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Хасково: до 18.12.2017 г. в участъка Димитровград – Хасково от км 278+711 до км 284+400 движението е в една лента, поради ремонтни дейности на асфалтовата настилка; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 30.09.2017 г.; Карнобат-Соколово от км 451+000 до км 454+000 ще се извършат геодезически измервания. Движение с повишено внимание. Срок до 29.09.2017 г.; област Кюстендил: Гюешево-Драгомирово от км 0+400 до км 42+480 – изсичане на храсти и косене. Стесняване на една от лентите за движение до 27.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: Елхово-ГКПП „Лесово” от км 304+000 до км 319+000 – движение в една лента, поради ремонт на ограничителни системи /мантинели/ до 28.09.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 до 30.09.2017 г. е ограничено движението за всички МПС, поради намален габарит на пътното тяло. Поставена е необходимата сигнализация указваща забраната. Срок.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента до 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента до 31.10.2017 г.\r\nСъстояние на републиканската пътна мрежа\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-108 АМ „Струма“-с. Кърналово от км 0+000 до км 7+000 – косене и изсичане на храсти и почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 с. Пирин-с. Горно Спанчево от км 28+000 до км 38+000 – косене и изсичане на храсти и почистване на окопи. Движението се извършва в лявата или дясната лента за движение, съгласно поставените пътни знаци. Срок до 29.09.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.\r\nПът II-99 Крайморие-Караагач от км 0+000 до км 49+000 – рязане на сухи дървета. Движение с повишено внимание. Срок до 29.09.2017 г.; път III-795 югозападен обход-Карнобат от км 49+000 до км 53+000 ще се извършат геодезически измервания. Движение с повишено внимание. Срок до 29.09.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-2008 Повеляново-Езерово-Варна от км 12+000 до км 12+250 – направа на регули и италиански улеи. Движение с повишено внимание. Срок до 29.09.2017 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 29.09.2017 г .; път III-101 Враца-Криводол от км 1+000 до км 3+000 – профилиране на банкети. Движение с повишено внимание. Срок: 27.09.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; \r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г.; \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина-Ловеч от км 30+600 до км 44+100 – движение с повишено внимание, поради полагане на маркировка. Стесняване на една от лентите за движение. Срок 26.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.;\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 48+000 до км 53+800 – поетапно затваряне на лява и дясна ленти за движение, поради ремонт на асфалтовата настилка. Срок до 29.09.2017 г.; път III-801 Белица-Поибрене от км 27+000 до км 30+000 – движение в една лента с поетапно затваряне на лява и дясна лента за движение, поради частичен ремонт на асфалтовата настилка. Срок от 9:30 ч. до 17:00 ч. на 26.09.2017 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 29.09.2017 г.; път ІІІ-638 отклонение за Бабица-община Брезник от км 0+000 до км 2+000 – движение в една лента, поради оформяне короните на дървета. Срок до 29.09.2017 г.; път III-8114 Бегуновци-Кошарево от км 8+000 до км 13+000 – изсичане на храсти и млада гора. Една от лентите за движение е стеснена. Срок до 29.09.2017 г. \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът III-202 Щръклево-Нисово от км 0+000 до км 7+000 и от км 10+000 до км 12+000 – движение с повишено внимание, поради направа на изкоп на канавка. Срок до 29.09.2017 г. \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-864 Проглед-Пампорово при км 3+900 – кофражни работи за ремонт на подпорна стена. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-865 Лещак-Вехтино от км 3+000 до км 15+150 – изсичане на храсти и косене на тревни площи за видимост. Движение с повишено внимание в свободната лента, съобразно създадената организация на движение. Срок до 29.09.2017 г.; път ІІІ-866 Смолян-Стойките (в чертите на гр. Смолян) от км 0+000 до км 11+550 – отпушване на отводнителни шахти. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-местност Момина вода от км 4+610 до км 4+650 – извършване на механизиран скален изкоп. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; \r\nпът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 05.10.2017 г.; \r\nпът ІІІ-8681 Рудозем-Смилян от км 0+000 до км 5+590 – извършване на механизиран земен изкоп, оформяне на земни окопи и почистване на свлачища и срутища. МПС да се движат с повишено внимание в свободната лента, съобразно създадената организация на движение. Срок до 29.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-18 /СОП/ от км 26+610 до км 31+416 се затварят изпреварващите ленти на двете платна в участъците от км 27+310 до км 28+310 – ляво платно и от км 28+900 до км 28+900 – дясно платно, поради ремонтни дейности. Движението се осъществява в активните ленти. Срок от 08:00 ч. до 18:00 ч. на 26.09.2017 г.,; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. \r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.09.26", "title": "Актуална пътна обстановка"}
{"url": "http://www.focus-news.net/news/2017/09/26/2439712/predstoyashti-sabitiya-v-stranata-za-26-septemvri-agentsiya-fokus.html", "text": "***\r\nОт 10.00 часа в зала 238 в сградата на Народното събрание на пл. „Княз Александър I“ №1 ще се проведе заседание на парламентарната комисия по правни въпроси.\r\n***\r\nОт 09.00 часа в Централния военен клуб-София министърът на отбраната Красимир Каракачанов ще открие Международната научна конференция „Future Armed Forces 2040“ (Бъдещите въоръжени сили 2040“).\r\n***\r\nОт 10.00 часа в зала „Средец“ на „София хотел Балкан“ министърът на регионалното развитие и благоустройството Николай Нанков ще вземе участие в Седмия дискусионен форум „Строителството през 2018 г. - перспективи и предизвикателства“. \r\nВ рамките на форума участие ще вземат и заместник-министрите на регионалното развитие и благоустройството Деница Николова и Малина Крумова.\r\n***\r\nОт 10.30 часа в Гранд Хотел София, ет. 2, зала „София“, министър Валентин Радев ще участва в редовната среща на правоприлагащите органи с петте тютюневи компании от Инициативата срещу незаконната търговия с цигари.\r\n***\r\nОт 11.00 часа в Южен парк - 2 (зад Националния музей „Земята и хората“) министърът на туризма Николина Ангелкова и дипломати ще засадят дръвчета по повод предстоящия Световен ден на туризма.\r\n***\r\nОт 10.00 часа в сградата на Клинична лаборатория и клинична фармакология на УМБАЛ „Александровска“ (ет. 2) ще се състои официалното откриване на Европейската седмица на биотехнологиите.\r\n***\r\nОт 11.00 часа в Южен парк-2 (зад Националния музей „Земята и хората“) министърът на туризма Николина Ангелкова и дипломати ще засадят дръвчета за Световния ден на туризма.\r\n***\r\nОт 13.00 часа в залата на читалище „Братство” министърът за българското председателство на съвета на ЕС Лиляна Павлова ще участва в среща-дискусия по повод ползите за България от председателството.   \r\n***\r\nОт 9.00 часа в хотел „Рамада”, зала „Рубин“, заместник-министрите на образованието и науката Таня Михайлова и Деница Сачева ще представят резултатите от програма BG06 „Деца и младежи в риск“.\r\n***\r\nОт 09.00 часа 4-ти състав на Специализирания наказателен съд ще заседава по делото срещу Христо К., Кръстю Д. и Ивайло С., на които са повдигнати обвинения за изнудване.\r\n***\r\nОт 09.30 часа ще започне заседанието на съдийската колегия на Висшия съдебен съвет.\r\n***\r\nОт 09.30 часа в парк-хотел „Витоша“ ще бъде открита конференцията EDU17, организирана от сдружение Лидери за Европейско Образование.\r\n***\r\nОт 09.30 часа 15-и състав на Специализирания наказателен съд ще заседава по делото срещу Алексей П., Антон П. и др., на които са повдигнати обвинения за рекет.\r\n***\r\nОт 09.30 часа 26-и състав на Софийски градски съд ще заседава по делото срещу Валентин Д., Лина А. и Мая С., на които са повдигнати обвинения за длъжностно присвояване в особено големи размери.\r\n***\r\nОт 09.30 часа 15-и състав на Софийски градски съд ще заседава по делото срещу  Любомир Димитров – Гребеца. На когото е повдигнато обвинение за убийство.\r\n***\r\nОт 10.00 часа в сградата на Клинична лаборатория и клинична фармакология на УМБАЛ „Александровска“ (ет. 2) ще се състои официалното откриване в България на Европейската седмица на биотехнологиите – 25 септември - 1 октомври 2017 г. \r\n***\r\nОт 10.00 часа в Конферентен център „Проджект Лаб“ на бул. „Княгиня Мария Луиза“ 58 ще се проведе встъпителното информационно събитие по проект „Разработване на публични регистри за бюджетен и проектен контрол на електронното управление и на портал за достъп до ресурси за разработка на софтуерни системи за електронно управление“ на Държавната агенция „Електронно управление“. \r\n***\r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Цветомир М., Борислав П. и др., на които са повдигнати обвинения за контрабанда.\r\n***\r\nОт 10.10 часа 8-и състав на Специализирания наказателен съд ще заседава по делото срещу Иво Д., Алиман Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа ще бъде открит реновираният футболния терен „Фен Арена“ между блоковете 310 и 311 в район „Надежда“ .\r\n***\r\nОт 11.00 часа 12-и състав на Специализирания наказателен съд ще заседава по делото срещу Стефан С., Милен М. и др., на които са повдигнати обвинения за образуване и ръководене на организирана престъпна група. \r\n***\r\nОт 11.00 часа 18-и състав на Специализирания наказателен съд ще заседава по делото срещу Богомил М., Ивелин Д. и Ивайло Х., на които са повдигнати обвинения за изнудване.\r\n***\r\nОт 11.00 часа в Националния пресклуб на БТА, Фондация „Има начин” организира пресконференция във връзка със старта на шестото издание на Благотворителна кампания „Изплети топлина“, която обединява доброволци в подкрепа на хората без дом.\r\n***\r\nОт 11.30 часа в сградата на СДВР ще се проведе начална координационна среща между представители на ръководството на СДВР, СРП и центровете за спешна медицинска помощ. (След края на срещата, около 12.30 часа, ще има кратки изявления).\r\n***\r\nОт 12.00 часа в Регионалния исторически музей-София екип от археолози под ръководството на д-р Весела Кацарова  ще представи находки намерени на обекта при площад „Света Неделя“ през това лято. На събитието ще присъстват кметът на София Йорданка Фандъкова и зам.-кметът Тодор Чобанов.\r\n***\r\nОт 12.00 часа в Националния пресклуб на БТА ще се състои пресконференция на организаторите на международния проект „Световно образование”. Темата на пресконференцията е „10 години членство на България в ЕС – как се отрази върху възможностите на българи да учат в чужбина?“.\r\n***\r\nОт 13.00 часа в Първо студио на Българското национално радио ще се състои пресконференция с  новия главен диригент на Симфоничния оркестър на БНР Марк Кадин.\r\n***\r\nОт 14.00 часа в Национален Музикален театър „Стефан Македонски“ ще се проведе пресконференция по двойния юбилей на Музикалния театър – 100 години професионална оперета в България и 50 години от създаването на балет „Арабеск”.\r\n***\r\nОт 15.00 до 17.00 часа народният представител от \"БСП за България\" Румен Георгиев и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10.\r\n***\r\nОт 18.00 часа в Галерия „Академия“ на ул. „Шипка“ №1 ще бъде открита изложбата „Илия Петров – 70+1 непознати рисунки“.\r\n***\r\nВ Драматичен театър „Н.Вапцаров” – Благоевград ще се състои премиера на детското представление „Красавицата и Звяра”. \r\n***\r\nОт 14.00 до 16.00 часа общинският съветник от ПП ГЕРБ Мартин Байчев ще проведе срещи с граждани.\r\n***\r\nОт 10.30 часа в зала 302 на Община Велико Търново ще се проведе Пресконференция за есенния дял на кампанията „Движи се и победи“-2017. \r\n***\r\nОт 11.00 часа в зала 302 на Община Велико Търново ще се състои Пресконференция за XV Международен конкурс „Сребърна Янтра“.\r\n***\r\nОт 10.30 часа кметът на Община Видин Огнян Ценков ще посети филиал „Незабравка“ на ДГ „Арабела“, за да връчи лично дарение. \r\n***\r\nОт 11.00 часа в Регионалния пресклуб на БТА във Видин представителите на Инициативен комитет  за подкрепа на  кандидатура за видински митрополит ще дадат пресконференция. \r\n***\r\nОт 10.00 часа на товарна гара - Горна Оряховица ще започне Общинско учение \"Раховец - 2017\". По време на учението ще бъде приведен в действие Общинския план за защита при бедствия в частите му \"Земетресение\" и \"Промишлена авария\".\r\n***\r\nОт 10.30 часа в Регионална библиотека „Дора Габе“ ще се проведе литературно утро „Природни вълшебства“.\r\n***\r\nОт 17.30 часа в Регионална библиотека „Дора Габе“ ще бъде представена новата книга „Богомилите: есеите на България“ от Варта Корисян – Меонлина.\r\n***\r\nОт 10.00 часа народният представител и областен координатор на ГЕРБ - Кюстендил Кирил Калфин организира приемен ден за граждани в офиса на партията на бул. \"България\" № 25.\r\n***\r\nОт 14.00 часа в Парк-хотел „Кюстендил“ ще бъде открит Четвъртият годишен конгрес на Български съюз по балнеология и спа туризъм.\r\n***\r\nОт 10.00 часа в заседателната зала на Община Пловдив ще се проведе пресконференция във връзка с предстоящия мач за Суперкупата по волейбол, който ще се проведе в Колодрума в края на този месец.\r\n***\r\nОт 10.00 часа в Регионалния пресклуб на БТА председателят на Общинския съвет в Плевен Мартин Митев - общински съветник от ПП ГЕРБ, ще информира и коментира пред журналистите решенията, които са взети на поредната сесия на съвета от 25 септември.\r\n***\r\nОт 11.00 часа в Заседателна зала на Община Пловдив ще се проведе пресконференция по повод предстоящ форум, насочен към туристическия бранш на града в контекста на Пловдив- Европейска столица на културата 2019.\r\n***\r\nОт 14.00 часа в Дома на културата „Борис Христов“ ще се проведе първият тематичен форум, посветен на готовността на туристическия бранш за реализацията на проекта „Пловдив – Европейска столица на културата 2019“.\r\n***\r\nОт 16.00 до 18.00 часа общинският съветник от ПП ГЕРБ Иван Вичков ще се срещне с граждани в офиса на партията в район „Тракия”в блок 91.\r\n***\r\nОт 14.00 до 16.00 часа в града ще гостува розовият кемпер на „Една от 8“.\r\n***\r\nОт 15.00 часа в Спортната зала националният треньор към Федерацията по тенис Тодор Енев ще изнесе открит урок.\r\n***\r\nОт 10.00 часа в Зала 2 на Община Стара Загора ще се проведе пресконференция по повод провеждането на Писта Стара Загора на 30 септември и 1 октомври. \r\n***\r\nОт 11.00 часа в парк „Артилерийски“ ще се проведе спортно събитие със щафетни игри, част от Европейската седмица на спорта #BeActive. \r\n***\r\nОт 13.30 часа в конферентна зала № 12 в съдебната палата ще се проведе пресконференция, на която ще бъде презентиран проектът „Прозрачен, достъпен и независим съд с високо обществено доверие“.", "date": "2017.09.26", "title": "Предстоящи събития в страната за 26 септември (Агенция „Фокус“)"}
{"url": "http://www.focus-news.net/news/2017/09/26/2439713/nimh-nad-stranata-shte-preobladava-oblachno-vreme-i-na-mnogo-mesta-shte-ima-valezhi.html", "text": "Днес над страната ще преобладава облачно време и на много места ще има валежи, по-значителни и придружени с гръмотевици ще са те в Югоизточна България и Родопите. Това съобщи за Агенция \"Фокус\" Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН). Ще духа слаб, в източната половина на страната – умерен вятър от север-североизток. Максимални температури предимно между 18° и 23°.\r\nНад Черноморието ще е облачно, с валежи от дъжд, в южните райони интензивни и придружени с гръмотевици. Ще духа умерен североизточен вятър. Максимални температури и на въздуха, и на морската вода: 21-23°. Вълнението на морето ще бъде 3-4 бала, с тенденция за усилване.\r\nНад планините ще е облачно и мъгливо. Ще превалява дъжд, а над 2600 метра – слаб сняг. По-значителни ще са валежите в Родопите и Странджа. Ще духа умерен вятър от изток-югоизток. Максимална температура на височина 1200 метра около 14°, на 2000 метра – около 7°.\r\nАтмосферното налягане е по-високо от средното за септември и няма да се променя съществено.", "date": "2017.09.26", "title": "НИМХ: Над страната ще преобладава облачно време и на много места ще има валежи"}
{"url": "http://www.focus-news.net/news/2017/09/26/2439714/tass-vvs-na-rusiya-nanesoha-udari-po-10-obekta-na-teroristi-v-siriyskata-provintsiya-idlib.html", "text": "Самолети на руската авиогрупа в Сирия нанесоха 10 удара по обекти на терористични групировки в сирийската провинция Идлиб през изминалото денонощие, предава ТАСС. Всички обекти са били разположени далеч от население пунктове, заяви представителят на руското Министерство на отбраната генерал Игор Конашенков.\r\n„През изминалото денонощие след разузнаване от страна на безпилотни апарати и допълнително потвърждение по други канали, самолетите на руската авиогрупа нанесоха 10 удара по обекти на терористите в провинция Идлиб. Това са били разположени далеч от населените пунктове, подземни складове с боеприпаси, бронирана техника и реактивни системи за залпов огън, както и работилници за „джихадмобили“. За всички удари имаме данни от обективния контрол“, заяви той.\r\nОсвен това, той заяви, че твърденията на базираната в Лондон Сирийска обсерватория за правата на човека, че Русия нанася удари по цивилни обекти, не са истини. Генерал Конашенков подчерта, че свидетелствата на анонимните „очевидци“ и „доброволци“, които обсерваторията дава, служат за „информационно прикритие“ на действията на бойците на „Джабхат ал Нусра“. Симеон Миланов", "date": "2017.09.26", "title": "ТАСС: ВВС на Русия нанесоха удари по 10 обекта на терористи в сирийската провинция Идлиб"}
{"url": "http://www.focus-news.net/news/2017/09/26/2439715/sport-kristal-palas-shte-ostane-bez-kristian-benteke-za-gostuvaneto-si-na-manchestar-yunayted.html", "text": "Кристъл Палас може да остане без нападателя Кристиан Бентеке за гостуването си на Манчестър Юнайтед в следващия кръг на Премиър лийг. Белгийският национал е с травма в коляното и ще пропусне около шест седмици. Това се случи, след като отборът Кристъл Палас загуби от Манчестър Сити с 0:5. В момента отборът е на последно място в класирането с шест загуби от шест мача.", "date": "2017.09.26", "title": "Спорт Кристъл Палас ще остане без Кристиан Бентеке за гостуването си на Манчестър Юнайтед"}
{"url": "http://www.focus-news.net/news/2017/09/26/2439716/predstoyashti-mezhdunarodni-sabitiya-za-26-septemvri-agentsiya-fokus.html", "text": "Германските партии ще проведат първите срещи на парламентарните си групи, след като в неделя се проведоха избори за Бундестаг.\r\n*** Френският президент ще представи предложенията си за реформи в Европейския съюз по време на реч в Сорбоната.\r\n*** Европейският преговарящ за Брекзит Мишел Барние и британският му колега Дейвид Дейвис започват четвърти кръг на преговорите. \r\n*** Тереза Мей се среща с Доналд Туск в Лондон.\r\n*** Хърватският съд ще се произнесе по делото на бивш сръбски паравоенен командир, който бе екстрадиран от Австралия през 2015-та година.\r\n*** Фелдмаршал Халифа Хафтар, който владее източните части на Либия ще посети Италия.\r\n*** Очакват се резултатите от референдума на иракските кюрди.\r\n*** Важна среща на израелския кабинет.", "date": "2017.09.26", "title": "Предстоящи международни събития за 26 септември (Агенция „Фокус“)"}
{"url": "http://www.focus-news.net/news/2017/09/26/2439717/ministar-nikolina-angelkova-i-diplomati-shte-zasadyat-dravcheta-v-stolitsata-po-povod-predstoyashtiya-svetoven-den-na-turizma.html", "text": "Световният ден на туризма - 27 септември, ще бъде отбелязан със засаждане на дръвчета по инициатива на министъра на туризма Николина Ангелкова. Това съобщиха от пресцентъра на Министерство на туризма. В събитието, което ще се проведе от 11.00 часа в Южен парк - 2 (зад Националния музей „Земята и хората“) в София, ще участват и представители на дипломатическия корпус в България. \r\nСветовният ден на туризма се чества от 1980 г., след като Световната организация по туризъм (СОТ) към ООН приема своя устав и така се утвърждава като фактор за развитието на туристическата индустрия отвъд националните граници. Тази година денят преминава под мотото „Устойчив туризъм – начин за развитие“, а празникът се чества от всички страни членки на СОТ.", "date": "2017.09.26", "title": "Министър Николина Ангелкова и дипломати ще засадят дръвчета в столицата по повод предстоящия Световен ден на туризма"}
{"url": "http://www.focus-news.net/news/2017/09/26/2439718/ministar-nikolay-nankov-shte-uchastva-v-sedmiya-diskusionen-forum-stroitelstvoto-prez-2018-g-perspektivi-i-predizvikatelstva.html", "text": "Министърът на регионалното развитие и благоустройството Николай Нанков ще вземе участие в Седмия дискусионен форум „Строителството през 2018 г. - перспективи и предизвикателства“, организиран от Камарата на строителите в България и в. „Строител\". Това съобщиха от пресцентъра на Министерство на регионалното развитие и благоустройството. Събитието ще се проведе от 10. 00 часа в зала „Средец“ на „София хотел Балкан“.\r\nВъв форума участие ще вземат и заместник-министрите на регионалното развитие и благоустройството Деница Николова и Малина Крумова.", "date": "2017.09.26", "title": "Министър Николай Нанков ще участва в Седмия дискусионен форум „Строителството през 2018 г. - перспективи и предизвикателства“"}
{"url": "http://www.focus-news.net/news/2017/09/26/2439719/ministar-krasimir-karakachanov-shte-otkrie-mezhdunarodna-nauchna-konferentsiya-na-tema-future-armed-forces-2040.html", "text": "Министърът на отбраната Красимир Каракачанов ще открие международна научна конференция на тема „Future Armed Forces 2040“. Това съобщиха от пресцентъра на Министерство на отбраната. Конференцията се организира от Института за перспективни изследвания за отбраната (ИПИО) на Военна академия „Г. С. Раковски“, съвместно с AFCEA (София) и дирекции \"Отбранителна аквизиция\" и \"Проектно управление\" на Министерството на отбраната. Приветствие към участниците в конференцията ще поднесе и началникът на отбраната генерал-лейтенант Андрей Боцев.\r\nПо време на двудневната конференция ще бъдат разгледани седем основни теми: анализ на средата за сигурност 2040 – глобални предизвикателства и тенденции; Балканите и Черноморския регион: възникващи предизвикателства пред сигурността; визия за бъдещите Въоръжени сили на Република България; Въоръжени сили 2040 – способности и инвестиции; технологични тенденции и техния ефект върху бъдещите войни; Въоръжени сили 2040 – човешкият капитал и бъдещи предизвикателства в киберотбраната.\r\nВ конференцията ще вземат участие над 80 експерти от Австрия, България, Великобритания, Гърция, Канада, Катар, Полша, Румъния и САЩ.  Доклади в конференцията ще изнесат представители на Организацията за наука и технологии на НАТО, Командването по трансформацията на НАТО, Щабният елемент за интегриране силите на НАТО в България, Националната военна академия на Австрия, Военната академия на Гърция, Националния военен университет „Карол І”, Румъния, Университета за военни изследвания, Полша и др.", "date": "2017.09.26", "title": "Министър Красимир Каракачанов ще открие международна научна конференция на тема „Future Armed Forces 2040“"}
{"url": "http://www.focus-news.net/news/2017/09/26/2439720/reuters-shest-hilyadi-dushi-byaha-evakuirani-vav-vanuatu-zaradi-opasnost-ot-izrigvaneto-na-vulkan.html", "text": "Повече от шест хиляди души в тихоокеанската островна държава Вануату, бяха евакуирани в извънредни убежища, заради опасност от изригването на вулкан на северния остров Амбае, предава Reuters.\r\nВулканът известен като Монаро се разбуди миналия месец, но сеизмичната активност стана особено активна през последните дни, като от него започнаха да излизат пепел и вулканична газ. От Агенцията за кризисен мениджмънт на Вануату се страхуват, че това предвещава изригване.\r\nВластите установиха 15 извънредни убежища, но мащабната евакуация изтощава ресурсите на властите, заяви директорът на агенцията Шадрак Велегтабит. Симеон Миланов", "date": "2017.09.26", "title": "Reuters: Шест хиляди души бяха евакуирани във Вануату заради опасност от изригването на вулкан"}
{"url": "http://www.focus-news.net/news/2017/09/26/2439721/denyat-26-septemvri-v-balgarskata-istoriya.html", "text": "2008 г.\r\nСъздаден е Черноморския еврорегион от страните-членки на Европейския съюз - България и Румъния. Еврорегионът включва областите, граничещи с Черно море.\r\n2006 г.\r\nБългария и Румъния получават дата за членство в Европейския съюз - от 1 януари 2007 година.\r\n2005 г.\r\nУнгария ратифицира договора за присъединяване на България и Румъния към ЕС по време на председателството на Италия.\r\n2002 г.\r\nВ периода 26 - 28 септември се провежда официално посещение на португалския президент Жоржи Сампаю в България. Той изразява подкрепа за българската кандидатура за членство в НАТО. Подписва се двустранно споразумение за взаимно наемане на работа на граждани на двете страни.\r\n1996 г.\r\nПравителството подготвя протокол за присъединяването на България към Световната търговска организация (СТО).\r\n1994 г.\r\nНовата парламентарна група “Нов избор” на Димитър Луджев получава от президента Желю Желев мандат за съставяне на правителство, но не успява да получи парламентарна подкрепа.\r\nДимитър Петров Луджев е историк, политически и държавен деец. Роден е на 27 март 1950 г. в Бургас. След 10 ноември 1989 г. се включва активно в обществено-политическия живот на страната. От 1989 г. е член на Клуба за гласност и преустройство. През август 1992 г. създава Център за нова политика, а от юли 1994 г. е съпредседател на парламентарния съюз \"Нов избор\". Участва в коалицията Обединение за национално спасение и в Либерално-демократическия съюз. Заема и отговорни държавни постове: заместник-председател на Министерския съвет в правителството на Димитър Попов (1990-1991 г.), министър на отбраната в правителството на Филип Димитров (ноември 1991 г. – май 1992 г.).\r\nСъздадена е политическа коалиция “Предизборен съюз на демократична алтернатива за републиката”. В нея влизат партиите “Гражданско обединение за републиката”, “Българска социалдемократическа партия”, “Алтернативна социалистическа партия” и “Зелена партия”. На парламентарните избори от 18 декември 1994 г. не успява да прескочи 4% бариера. На местните избори през октомври-ноември 1995 г. ДАР участва самостоятелно или в коалиция с други политически сили. БСДП напуска временно коалицията преди местните избори през октомври 1995 г., но така и не възстановява членството си в нея. В началото на февруари 1996 г. от коалицията е изключена Зелената партия. ДАР се превръща в двупартийна коалиция на АСП и ГОР. Първоначално председателството на коалицията се поема на ротационен принцип от председателите на коалиционните партии, което е променено с изборен принцип през август 1995 г. Председател на ДАР е Александър Томов. По –късно коалицията се разпада.\r\n1944 г.\r\nВлиза в сила решение на българското правителство да скъса дипломатическите си отношения с Унгария. Решението е взето на 23 септември същата година.\r\n1912 г.\r\nПо време на Балканската война черногорската армия атакува османската.\r\nКонкретен повод за войната дават кланетата над българското население в Щип (ноември 1911 г.) и Кочани (юли 1912 г.). В отговор на жестокостите на османските власти правителствата на България, Гърция, Сърбия и Черна гора отправят до Високата порта искане за административни реформи в европейските предели на империята и след последвалия категоричен отказ от нейна страна те пристъпват към обща мобилизация на войските си.\r\nПърва започва военните действия Черна гора. В края на септември 1912 г. нейните войски нахлуват в Северна Албания. Това довежда до скъсване на дипломатическите отношения между Османската империя и четирите балкански правителства, като на 4 октомври тя им обявява война. На свой ред на 5 октомври България и Гърция също обявяват война на Турция. На 7 октомври към тях се присъединява и Сърбия. При започване на войната балканските съюзнички разполагат общо с 645 000 души войска и 1412 оръдия, а армията на Османската империя възлиза на 420 000 души и 930 оръдия.\r\n1899 г.\r\nВ периода 19 – 26 септември се провеждат допълнителни парламентарни избори, спечелени от Либералната партия. Изборите бележат началото на конфликти между либерали и народнолиберали, които впоследствие довеждат до падане на кабинета.\r\n1885 г.\r\nИван Евстратиев Гешов преговаря в Лондон за признаване на Съединението, а Григор Начович – във Виена.\r\nПо силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от Областта не се примирява с решенията на Берлинския договор и незабавно повежда борба против тях. Първоначалният замисъл е присъединяването на Областта да стане заедно с присъединяването на другите откъснати от Княжеството български области. След като това се оказва невъзможно, главно поради неподходящата международна обстановка, на преден план излиза задачата да се реализира поне присъединяването само на Източна Румелия. Първите опити за осъществяване на тази задача се предприемат още през 1880 г. През 1884 г. въпросът за присъединяването на Източна Румелия към Княжество България отново излиза на преден план, но и този път не може да бъде решен. Борбата взема организиран характер след учредяването на Българския таен централен революционен комитет (БТЦРК) в Пловдив през февруари 1885 г. Той се нагърбва с изпълнението на задачата само с революционни средства, по примера на дейците на Априлското въстание през 1876 г. През лятото на 1885 г. е избран нов състав на БТЦРК, който, без да се отказва от подготовката на масова революционна борба, издига лозунга за обединение на Южна и Северна България под скиптъра на княз Александър I Батенберг. Предприемат се бързи действия за спечелване на някои командири на Източнорумелийската милиция. Решено е акцията да се проведе към средата на септември 1885 г., но започналите големи демонстрации в някои села и градове стават причина тя да се ускори. Дава се заповед на 5 срещу 6 септември формираните в околните на Пловдив села и градове чети да се отправят към областния център. Сутринта на 6 септември те, заедно с частите на Източнорумелийската милиция, обкръжават конака и арестуват намиращия се в него главен управител – Г. Кръстевич. Вместо да се възползва от дадените му права по силата на Органическия устав и да повика незабавно турски войски от Цариград, Кръстевич, като родолюбец, предпочита да се предаде доброволно. Веднага след провъзгласяването на Съединението е сформирано Временно правителство начело с д-р Г. Странски, което поема управлението на Областта до пристигането на княз Александър I Батенберг. В състава на временното правителство влизат: д-р Г. Странски (председател), д-р Ст. Чомаков (подпредседател) и членове: майор Д. Николаев, майор Д. Филов, майор С. Муткуров, майор Р. Николов, Й. Груев, К. Пеев, д–р Г. Янкулов, Д. Юруков, З. Стоянов, Г. Данчов, Ат. Самоковец и Г. Бенев. За главнокомандващ източнорумелийската милиция е назначен майор Д. Николаев.\r\nПрисъствието на лица от двете политически партии в Областта, на четирима военни дейци и представител на БТРЦК трябва да покаже на външния свят и особено на Русия, че Съединението е общонародно дело. Веднага след съставянето си, Временното правителство обявява военно положение в Областта и издава заповед за мобилизиране на мъжкото население, годно да носи оръжие. Заедно с това то отправя и покана до княз Александър I Батенберг да поеме управлението на обединена България. Временното правителство просъществува до 9 септември 1885 г., когато в Пловдив пристига князът и възлага функциите му на Комисарство на Южна България.\r\n1883 г.\r\nТретото Обикновено народно събрание одобрява конвенциите за изплащане на окупационния дълг към Русия и за дострояване на Източните железници (Цариброд-Вакарел).\r\n1769 г.\r\nПо време на Руско-турската война (1768 г. – 1774 г.) руски войски под командването на генерал граф Пьотр Александрович Румянцев завладяват Яш. Победата позволява на руското командване да подготви мащабни настъпателни действия срещу турските части в района на р. Дунав.\r\nРуско –турската война ( 1768-1774 г.) се води за руски излаз на Черно море и спиране на турската експанзия в Русия и Украйна. На страната на Турция участва Кримското татарско ханство. Русия започва военните действия през октомври 1768 г. През 1769 г. руските войски превземат Азов и гр. Таганрог на брега на Азовско море, заемат Яш, окупират Молдова и част от Влашко. Руският експедиционен корпус в Грузия освобождава Кутаиси и обсажда крепостта Поти. През 1770 г. турският флот е разгромен в Чесменския залив край бреговете на Мала Азия. Руските войски превземат Крим, който окончателно влиза в състава на Руската империя. През 1774 г. руските части преминават Дунав, настъпват в България, обсаждат Русе, Силистра и Шумен и преминават на юг от Стара планина. В кампаниите от 1773-1774 г. се отличава А. В. Суворов. Войната завършва с Кючюккайнарджанския мирен договор (1774 г.). Договорът изменя съотношението на силите в района на Черно море в полза на Русия, която получава правото да защитава християнското население в Османската империя.\r\n1396 г.\r\nСъстои се битката при Никопол. Османските войски нанасят катастрофално поражение на кръстоносните рицари. През февруари 1396 г. в Буда по призива на унгарския крал Сигизмунд I се стичат френски, бургундски, английски, немски рицари. За похода Сигизмунд свиква и унгарски войски, както и отряди от Трансилвания и Хърватия. По р. Дунав трябва да проникнат венециански и родоски кораби, които да подпомагат кръстоносната армия, чийто брой според новите изследвания достига 20 000 души. През август рицарите преминават р. Дунав и с помощта на Иван Срацимир успяват да завземат Видин и Оряхово и достигат Никопол. Скоро при града пристига и султан Баязид I, в чиято войска с петхилядна конница участва сръбският княз Стефан Лазаревич. В завързалото се сражение кръстоносците претърпяват пълно поражение, а крал Сигизмунд успява да се спаси с кораб по р. Дунав. Победата при Никопол позволява на Баязид I да пристъпи към окончателното унищожаване на Видинското царство.\r\n1371 г.\r\nСъстои се Чирменската битка (Черноменска битка) – сражение между самостоятелните владетели на Средна и Южна Македония – прилепският крал Вълкашин и серският деспот Иван Углеша, с турските войски на султан Мурад I. Войските на двамата братя (около 60 000) проникват в Източна Тракия и се насочват към Одрин, но при крепостта Черномен (тур. Чирмен) близо до Одрин, на брега на р. Марица, претърпяват пълно поражение. И двамата братя заедно с голяма част от войниците падат в боя. \r\nЧирменската битка има решително значение както за България, така и за целия Балкански полуостров. Иван Шишман е принуден да се признае за васал на султан Мурад I и се задължи да плаща ежегоден данък, а сестра му Кера Тамара е изпратена в султанския харем.На тази дата са родени:\r\n1931 г.\r\nРоден е Кръстьо Анков Горанов – български философ марксист, социолог и естет, член-кореспондент на БАН (1984 г.). Професор е по социология (1970 г.) и по философия във ВИТИЗ \"Кр. Сарафов\" (дн. НАТФИЗ). Директор е на Института за култура при БАН (1971 г.). Народен представител е в VII ВНС. Автор е на съчиненията: \"Съдържание и форма в изкуството\" (1958 г.), \"Художествен образ и съвременност\" (1967 г.), \"Основи на естетиката\" (1986 г.) и др.\r\n1886 г.\r\nРоден е Ран Босилек (псевдоним на Генчо Станчев Негенцов) – български писател.\r\nРан Босилек (Генчо Негенцов) завършва Априловската гимназия в родния си град Габрово 1904 г., където след това е учител (1904-1908 г.). Следва славянска филология и право в СУ “Св. Климент Охридски” (1908-1910 г.), завършва право с докторат в Брюксел (1916 г.). Известно време е адвокат, но интересите му към литературата го откъсват от тази професия. Участва в редактирането на списание \"Светулка\", редактира вестник \"Врабче\" и сп. \"Детска радост\" – едно от най-известните детски издания в България. Редактор е в издателство \"Хемус\". Председателства Дружеството на детските писатели. Членува в Съюза на българските писатели. За пръв път печата детски стихове и приказки през 1906 г. в списание \"Светулка\". Ран Босилек е един от създателите на художествено оформената детска книга в България. Умира на 8 октомври 1958 г. в София.\r\n1881 г.\r\nРоден е Никола Петков Бакърджиев – военен и държавен деец. Завършва Военното училище в София (1901 г.) и Военната академия в Торино (Италия). По време на Балканската война 1912–1913 г. и на Междусъюзническата война 1913 г. е помощник-началник на Оперативната секция при Щаба на Действащата армия, а от 23 март 1913 г. е и временен началник на същата секция. След въвличането на България в Първата световна война 1914–1918 г. като командир на дружина се отличава в боевете при Тутракан, за което е награден с орден \"За храброст\". От декември 1917 г. до април 1918 г. е началник на Оперативното отделение при Щаба на Действащата армия. След края на войната е преподавател във Военната академия и временен началник на Военноисторическото отделение при Щаба на армията. През следващите години заема и други командни постове, сред които и началник-щаб на армията (26 май 1926 г.– 11 януари 1929 г.). От 11 януари 1929 г. до 31 януари 1931 г. е военен министър, след което отново е началник-щаб на армията (1931–1934 г.). На 19 май 1934 г. е повишен в чин генерал от пехотата и минава в запаса. Повторно е поканен за военен министър от Иван Багрянов (1944 г.), но отказва. Умира на 21 март 1954 г.\r\n1879 г.\r\nРоден е Петко Юрданов Тодоров – български писател.\r\nПетко Ю. Тодоров учи в Търновската мъжка гимназия. През 1896 г. заминава заедно с брат си Христо Тодоров за Тулуза (Франция), където постъпва в “Лисе насионал”. Сътрудничи на в-к “Ла Депеш” с Ж. Жорес. След завръщането си редактира в-к “Законност” (заедно с Ив. Беливанов). Следва право в Берн, Швейцария (1898 г.), литература в Берлин и Лайпциг (1904 г.). Посещава различни европейски страни. Ранното творчество на Тодоров е под влияние на социализма - “Драски” (1894 г.) и “Стихове на скучната лира” (1895 г.). След 1900 г. създава зрелите си идилии и драми - “Идилии” (1908 г.), “Драми” (кн. 1, 1900 г.). Участва активно в българския литературен живот (1904-1910 г.); създава драмите “Страхил, страшен хайдутин”, “Първите”, “Змейова сватба”, “Невеста Боряна”. През март 1912 г. заминава да се лекува от туберкулоза на остров Капри, където на 14 февруари 1916 г. умира. Тленните му останките са пренесени в София през 1921 г.\r\n1854 г.\r\nРоден е Добри Ганчев (даскал Добри) – учител, историограф, мемоарист. Завършва полукласическа гимназия в гр. Николаев, Русия, след което е учител в Тулча. От 1876 г. до 1879 г. емигрира във Влашко, където участва в издаването на в. \"Нова България\" (1876–1877 г.). След като се завръща в Русия, завършва Историко-филологическия факултет на Киевската духовна академия. Постъпва на работа като секретар на Екзархията в Пловдив, а по-късно и в Цариград. Полага големи усилия за откриване на трикласни училища в Македония и Тракия (1883–1904 г.). Преподава история във Военното училище в София и български език на цар Фердинанд I. Автор е на редица трудове, по-известни от които са: \"История на руската държава\", \"Борбата за самостоятелност\", \"Ръководство по българска граматика\" и др. Умира на 12 април 1936 г.На тази дата умират: \r\n1939 г.\r\nУмира Христо Иванов Силянов – български писател документалист, мемоарист, публицист и поет. Един от ръководителите на ВМОРО.\r\nХристо Силянов учи в Цариград, Солун и в Битоля, където завършва гимназия. Следва история в Швейцария, завършва Софийски университет “Св. Климент Охридски” (1907 г.). Учителства в Прилеп (1901-1902 г.). През 1902 г. минава в нелегалност и тръгва с четата на войводата Марко Лерински. Участва в Илинденско-Преображенското въстание (1903 г.). След потушаването му се заселва в София. Занимава се с журналистика и с обществена дейност. Преди избухването на Балканската война (1912-1913 г.) е в Македония с четата на В. Чекаларов. Председателства Дружеството на столичните журналисти (1931-1932 г.). За пръв път печата през 1898 г. в сп. “Ученически другар”. Редактира в-к “България”, “Бум”, “Демократически преглед”, “Сила”, “La Bulgarie” и др. Сътрудничи с хумор, разкази, статии и фейлетони на сп. “Ново време”, “Просвета”, “Пролетна заря”, “Македонски преглед”, “Съвременна илюстрация”, “Македония”, “Македоно-одрински преглед”, “Художник”, “Народ и армия”, “Сборник от турските зверства”, “Седмица”, “Свободно мнение”, “Наблюдател”, “Отечество”, “Военни известия”, “Обединение”, “Листопад”, “Нови хоризонти”, “Български турист”, “Нова България”, на в-к “Македонска трибуна”, “Завет”, “Македония”, “Вардар”, “Знаме”, “Време”, “Вечерна поща”, “Нов век”, “Мир”, “Трибуна” (Враца), “Знание”, “Илинден”, “Пряпорец” и др. Основава заедно с Ал. Кипров хумористичния в-к “Българан” и остава задълго в кръга на българановци. Антон Страшимиров го настанява на работа като редактор във в-к “Ден”. Повикан е в Цариград, за да поеме издаването на екзархийския в-к “Вести” в решителен политически момент - юни 1908 г., когато се премахва цензурата. Редактира заедно с П. К. Яворов и Д. Крапчев в-к “Илинден”. През 1919 г. основава сп. “Сила”, което първо след войната дава широко място на литературните материали и привлича писателите. Песните му наподобяват Чинтуловите и са популярни сред населението в Македония. След 1923 г. е в Демократическия сговор, понякога застава на консервативни позиции. Умира на 26 септември 1939 г. в София. Съчинения: “Тъгите на роба” (стих., 1903 г., в съавтарство с Вл. Ковачев), “Стихове” (1905 г.), “Един именит син на Костурско. Васил Чекаларов” (1914 г.), “Сръбско-българският спор и Русия” (1915 г.), “Македонската емиграция и българският национален въпрос” (1919 г.), “От Витоша до Грамос. Походът на една чета през Освободителната война - 1912” (1920 г.), “Писма и изповеди на един четник - 1902” (1967 г.), “Освободителните борби на Македония” (т. I-II, 1933-1943 г.), “Спомени от Странджа. Бележки по Преображенското въстание в Одринско - 1903” (1934 г.).За изготвянето на историческата справка на Агенция “Фокус” са използвани следните източници:", "date": "2017.09.26", "title": "Денят 26 септември в българската история"}
{"url": "http://www.focus-news.net/news/2017/09/26/2439722/gd-granichna-politsiya-na-gkpp-dunav-most-2-vidin-ima-kolona-ot-okolo-6-km-ot-tovarni-avtomobili-na-izhod.html", "text": "На българо-румънската граница, на ГКПП \"Дунав мост 2-Видин\" има образувала се колона от около 6 км от товарни автомобили на изход. Това сочат данни към 06.00 часа, публикувани на сайта на ГД \"Гранична полиция\". На границата с Турция движението е интензивно на изход, на ГКПП \"Лесово\" има колона от 3 км, на ГКПП \"Капитан Андреево\" има 4 км колона от изчакващи товарни автомобили.\r\nТрафикът на границите със Сърбия, Македония и Гърция е нормален на всички контролно-пропускателни пунктове.\r\nПредстои временно спиране на трафика на всички МПС, преминаващи в двете посоки по Дунав мост Видин-Калафат, поради техническа профилактика на мостовото съоръжение. Спирането на движението през ГКПП Видин \"Дунав мост 2\" ще се осъществи в два времеви интервала, както следва:\r\n- от 13:00 ч. до 15:00 ч. на 28 септември 2017 г.\r\nПрепоръчва се използването на други гранични контролно пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.09.26", "title": "ГД \"Гранична полиция\": На ГКПП \"Дунав мост 2-Видин\" има колона от около 6 км от товарни автомобили на изход"}
{"url": "http://www.focus-news.net/news/2017/09/26/2439723/ministar-valentin-radev-shte-uchastva-v-redovnata-sreshta-na-pravoprilagashtite-organi-s-pette-tyutyunevi-kompanii-ot-initsiativata-sreshtu-nezakonnata-targoviya-s-tsigari.html", "text": "Министърът на вътрешните работи Валентин Радев ще участва в редовната среща на правоприлагащите органи с петте тютюневи компании от Инициативата срещу незаконната търговия с цигари. Това съобщиха от пресцентъра на МВР. Събитието ще се проведе от 10.30 часа в Гранд Хотел София, ет. 2, зала „София“. \r\nЗа поредна година петте компании от Инициативата срещу незаконната търговия с цигари – „Бритиш Американ Табако Трейдинг“ ЕООД, „Булгартабак холдинг“ АД, „Джапан Табако Интернешънъл България“ ЕООД, „Импириъл Табако България“ ЕООД и „Филип Морис България“ ЕООД – ще представят последните резултати от проучването (Empty Packs Survey) на потреблението на нелегални цигари в България, проведено през второто тримесечие на 2017 г.", "date": "2017.09.26", "title": "Министър Валентин Радев ще участва в редовната среща на правоприлагащите органи с петте тютюневи компании от Инициативата срещу незаконната търговия с цигари"}
{"url": "http://www.focus-news.net/news/2017/09/26/2439724/sofiya-ekip-ot-arheolozi-shte-predstavi-nahodki-namereni-tova-lyato-na-obekta-pri-ploshtad-sveta-nedelya.html", "text": "Екип от археолози под ръководството на д-р Весела Кацарова ще представи находки намерени на обекта при площад „Света Неделя“ през това лято. Това съобщиха от пресцентъра на Столична община. Намерените находки подкрепят научната хипотеза, че в една от разкритите сгради  на днешния площад „Света Неделя“ се е намирала монетарницата на Сердика. Събитието ще се състои на 26 септември, в 12.00 часа, в Регионалния исторически музей - София на площад „Бански“. Находките ще бъдат представени от ръководителя на екипа д-р Весела Кацарова от Националния археологически институт с музей при БАН. На събитието ще присъстват кметът на София Йорданка Фандъкова и зам.-кметът Тодор Чобанов.", "date": "2017.09.26", "title": "София: Екип от археолози ще представи находки, намерени това лято на обекта при площад „Света Неделя“"}
{"url": "http://www.focus-news.net/news/2017/09/26/2439725/reuters-filipinskata-politsiya-razsledva-strelba-blizo-do-rezidentsiyata-na-prezidenta-rodrigo-duterte.html", "text": "Филипинската полиция разследва стрелба близо до президентския дворец на Родриго Дутерте, предава Reuters. По време на инцидента президентът не е бил в резиденцията си.\r\nСтрелбата се е случила в парк Малачананг, който е база на гвардейската част на Филипините.\r\nОт президентския дворец не успяха да обяснят къде се намира президентът. Казва се, че е прекарал почивните дни в родния си град Давао и не е бил засичан на публично място през понеделник. \r\nГоворителят на президента Ернесто Абела заяви, че е все още рано да се потвърждава къде се намира Родриго Дутерте. Симеон Миланов", "date": "2017.09.26", "title": "Reuters: Филипинската полиция разследва стрелба близо до резиденцията на президента Родриго Дутерте"}
{"url": "http://www.focus-news.net/news/2017/09/26/2439726/api-zapochva-poetapen-remont-na-uchastaka-ot-pat-i-1-e-79-sofiya-pernik-prez-vladaya.html", "text": "Извършва се ремонт на Източната тангента на София. Това съобщиха от пресцентъра на Агенция „Пътна инфраструктура”. Ремонтира участъкът от АМ „Тракия“ до Северната скоростна тангента. От днес започва поетапен ремонт на участъка от път I-1 (Е-79) София - Перник, през Владая. Ремонтът ще започне от отсечката между „Черния кос“ и КПП „Владая“. Ще се работи и в двете платна в посока София. Движението ще се пренасочи двупосочно в платната за Перник. За улеснение на трафика по време на строителните дейности, безопасното и безконфликтно пътуване, Агенция „Пътна инфраструктура“ препоръчва на шофьорите да използват автомагистрала „Люлин“ и третокласния път Голямо Бучино - Мало Бучино - Суходол.\r\nРемонтните работи се предприемат за повишаване безопасността на движение през зимните месеци. От пътноподдържащите дружества ще се изисква да работят с пълна мобилизация, за да може предвидените дейности да завършат в максимално кратък срок. Шофьорите ще бъдат уведомявани своевременно за всеки етап от извършваните строителни работи и временната организация на движение.", "date": "2017.09.26", "title": "АПИ: Започва поетапен ремонт на участъка от път I-1 (Е-79) София - Перник, през Владая"}
{"url": "http://www.focus-news.net/news/2017/09/26/2439727/prof-ivan-pachev-institut-po-lozarstvo-i-vinarstvo-pleven-rezultatite-ot-grozdobera-shte-badat-po-dobri-ot-minalogodishnite.html", "text": "Резултатите от тазгодишния гроздобер ще бъдат по-добри от миналогодишните. Това каза в сутрешния блок „Добро утро, България“ на Радио „Фокус“ проф. Иван Пачев, директор на Института по лозарство и винарство в Плевен. По думите му гроздоберът на места е започнал със закъснение, като не са липсвали и неблагоприятни климатични условия в някои региони, но като цяло годината е добра, което ще повиши и качеството на гроздето. Проф. Пачев добави, че в Института по лозарство и винарство в Плевен се отглеждат над 22 десертни и винени сортове лози, някои от които не отстъпват по качество на предлаганите в световен мащаб.  \r\n„Кайлъшки рубин“ е много добър сорт, при който виното в продължение на годините не губи бързо качествените си показатели. „Плевенска роса“ е друг прекрасен винен сорт, от който се произвежда бяло вино с лек мускатов аромат. „Кайлъшки рубин“ е одобрен като сорт през 2010 година, като хората в началото пристъпваха по-колебливо към него. След крайния резултат обаче и произведеното вино от този сорт, те се убедиха в неговите качества и търсенето много се увеличи“, обясни той. \r\nПроф. Иван Пачев коментира още, че акцент в работата на института е селекцията и работата по отглеждането на нови сортове лози, които предизвикват и най-голям интерес у нас и в чужбина. Той добави също, че продължава успешното сътрудничество с институти в Одеса, Русия, Гърция и Македония.", "date": "2017.09.26", "title": "Проф. Иван Пачев, Институт по лозарство и винарство - Плевен: Резултатите от гроздобера ще бъдат по-добри от миналогодишните"}
{"url": "http://www.focus-news.net/news/2017/09/26/2439728/afp-trima-dushi-sa-raneni-pri-napadenie-na-terorist-na-zapadniya-bryag.html", "text": "Предполагаем палестински нападател откри огън срещу израелци в близост до селище на Западния бряг, ранявайки трима, преди да бъде „неутрализиран“, предава AFP, като се позовава на данни от полицията.\r\n„Терорист откри огън срещу силите (за сигурност) на място, има трима ранени израелци“, се казва в съобщение от правоохранителните органи.\r\nПо данни на медиците нападателят „е бил неутрализиран от силите за сигурност“.\r\nНе се привеждат данни за състоянието му.Тереза Герова", "date": "2017.09.26", "title": "AFP: Трима души са ранени при нападение на „терорист“ на Западния бряг"}
{"url": "http://www.focus-news.net/news/2017/09/26/2439729/denyat-26-septemvri-v-svetovnata-istoriya.html", "text": "Европейски ден на езиците е и Световен ден на контрацепцията. През 1580 г. Франсис Дрейк и неговата експедиция акостират в Плимут след 33-месечно околосветско пътешествие. През 1907 г. английската колония Нова Зеландия става доминион – самоуправляваща се държава в състава на Британската империя, признаваща върховната власт на английския крал (кралица). Доминиони са още Канада (от 1867 г.), Австралийския съюз (от 1901 г.) и др.\r\nПрез 1912 г. по време на Балканската война черногорската армия атакува османската, а през 1918 г. започва последното голямо сражение през Първата световна война – битката за Аргон. През 1934 г. на вода се пуска най-големият пътнически кораб на компания “Кунард лайн” ­ “Куин Мери”. На този ден през 1955 г. вследствие на кризисна ситуация на Нюйоркската стокова борса се отбелязват загуби от 44 милиона щатски долара.\r\nНа тази дата през 1960 г. вицепрезидентът на САЩ Ричард Никсън и сенаторът Джон Кенеди провеждат първия предаван в национален мащаб телевизионен предизборен дебат. А през 1984 г. - Китай и Англия постигат споразумение за преминаването на Хонконг под китайско управление от 1997 г.\r\n2015 г.\r\nЗеметресение с магнитуд 6.5 по скалата на Рихтер е регистрирано в Чили, в близост до крайбрежието на юг от град Ла Серена.\r\n2014 г.\r\nБританският парламент одобрява провеждането на въздушни удари върху „Ислямска държава“.\r\n2012 г.\r\nВ Гърция е обявена 24 часова национална стачка.\r\n2011 г.\r\nМинистър председателят на Испания Хосе Луис Родригес Сапатеро разпуска парламента и обявява предсрочни парламентарни избори. Социалистът премиер изтегля с четири месеца парламентарните избори, които трябва да се проведат през март 2012 г., поради безсилието на правителството да се справи с антикризисната политика. След изборите Сапатеро се оттегля от политиката поради нарастващата обществена подкрепа за консервативната Народна партия на Мариано Рахой.\r\n1990 г.\r\nУмира Алберто Моравия (псевдоним на Алберто Пинкерле) – италиански писател.\r\nАлберто Моравия е роден през 1907 г. Автор е на: сборник разкази \"Онова нещо\", \"Трилогия за отчуждението\": \"Приключението\" (1960 г.), \"Нощта\" (1960 г.), \"Затъмнението\" (1962 г.), романа \"Аз и Той\" и други.\r\n1989 г.\r\nЕвропейската общност приема план за подпомагане на Полша и Унгария — програма ФАР (PHARE).\r\n1984 г.\r\nКитай и Англия постигат споразумение за преминаването на Хонконг под китайско управление от 1997 г.\r\nХонконг е територия в Азия, в югоизточната част на Китай на брега на Южнокитайско море. Състои се от 2 части: остров Сянган и малък участък от полуостров Дзюлун – китайски територии, отнети от Великобритания през 1842 г., а също – по-голямата част от полустров Дзюлун с прилежащите острови (т. нар. Нова територия), дадени под аренда от Китай на Великобритания през 1898 г. за срок от 99 години. Площта на Хонконг е 1 066 кв. км. населението – 6 500 000 жители, над 98% от които – китайци. Официални езици са английски и китайски. Административен център е гр. Сянган (англ. Виктория). Благодарение на големите чужди инвестиции (китайски, английски, японски и американски) през 60-те и 70-те години на ХХ в. на базата на вносни суровини започва бурно развитие на промишлеността, около 4/5 от продукцията на която отива за износ. Развити са следните промишлени отрасли шивашка, обувна, електротехническа, електронна, текстилна, хранително-вкусова, тютюнева, нефтохимическа, циментова и порцеланово-керамична промишленост, корабостроене, туризъм. Добиват се каолин, флуорит, кварцов пясък. В страната съществува интензивно развито зеленчукопроизводство и цветарство. Отглеждат се свине, птици. Развит е риболовът. Изградена е ЖП и шосейна мрежа. Много добре развит е търговският флот. Хонконг е износител (включително реекспорт) на промишлена продукция, бижутерия, играчки. Развит е. През юли 1997 г. Хонког е върнат на Китай.\r\n1983 г.\r\nВ нощта на 26 септември 1983 година в команден пункт Серпухов-15, намиращ се недалеч от Москва, постъпва съобщение от космическата система за ранно предупреждение - за нападение от страна на САЩ. Оперативният дежурен в този момент - подполковник Станислав Петров - взема решение, че това е лъжливо сработване на системата, в което предотвратява потенциална ядрена война.\r\n1976 г.\r\nУмира Леополд Стефан Ружичка – швейцарски химик органик, професор, Лауреат на Нобелова награда за химия (1939 г., заедно с А. Бутенанд). През 1910 г. завършва Виенското техническо училище в Карлсруе. Асистент е на Г. Щаудингер. През 1912 г. заминава заедно с него за Швейцария. Преподава във Федералното висше техническо училище в Цюрих (1923-1925 г., 1929-1957 г.). През 1926-1929 г. е професор в Утрехтския университет. Основните му трудове са посветени на установяване строежа (ирон, фарнезол и др.) и пътищата за биогенеза (\"изопреновото правило\") на терпеноидните съединения, на синтеза на стероидите (между които през 1934-1935 г.- синтез на мъжките полови хормони андростерон и тестостерон) и макроциклични съединения (мускон и др.).\r\n1960 г.\r\nФидел Кастро произнася най-дългата реч в историята на ООН ­ 4 часа и 29 минути.\r\nФидел Кастро е кубински политик и държавник. Организатор е на “Движение 26 юли” (1955-1956 г.). След комунистическия преврат през 1959 г.е министър-председател на Революционното правителство (до 1976 г.). Първи секретар е на ЦК на КП на Куба от 1965 г., министър- председател (1959-1976 г.). От 1976 г. е председател на Държавния съвет и на Министерския съвет на Куба. Начело е на Движението на необвързаните страни (1976-1979 г.).\r\nВицепрезидентът на САЩ Ричард Никсън и сенаторът Джон Кенеди провеждат първия предаван в национален мащаб телевизионен предизборен дебат. \r\nНа 8 ноември Джон Ф. Кенеди печели президентските избори в САЩ срещу кандидата на републиканците Ричард Никсън.\r\n1955 г.\r\nВследствие на кризисна ситуация на Нюйоркската стокова борса се отбелязват загуби от 44 милиона щатски долара.\r\n1944 г.\r\nВлиза в сила решение на българското правителство да скъса дипломатическите си отношения с Унгария. Решението е взето на 23 септември същата година.\r\n1934 г.\r\nПуска се на вода най-големият пътнически кораб на компания “Кунард лайн” ­ “Куин Мери”.\r\n1918 г.\r\nЗапочва последното голямо сражение през Първата световна война – битката за Аргон.\r\nБитката за Аргон е последната офанзивна битка на Първата световна война. Тази офанзива пряко води до тоталното разгромяване на немската армия, подписването на примирието от 11 ноември и края на войната.\r\nБитката протича във три основни фази. Първата фаза започва в 5.30 на 26 септември, и за два дни американските войски напредват с 11 км. На 29 септември срещу американските сили са разгърнати още шест немски дивизии. Втората фаза започва на 4 октомври, когато атаките са подновени. Загубите са толкова големи, че генерал Пършинг изисква 90 000 души подкрепление, но получава едва 45 000. Той обсъжда ситуацията с командващия генерал на Антантата маршал Фош, който държи офанзивата да продължи, тъй като е насочена към главната немска линия на отстъпление. До 14 октомври американските сили са преминали Хинденбургската линия на няколко места. Геройството на 77 -ма американска дивизия, която се оказва откъсната от доставки и връзка с командването, е обезсмъртено във филма “Изгубеният батальон” (2001).\r\nТретата фаза на битката започва на 28 октомври, когато американските сили са прегрупирани в две армии, които продължават да настъпват срещу 31 немски дивизии. Американската офанзива е част от обща директива на маршал Фош да се продължи настъпление по целия фронт. И двете страни използват интензивни въздушни атаки, включително и дневни бомбардировки. \r\nОфанзивата е преустановена на 11 ноември, когато се подписва примирието с Германия. Битката при Аргон е най-сериозната офанзива на Американските експедиционни сили в Първата световна война, а също и една от най-кръвопролитните - загиват 26 277 американски войници и 95,786 са ранени. Общият брой на загубите от германска страна е над 126 000.\r\n1914 г.\r\nФедералната комисия по търговията в САЩ приема постановление, забраняващо създаването на монополи в индустрията и търговията.\r\n1907 г.\r\nАнглийската колония Нова Зеландия става доминион – самоуправляваща се държава в състава на Британската империя, признаваща върховната власт на английския крал (кралица). Доминиони са още Канада (от 1867 г.), Австралийския съюз (от 1901 г.) и др.\r\nНова Зеландия е държава в югозападната част на Тихия океан. Общата площ на страната е 268 700 кв. км., а населението 3 320 000 жители. Столица е гр. Уелингтън. Глава на държавата е кралицата на Великобритания, представена от генерал-губернатор. Законодателен орган е еднокамарен парламент (палата на представителите).\r\n1899 г.\r\nВ периода 19 – 26 септември се провеждат допълнителни парламентарни избори, спечелени от Либералната партия. Изборите бележат началото на конфликти между либерали и народнолиберали, които впоследствие довеждат до падане на кабинета.\r\n1883 г.\r\nТретото Обикновено народно събрание одобрява конвенциите за изплащане на окупационния дълг към Русия и за дострояване на Източните железници (Цариброд-Вакарел).\r\n1815 г.\r\nВладетелите на Русия, Австрия и Прусия Александър I, Фридрих Вилхелм III и Франсис I създават Свещения съюз за запазване на статуквото в Европа след Наполеоновите войни.\r\nСвещеният съюз, създаден през 1815 г. е исторически, политически и военен съюз между монарсите на Австрия, Прусия и Русия, оформен на 14 (26) септември 1815 г. в Париж след свалянето на император Наполеон I. Целите на съюза са осигуряване нерушимостта на решенията на Виенския конгрес (1814-1815 г.) и утвърждаване на абсолютизма в Европа. През 1815 г. към Свещения съюз се присъединяват Франция, Англия, Испания и др. Съюзът организира въоръженото потушаване от австрийски войски на въстанията в Неапол (1820-1821 г.) и в Пиемонт (1821 г.) и от френски войски на въстанието в Испания (1820-1823 г.). В много акции участва и Англия. Съюзът се разпада след 1830 г. поради изострянето на външнополитическите противоречия между държавите участнички.\r\n1580 г.\r\nФрансис Дрейк и неговата експедиция акостират в Плимут след 33-месечно околосветско пътешествие. Те стават първите британци, обиколили света. Това е и второто околосветско пътуване в историята, а самият Дрейк става първият водач на подобна експедиция, който се завръща заедно с нея. На тази дата са родени:\r\n1932 г.\r\nРоден е Владимир Войнович – руски писател. В бившия СССР излизат повестите му “Мы здесь живем” (1963 г.), “Повести” (1972 г.), “Степень доверия” (1972 г.). Много от книгите му излизат за първи път на Запад. Сред тях са донеслият му световна известност роман “Животът и необикновените приключения на войника Иван Чонкин” (т. I – 1975 г., т. II - 1979 г.), за който Войнович е избран за член на Баварската академия на изящните изкуства и почетен член на американско дружество “Марк Твен”. Автор е на повестите “Иванкиада” (1976 г.), “Путем взаимной переписки” (1979 г.) и “Шапка” (1988 г.), пиесата “Трибунал” (1985 г.), романите “Москва 2042” (1986 г.) и “Замысел” (1995 г.), автобиографичната книга “Дело № 34840” (1994 г.), публицистичният сборник “Антисоветский Советский союз” (1985 г.). През 2000 г. излиза романът “Монументалната пропаганда”.\r\n1931 г.\r\nРоден е Кръстьо Анков Горанов – български философ марксист, социолог и естет, член-кореспондент на БАН (1984 г.). Професор е по социология (1970 г.) и по философия във ВИТИЗ \"Кр. Сарафов\" (дн. НАТФИЗ). Директор е на Института за култура при БАН (1971 г.). Народен представител е в VII ВНС. Автор е на съчиненията: \"Съдържание и форма в изкуството\" (1958 г.), \"Художествен образ и съвременност\" (1967 г.), \"Основи на естетиката\" (1986 г.) и др.\r\n1923 г.\r\nРоден е Александър Алов – руски режисьор и сценарист. Режисьор е на: \"Павел Корчагин\" (1957 г.), \"Мир за новороденото\" (1961 г.), \"Бяг\" (1971 г.), \"Легенда за Тил\" (1974 г.), \"Техеран’43\" (1980), \"Бряг\" (1984 г.). Сценарист на: \"Избор\" (1988 г.), \"Закон\" (1990 г.). Умира на 12 юни 1983 г.\r\n1898 г.\r\nРоден е Джордж Гершуин – един от най-популярните американски композитори.\r\nГершуин започва да се занимава с композиране под влияние на Ървин Бърлин и Джером Керн. Първата си оперета \"В осем и половина часа\" създава през 1919 г. Слава му донася \"Ла, ла Люсил\" (1920 г.). През 1924 г. е представено произведението \"Рапсодия в синьо\" (\"Рапсодия в стил блус\") с диригент П. Уаймън и с участието на автора. Джордж Гершуин създава оперетата \"Лейди, бъдете добра\" и няколко песни. Следват: Концерт за пиано и оркестър във фа (1925 г.), симфонията-поема \"Един американец в Париж\" (1928 г.), \"Кубинска увертюра\", \"Втора рапсодия\" и операта \"Порги и Бес\" – първата американска национална опера и негово най-значително произведение. Умира на 11 юни 1937 г. в Ню Йорк.\r\n1897 г.\r\nРоден е Павел VІ (Джовани Батиста Монтини) – римски папа от 1963 г. до 1978 г. Завършва лицей (1916 г.), семинария (1920 г.), продължава образованието си в университет. В периода 1923-1954 г. е на дипломатическа служба във Ватикан. Архиепископ е на Милано (1954-1958 г.) и кардинал (1958 г.). Избран е за папа на 21 юни 1963 г. Провежда сесии на Вселенския събор (1963-1965 г.). През 1964 г. пътува до много страни в света (Палестина, Индия, САЩ, Филипините, Австралия и др.). Разширява кардиналската колегия до 147 души (1973 г.). Започва реформиране на Римската курия (апостолическата конституция \"Регимини еклезие универсе\", 1967 г.). Създава енцикликите \"Еклезиам суам\" (1964 г.), \"Популорум прогрессио\" (1967 г.), \"Хумане вите\" (1968 г.), апостолическото послание \"Октогезима адвениенс\" (1971 г.). Умира на 6 август 1978 г. в Рим.\r\n1889 г.\r\nРоден е Мартин Хайдегер – германски философ-екзистенциалист. Завършва Фрайбургския университет, където учи философия при Г. Рикерт. От 1916 г. е асистент на Е. Хусерл. Професор е в Марбургския (1923-1928 г.) и Фрайбургския университет (1928-1951 г.). В периода 1933-1934 г. е ректор. В началото на философската си дейност е привърженик на различни тенденции в идеалистичната философия от края на ХIХ и нач. на ХХ в.: феноменологията на Хусерл и М. Шелер, философията на живота на В. Дилтай и отделни мотиви от диалектическата теология. В произведението си “Битие и време” (1927 г.) разглежда въпроса за смисъла на битието, който според него е забравен от традиционната европейска философия. Мартин Хайдегер умира на 26 май 1976 г.\r\n1888 г.\r\nРоден е Томас Стърнз Елиът –  англо-американски поет, историк на културата.\r\nПрез 10-те години на ХХ в. Томас Елиът е имажист (поетична школа в англоезичната литература, която обединява англичаните Т. Елиът, Ф. М. Флинт, Д. Лоурънс, Р. Олдингтън и американците Е. Лоуъл, Е. Паунд, Х. Дулитъл, Дж. Флетчър). Първите му произведения са \"Пруфрок и други наблюдения\" ( 1917 г.), \"Стихотворение\" ( 1920 г.), \"Безплодната земя\" (1922 г.). Автор е на драми, между които \"Убийство в църквата\" (1935 г.), \"Събиране на семейството\" (1939 г.) и др. Историко-литературните му статии и статиите му върху общи проблеми на културата са събрани в сборника \"Предназначение на поезията и критиката\" (1933 г.), \"Бележки към определяне на понятието “култура\" (1948 г.), \"За поетите и поезията\" (1957 г.). През 1948 г. получава Нобелова награда за литература. На 6 юли 1993 г. са открити 40 непубликувани поеми на Елиът. Умира на 4 януари 1965 г. в Лондон.\r\n1886 г.\r\nРоден е сър Арчибалд Вивиан Хил – английска физиолог, член на Лондонско кралско дружество (от 1818 г., през 1935-1945 г. е секретар). Лауреат на нобелова награда за физиология и медицина за 1922 г. (заедно с О. Майерхоф). През 1907 г. завършва Кеймбриджкия университет. През 1914-1919 г. преподава физическа химия в Кеймбриджкия и физиология в Манчестърския университет. През 1920-1923 г. е професор по физиология в Манчестърския университет, през 1923-1925 г. е професор по физиология в университетския колеж в Лондон. Председател е на Дружеството за подкрепа на науката и образованието (1946-1963 г., от 1963 г. - президент). Основните му трудове са по термодинамика на мускулната дейност и механизмите на мускулното съкращение. Усъвършенства термоелектрическия метод за измерване температурата в мускулите и създава редица точни прибори за изучаване на топлообразуването в нервите и мускулите. Въвежда понятията “кислороден дълг” и “устойчиво състояние” като характеристики на връзката между потреблението на кислород и отстраняването на продуктите на разпада в мускулите.\r\n1877 г.\r\nРоден е Алфред Дени Корто – френски пианист и диригент. През 1919 г. основава заедно с А. Манжо “Нормална музикална школа”, а през 1905 г. - трио, заедно с Ж. Тибо и П. Касалс. Умира на 15 юни 1962 г. в Лозана.\r\n1849 г.\r\nРоден е Иван Петрович Павлов – руски физиолог, академик (от 1907 г. в Санкт Петербургската АН; от 1917 г. в Руската АН). Завършва естествени науки в Петербург (1875 г.) и Медико-хирургическата академия (1879 г.). Работи в клиниката на С. П. Боткин. От 1890 г. е професор в Катедрата по фармакология, от 1895 г. до 1925 г. - в Катедрата по физиология. От 1891 г. завежда Физиологическия отдел на Института по експериментална медицина, в който работи 45 години. Изучава физиологията на сърдечно-съдовата система и храносмилането. Най-голямото му постижение е откриването на условните рефлекси и включването им като основен метод за изучаването на висшата нервна дейност. Изследва физиологията на съня; открива процесите на вътрешно задържане в кората на главния мозък и законите за ирадиацията и концентрацията на процесите на възбуждане и задържане; автор е на учението за анализаторите, за типовете висша нервна дейност, за сигналните системи. През 1904 г. получава Нобелова награда за физиология и медицина.\r\nИван Павлов умира на 27 февруари 1936 г.\r\n1791 г.\r\nРоден е Теодор Жерико – френски художник – живописец и график. Учи при К. Верне (1808-1810 г.) и П. Герен (1810-1811 г.), изпитва влиянието на А. Гро. Първите му произведения са повлияни от Наполеоновите войни - \"Офицер от гвардейския конноегерски полк в атака\" ( 1812 г.), \"Ранен кирасир, напускащ бойното поле\" ( 1814 г). Едно от основните произведения на Жерико е \"Салът на \"Медуза\" (1818-1819 г.).През 1820-1821 г. е в Англия, където създава произведенията \"Голяма и малка английски сюити\" ( 1820-1821 г.), \"Дерби в Епсъм\" ( 1821 г.).На тази дата умират:\r\n1973 г.\r\nУмира Ана Маняни - италианска актриса. Роден е на 7 март 1908 г. Учи в школа за декламация в академията “Санта Чечилия”. Дебютира в киното през 1933 г. - “Сляпата от Соренто”. През 1941 г. изпълнява главната роля в “Ученичката Тереза” на Виторио де Сика. От 1941 г. работи в естрадата заедно с Тото. През 1945 г. се снима в “Рим - открит град” на Роселини. Снима се в “Любов” (1948 г.) на Роселини, “Земята трепери” (1948 г.) на Висконти, “Най-красивата” (1951 г.), “Златната карета” (1953 г.) на Реноар, “Татуираната роза” (1955 г., “Оскар”), “Сестра Летиция” (1957 г.), “Дивият вятър” (1958 г.), “Ад сред града” (1959 г.). Голям успех постига във филма на Пазолини “Мама Рома” (1962 г.). През 60-те год. се снима в Холивуд - “Бегълците” (1960 г.), “Тайната на Санта Виктория” (1968 г.), работи и в телевизията - “Три жени” (1971 г.). За последен път се появява на екран, играейки себе си в “Рим” (1972 г.) на Ф. Фелини.\r\n1970 г.\r\nУмира Джон Френк Шерер – американски геолог. Роден е на 13 април 1904 г. През 1925 г. завършва Йейлския университет. Доктор по философия от 1928 г. в Йейл. От 1927 г. е физико-химик в геофизичната лаборатория в института Карнеги. Основните му трудове са в областта на минералогията, геохимията и физическата химия. Вицепрезидент на Международна асоциация по вулканология и химия на земните недра (1957-1960 г.), президент на Минералогичното (1943 г.), Геологичното (1944 г.) и Геохимическо (1960 г.) общества в Америка.\r\n1945 г.\r\nУмира Бела Барток – унгарски композитор. Автор е музикално-сценични произведения: операта \"Замъкът на херцог Синята брада\" (1911 г.), балетите \"Дървеният принц\" (1916 г.), \"Чудесният мандарин\" (1919 г.). Създава и музикални произведения: симфонията \"Кошут\", концерт за оркестър, три концерта за пиано и оркестър, концерти за цигулка, за виола, камерна музика, вокално-инструментални творби (\"Кантата профана\", \"Алегро барбаро\" и др.). Емигрира в САЩ през 1940 г.\r\n1914 г.\r\nУмира Аугуст Маке – германски художник. Роден е на 3 януари 1887 г. През 1902 г. създава първите си картини, учи в Художествената академия в Дюселдорф. Рисува портрети, като най-често му позира Елизабет Герхард от Бон (негова съпруга от 1909 г.). Пътува из Северна Италия, посещава Лондон, а през 1907 г. заминава за Париж, където се запознава с импресионистите. В Германия изучава ранния Ренесанс и немската школа, а през 1908 г. отново пътува до Италия и Париж, където попада под влияние на фовистите (Матис). Заедно с Франц Марк замисля и съставя алманаха “Синият ездач” (1912 г.). Организира “Изложба на рейнските експресионисти” (1913 г.) в Бон, последвана от първия немския Есенен салон в Берлин. От 1910 г. до 1913 г. създава повече от 330 платна (без акварелите и рисунките).Убит е на фронта по време на Първата световна война.\r\n За изготвянето на историческата справка на Агенция “Фокус” са използвани следните източници:", "date": "2017.09.26", "title": "Денят 26 септември в световната история"}
{"url": "http://www.focus-news.net/news/2017/09/26/2439730/finlandskata-kompaniya-patria-shte-vzeme-uchastie-v-mezhdunarodnata-konferentsiya-vaorazhenite-sili-na-badeshteto-2040-afcea-2017-v-sofiya.html", "text": "Финландската компания Patria ще вземе участие в международната конференция „Въоръжените сили на бъдещето 2040\" (AFCEA 2017) в София, България, съобщиха от компанията. В отговор на искането на българското Министерство на отбраната за нови бойни машини за пехотата, Patria има силно предложение за местно производство на модерно машина.\r\nPatria вече проведе две демонстрации в България - през декември 2016 и юни 2017, на които представи своята бронирана машина 8x8 (Patria AMV) със стрелба и кормуване.\r\nПървата демонстрация позволи стрелба с 30-милиметрово оръдие, руски калибър, а за демонстрацията през юни 2017 г. машината беше оборудвана с 30-милиметрово оръдие, отговарящо на стандартите на НАТО. Идеята бе да се покаже способността на AMV платформата да използва различни оръжейни системи според изискванията на клиента. Последната демонстрация представи за пръв път в България и амфибийната способност на AMV с балистична и минна защита с ниво 4. С Patria AMV можете да комбинирате амфибийната способсност с висока степен на защита и огнева мощ.\r\nPatria AMV е разработена в съответствие с изискванията на финландските военни сили за употреба от войници на войници. Бързо и лесно обучение за експлоатация и поддръжка стои зад дизайна на машината, поради ограниченото време, с което войниците разполагат на терен. Същите характеристики се доказаха като безценни в реални бойни условия, докато бяха използвани в Афганистан и Чад от съществуващи клиенти.\r\nPatria акцентира изключително много върху местното производство. Компанията предлага участие в промишлеността и местно производство в България, като повече от 50% от инвестицията ще остане в страната. Финландската компания е реализирала успешно такива проекти в Полша, Словения, Хърватия и Южна Африка. Patria е напълно отдадена и способна да направи същото и в България и в момента води дискусии и с други, убедени в успеха на AMV, нации. Местното производство ще предостави на България сигурност на доставките чрез създаване на независима поддръжка и контрол.\r\nИзбирайки Patria, българската отбранителната промишленост ще получи трансфер на технологии, възможност за местно производство и значителна пряка инвестиция за модернизиране на производствената инфраструктура. Новите съоръжения за производство на бойни машини на пехотни могат да бъдат ефективно използвани и за поддържане на съществуващия парк от руски машини с най-съвременно оборудване и ноу-хау. Всичко това, естествено, ще доведе до стотици нови работни места - преки и косвени, в рамките на българските вериги за доставки. България ще може да изнася машини, произведени в страната, на трети пазари, като същевременно поддържа високите стандарти за качество на Patria.\r\nКонцепцията за местно производство е в съответствие с намерението на българския министър-председател и министър на отбраната да включи местната индустрия в програмите за модернизация на българските въоръжени сили.", "date": "2017.09.26", "title": "Финландската компания Patria ще вземе участие в международната конференция „Въоръжените сили на бъдещето 2040\" (AFCEA 2017) в София"}
{"url": "http://www.focus-news.net/news/2017/09/26/2439731/the-jerusalem-post-trima-dushi-sa-zaginali-edin-e-v-tezhko-sastoyanie-sled-napadenie-na-zapadniya-bryag.html", "text": "Четирима души са нападнати във вторник сутрин в Хар Адар, разположен в непосредствена близост до Ерусалим, съобщава израелският вестник The Jerusalem Post. Съгласно разпространените данни трима са починали от получените рани, докато четвъртият е в тежко състояние.\r\nПредварителният полицейски доклад съобщава за нападение срещу патрулиращи представители на силите за сигурност. Нападението срещу тях е извършено с огнестрелно и хладно оръжие.\r\nНападателят е неутрализиран, без да се съобщава дали е ликвидиран.Тереза Герова", "date": "2017.09.26", "title": "The Jerusalem Post: Трима души са загинали, един е в тежко състояние след нападение на Западния бряг"}
{"url": "http://www.focus-news.net/news/2017/09/26/2439732/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-ivan-takov-shte-provedat-priemna-za-grazhdani.html", "text": "От 15.00 до 17.00 часа, народният представител от \"БСП за България\" Румен Георгиев и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП - София. Желаещите могат да се запишат предварително на телефон 02/987 20 86.", "date": "2017.09.26", "title": "Народният представител от \"БСП за България\" Румен Георгиев и общинският съветник Иван Таков ще проведат приемна за граждани"}
{"url": "http://www.focus-news.net/news/2017/09/26/2439733/chetvartiyat-godishen-kongres-na-balgarskiya-sayuz-po-balneologiya-i-spa-turizam-shte-se-provede-v-kyustendil.html", "text": "На 26 и 27 септември Кюстендил ще бъде домакин на Четвъртия годишен конгрес на Българския съюз по балнеология и спа туризъм.  Тази година събитието се провежда под мотото: „Иновации и развитие на българските СПА дестинации. Проблеми пред общините и бизнеса”. Конгресът се осъществява под патронажа на Министерство на туризма и в партньорство с Община Кюстендил и Европейската СПА Асоциация. Събитието  ще бъде открито от министъра на туризма Николина Ангелкова, председателя на Българския съюз по балнеология и спа туризъм Стефан Шарлопов и кмета на Кюстендил Петър Паунов. Поканени са още министърът на регионалното развитие и благоустройството Николай Нанков и министърът на околната среда и водите Нено Димов.\r\nВ програмата на конгреса са включени актуални теми, свързани с успешното управление на СПА дестинации, медикъл СПА и СПА хотели, подбор на кадри, тенденции в балнеологията и рехабилитацията и други важни аспекти свързани със СПА индустрията. За лектори са поканени водещи професионалисти и експерти от Европа и България в съответните области.  Всички участници, ще имат възможност да повишат уменията и знанията си, като в същото време ще проучат новите тенденции в сектора, което от своя страна ще доведе до изграждане на платформа за предоставяне на висококачествени услуги на конкурентно европейско ниво.\r\nЗа първа година в рамките на Конгреса ще бъде организирано изложение на всички съпътстващи балнео и СПА туризма индустрии:\r\n- СПА козметика и хотелско оборудване;\r\n- Вино;\r\n- Минерална вода;\r\n- Медицинска техника и др.\r\nВ рамките на конгреса ще се проведе и заседание на Общото събрание на Български съюз по балнеология и СПА туризъм. Събитието ще завърши с церемонията по връчване на Годишните награди на Български съюз по балнеология и СПА туризъм.", "date": "2017.09.26", "title": "Четвъртият годишен конгрес на Българския съюз по балнеология и спа туризъм ще се проведе в Кюстендил"}
{"url": "http://www.focus-news.net/news/2017/09/26/2439734/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Мартин Байчев, Милена Димова, Надя Георгиева и Марица Гърдева ще се срещнат с граждани в дните до 29 септември. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015. \r\nПриемният ден на Мартин Байчев е днес, на Милена Димова – на 27 септември, на Надя Георгиева – на 28 септември, и на Марица Гърдева – на 29 септември.", "date": "2017.09.26", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2017/09/26/2439735/valdis-dombrovskis-balgariya-mozhe-da-se-prisaedini-kam-evrozonata-do-nyakolko-godini.html", "text": "В интервю за германския ежедневник Das Rheinische Post заместник-председателят на Европейската комисия Валдис Домбровскис, отговарящ за еврото и социалния диалог, заяви, че България може да се присъедини към еврозоната до няколко години.\r\n„Страната работи усърдно за перспективата“, призна латвийският политик.\r\nНа въпрос кога България може да стане част от валутния съюз на Общността, Домбровскис отговори: „Ако се спазва предвидената процедура и всичко върви гладко, това ще отнеме повече от три години“.\r\nЕС се отнася сериозно към разширяването на еврозоната. Но нито една страна няма да бъде принудена да се присъедини, увери Домбровскис, имайки предвид страни като Швеция, която се отнася скептично към въвеждането на единната европейска валута.Тереза Герова", "date": "2017.09.26", "title": "Валдис Домбровскис: България може да се присъедини към еврозоната до няколко години"}
{"url": "http://www.focus-news.net/news/2017/09/26/2439736/shte-se-provede-koordinatsionna-sreshta-mezhdu-predstaviteli-na-rakovodstvoto-na-sdvr-srp-i-tsentrovete-za-speshna-meditsinska-pomosht.html", "text": "Днес от 11.30 часа в сградата на СДВР ще се проведе начална координационна среща. Това съобщиха от пресцентъра на МВР. Ще участват ръководствата на СДВР, заедно с началниците на районните управления, на Софийската районна прокуратура (СРП), както и управителите и изпълнителните директори на центровете за спешна медицинска помощ /чл. 10, т. 1 от ЗЛЗ/ и техните подразделения и на държавните и общински болници за активно лечение /чл. 9, ал. 1, т. 1 от ЗЛЗ/, ситуирани на територията на столицата. \r\nЦелта на срещата е обсъждане на възможности и създаване на организация за незабавна реакция при данни за извършени престъпления по отношение на медицински специалисти при/или по повод изпълнение на служебните им задължения.", "date": "2017.09.26", "title": "Ще се проведе координационна среща между представители на ръководството на СДВР, СРП и центровете за спешна медицинска помощ"}
{"url": "http://www.focus-news.net/news/2017/09/26/2439737/blagoevgrad-zapochva-remontat-na-piteyniya-vodoprovod-pri-akvapark.html", "text": "Започва дългоочакваният ремонт на питейния водопровод при „Аквапарк“ в Благоевград. Това съобщиха от пресцентъра на Община Благоевград. Средствата за ремонтните дейности са осигурени от Министерството на регионалното развитие и благоустройството, вследствие на целенасочено водена политика на кмета д-р Атанас Камбитов за тяхното осигуряване. Дейностите започват днес след сключен договор между Община Благоевград и фирма изпълнител. Ремонтът, в едно от най-проблемните трасета в областния център на Пиринско, ще се извършва поетапно. „Водоснабяване и канализация“ ЕООД Благоевград ще информират гражданите за временното преустановяване на водоподаването в района. Община Благоевград апелира да се преминава по обходен маршрут, ул. „Катина и Никола Хайдукови“, за да се избегне неудобството на гражданите и работния процес в трасето „Алеята на здравето“, участъка на „Аквапарк“. \r\nВ началото на годината д-р Атанас Камбитов осигури финансиране за проекта, който водното дружество бе изготвил. Благодарение на това ще бъде сменен близо 400 метра водопровод. С парите ще бъдат отстранени всички проблеми по трасето, което снабдява с вода 5 квартала в града – „Еленово”, „Орлова чука”, „Ален мак”, „Бялата висота”, „Юг” (зоната, заключена между ул. „Балкан”, „14-и полк”, „Свобода” и „Делвинска”). С осигурените средства Община Благоевград ще реши сериозния проблем, съществуващ от години.", "date": "2017.09.26", "title": "Благоевград: Започва ремонтът на питейния водопровод при „Аквапарк“"}
{"url": "http://www.focus-news.net/news/2017/09/26/2439738/plovdiv-obshtinskite-savetnitsi-ot-gerb-provezhdat-priemni-s-grazhdani.html", "text": "Общинските съветници от ПП ГЕРБ в град Пловдив провеждат приемни с граждани. Това съобщиха от пресцентъра на ПП ГЕРБ. Общинският съветник от ПП ГЕРБ в Общински съвет – Пловдив, Иван Вичков ще приема граждани във вторник от 16 до 18:00 часа днес в офиса на ПП ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 27 септември 2017 г., ще се проведат приемни с граждани на общински от ПП ГЕРБ в Общински съвет - Пловдив, както следва:\r\n- Радослава Ташкова, председател на Групата на ПП ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” №1А;\r\n- Георги Василев, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков”№1А;\r\n- Д-р Аргир Аргиров, от 17:30  до 18:30 часа в офиса на ПП ГЕРБ в район „Южен” на ул. ”Академик Петър Динеков” №1А; \r\n- Ани Лафчиева, от 17:00 до 18:30 часа в офиса на ПП ГЕРБ в район „Източен” на ул. ”Коста Паница” №5; \r\n- Емил Русинов, от 17:30 до 19:00 часа в офиса на ПП ГЕРБ в район „Източен” на ул. ”Коста Паница” №5. \r\nВ четвъртък, 28 септември 2017 г. общинските съветници от ПП ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на ПП ГЕРБ в район „Западен” на ул. ”Царевец” № 9; \r\n- Гошо Къчков, от 17:30  до 19:00 часа в офиса на ПП ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на ПП ГЕРБ в район „Източен” на ул. ”Коста Паница” №5. \r\nВеселин Маневски, от 16 до 18:00 часа в офиса на ПП ГЕРБ в район „Южен” на ул. ”Академик Петър Динеков” №1А.", "date": "2017.09.26", "title": "Пловдив: Общинските съветници от ГЕРБ провеждат приемни с граждани"}
{"url": "http://www.focus-news.net/news/2017/09/26/2439739/smolyan-natsionalniyat-trenyor-kam-federatsiyata-po-tenis-todor-enev-shte-iznese-otkrit-urok-v-grada.html", "text": "Община Смолян организира съвместно с Българската федерация по тенис среща, инициирана от кмета Николай Мелемов, която ще бъде последвана от открит урок за всички деца и младежи, които спортуват тенис на корт в Смолян. Това съобщиха от пресцентъра на Община Смолян. От страна на федерацията ще присъства Тодор Енев, треньор на националния ни отбор, както и други представители от федерацията. Откритият урок ще се състои от 15.00 часа на кортовете в кв. \"Райково\", а при дъждовно време - в Спортната зала. Общината кани всички деца, които харесват този спорт, да присъстват на открития урок и да се срещнат с треньора на националния ни отбор.", "date": "2017.09.26", "title": "Смолян: Националният треньор към Федерацията по тенис Тодор Енев ще изнесе открит урок в града"}
{"url": "http://www.focus-news.net/news/2017/09/26/2439740/stern-partiite-se-sabirat-na-parvo-zasedanie-sled-izborite-za-bundestag.html", "text": "Два дни след изборите в Бундестага политическите партии се събират за първа среща в Берлин, съобщава изданието Stern.\r\nИзбраните 94 депутати от „Алтернатива за Германия“ ще заседават от 11 часа (местно време). В 14 часа (местно време) е срещата на „Зелени“ и членове на Свободната демократическа партия (СвДП). Бивши и настоящи депутати от Съюза (ХДС/ХСС) и ГСДП ще се съберат последни, в 15 часа (местно време).\r\nСлед завръщането си в парламента, свободните демократи бяха първите, които проведоха заседание след изборите за Бундестаг. Те се събраха в Берлин още в понеделник.\r\nС 709 депутати, 19-тият Бундестаг на ФРГ ще бъде най-големият в историята на страната, припомня изданието. Тереза Герова", "date": "2017.09.26", "title": "Stern: Партиите се събират на първо заседание след изборите за Бундестаг"}
{"url": "http://www.focus-news.net/news/2017/09/26/2439741/plovdiv-forum-shte-obsadi-uchastieto-na-turisticheskiya-sektor-v-realizatsiyata-na-proekta-evropeyska-stolitsa-na-kulturata-2019.html", "text": "Първият тематичен форум, посветен на готовността на туристическия бранш за реализацията на проекта „Пловдив – Европейска столица на културата 2019“, ще се състои днес в Пловдив, съобщиха от пресцентъра на Министерство на туризма. Събитието ще се проведе от 14.00 часа в Дома на културата „Борис Христов“ в партньорство с Министерството на туризма, Общинското предприятие „Туризъм“ - Пловдив, Институт Сервантес - София.\r\nВ дискусиите ще се включи Фернандо Алварес Буска, маркетинг директор на Европейска столица на културата 2016 Сан Себастиан, а гости ще са инж. Иван Тотев – кмет на Община Пловдив, Хавиер Валдивиелсо Одриосола – директор на Институт Сервантес–София, Любов Костова - директор на Британския съвет в България и др.\r\nЕкипът на Общинската фондация „Пловдив 2019“ предвижда организирането на поредица такива инициативи, привличащи бранша към каузата и популяризиращи региона и България като туристически и културно-исторически дестинации. Туристическият бранш ще има възможност да се запознае подробно с проекта и да участва непосредствено в подготовката и посрещането на многобройните гости от страната и чужбина.", "date": "2017.09.26", "title": "Пловдив: Форум ще обсъди участието на туристическия сектор в реализацията на проекта „Европейска столица на културата 2019“"}
{"url": "http://www.focus-news.net/news/2017/09/26/2439742/veliko-tarnovo-rozoviyat-kemper-na-edna-ot-8-shte-poseti-grad-svishtov.html", "text": "Като част от проекта „Сърдечни приятелки“, екипът на Фондация „Нана Гладуиш – Една от 8“ ще посети Свищов, за да подкрепи жените с рак на гърдата в крайдунавския град и да им помогне по-леко да преминат през диагнозата, съобщават от пресцентъра на Общината. В рамките на 6 месеца „Розов кемпер на Една от 8“ ще обиколи  25 града в страната и главни онкологични болници. В 14.00 часа кемперът ще пристигане в Свищов и ще остане до 16.00 часа. Жените, които в момента преминават лечение и техните близки могат да се възползват от услугите, които се извършват в Розовия кемпер на „Една от 8“. С екипа пътува и психолог, който може да разговаря с жените на място. Представителките на Фондацията са преминали през диагнозата рак на гърдата и могат да отговорят на всички въпроси, които имат пациентите. С тях ще бъде и техният гримьор. Ще има на разположение тюрбани и брошури, които ще са полезни на жените. Всичко, което предлагат е абсолютно безплатно за всички пациенти.\r\nДейностите, които ще се предлагат в „Розовия кемпер на Една от 8“ са: индивидуални информационни и практически консултации; индивидуални психологически консултации; техники за справяне със стреса; съвети за хранене по време на лечение; арт-терапии; групови занимания; съвети от професионален гримьор; раздаване на аксесоари за жени с рак на гърдата и др. Кулинарен блогър ще готви в кухнята на кемпера.", "date": "2017.09.26", "title": "Велико Търново: Розовият кемпер на „Една от 8“ ще посети град Свищов"}
{"url": "http://www.focus-news.net/news/2017/09/26/2439743/prof-stanimir-hasardzhiev-natsionalna-patsientska-organizatsiya-sazdavaneto-na-cherni-spisatsi-za-patsienti-nyama-da-e-efektivno-v-borbata-s-agresiyata-sreshtu-meditsite.html", "text": "Създаването на „черни списъци“ за пациенти няма да е ефективно в борбата с агресията срещу медиците. Това каза в сутрешния блок „Добро утро, България“ на Радио „Фокус“ председателят на Националната пациентска организация проф. Станимир Хасарджиев. По думите му е необходимо да се вникне в причините за агресията и да се почерпи от успешния опит на други европейски държави, където проблемът също е налице, но подобни списъци не се създават. \r\n„Виждал съм подобна кампания в Обединеното кралство, където агресията също е много сериозен проблем, особено в спешните отделения, екипите на Бърза помощ. Там те борят агресията с позитивни кампании. С плакати, с обяснения, с работа с лекари, подготовка на тези лекари как да боравят с по-агресивни пациенти, с по-тясна колаборация с охранителните органи, с изграждането на алгоритми за действие и, разбира се, със сериозни наказания и безкомпромисни действия от страна на съдебната система“, обясни той. \r\nПроф. Станимир Хасарджиев коментира още, че здравната система е тази, която настройва лекари и пациенти един срещу друг, а не пропуски в законодателството. Според него е нужно да се предприемат дълготрайни мерки в борбата с агресията като тя не би могла да бъде преборена с друга агресивна форма, като \"черните списъци\".", "date": "2017.09.26", "title": "Проф. Станимир Хасарджиев, Национална пациентска организация: Създаването на „черни списъци“ за пациенти няма да е ефективно в борбата с агресията срещу медиците"}
{"url": "http://www.focus-news.net/news/2017/09/26/2439744/the-local-shvedskite-vlasti-otmeniha-marsh-na-neonatsistko-dvizhenie-planiran-po-vreme-na-evreyski-praznik.html", "text": "Съдът в Швеция забрани на неонацистко движение да организира марш по време на един от най-големите еврейски празници – Йом Кипур, съобщава вестник The Local в местната си редакция.\r\nАкцията на движението „Нордическа съпротива“ е трябвало да се състои в близост до синагога в Гьотеборг. Полицията е издала разрешение както за провеждането й, така и за маршрута, по който участниците в марша е трябвало да преминат. Административният съд на Гьотеборг обяви, че е отменил полицейското разрешение заради рисковете за обществения ред и сигурността. Тереза Герова", "date": "2017.09.26", "title": "The Local: Шведските власти отмениха марш на неонацистко движение, планиран по време на еврейски празник"}
{"url": "http://www.focus-news.net/news/2017/09/26/2439745/kyustendil-narodniyat-predstavitel-kiril-kalfin-organizira-priemen-den.html", "text": "Приемна за граждани организира народният представител и областен координатор на ГЕРБ - Кюстендил Кирил Калфин, съобщиха от пресцентъра на ПП ГЕРБ. Приемният ден ще се състои в град Кюстендил от 10:00 ч. до 11:30 часа в офиса на политическата сила, намиращ се на бул. \"България\" № 25.", "date": "2017.09.26", "title": "Кюстендил: Народният представител Кирил Калфин организира приемен ден"}
{"url": "http://www.focus-news.net/news/2017/09/26/2439746/stara-zagora-preskonferentsiya-po-povod-shampionata-pista-stara-zagora-shte-se-provede-v-obshtinata.html", "text": "От 10.00 часа, в Зала 2 на Община Стара Загора ще се състои пресконференция по повод провеждането на шампионата Писта Стара Загора. Това съобщиха от пресцентъра на Община Стара Загора. Емблематичното автомобилно състезание е Кръг от националния шампионат и ще се състои на Източния пътен възел на града на 30 септември и 1 октомври - събота и неделя. \r\nОрганизатори са АСК „Стара Загора“ и Българската федерация по автомобилен спорт, с подкрепата на Община Стара Загора и спонсори.", "date": "2017.09.26", "title": "Стара Загора: Пресконференция по повод шампионата Писта Стара Загора ще се проведе в Общината"}
{"url": "http://www.focus-news.net/news/2017/09/26/2439747/ek-evropeyskiyat-den-na-ezitsite-shte-bade-otbelyazan-s-radioigra-i-panair-na-ezitsite.html", "text": "Европейската комисия (ЕК) в България се включва в отбелязването на 26 септември — Европейския ден на езиците — с две събития през - радиоигра „Познай езика!‟ и Панаир на езиците, съобщиха от Представителството на Европейската комисия в България.\r\nТази година проявите, организирани от Европейската комисия в България в партньорство с мрежата на културните институти на държавите — членки на ЕС (EUNIC), културните отдели на някои посолства и други институти и организации, ще продължат близо седмица и ще включват радиоигра по БНР и Панаир на езиците. Радиоиграта „Познай езика!‟ ще се проведе онлайн от днес до 29 септември 2017 г. на сайта на БНР. Посетителите на уебстраницата ще могат да чуят записи с текстове на 13 европейски езика (английски, датски, испански, италиански, македонски, немски, нидерландски, полски, португалски, словашки, унгарски, фински и чешки) и ще трябва да познаят възможно най-голям брой езици, за да получат награда. Текстовете всъщност са оригинални творби от съвременни европейски поети, записани от естествени носители на езика, а самите стихотворения са събрани от културните институти в специална инсталация, наречена „Поезиомат‟, която ще гостува в Sofia Ring Mall на Панаира на езиците на 30 септември. \r\nИграта е организирана от местната служба на Дирекцията по писмени преводи на Европейската комисия в България в партньорство с Британски съвет и БНР и представлява една съвсем нова съвместна инициатива на мрежата от културните институти на държавите — членки на ЕС, и посолствата на някои европейски държави. \r\nПобедителите ще получат своите награди по време на Панаира на езиците на 30 септември 2017 г. в Sofia Ring Mall, а един от тях — първият, който познае всички езици — ще получи голямата награда — таблет. \r\nПо традиция в първата събота след официалната дата на празника — 26 септември, ще се проведе Панаир на езиците с участието на културните институти на европейските страни, представени в България, някои посолства на европейски държави и други организации. \r\nТази година празникът ще се състои на 30 септември, събота, от 11:00 до 16:00 часа в Sofia Ring Mall (до магазин ИКЕА). \r\nБългарската служба на Дирекцията за писмени преводи на ЕК ще се включи със забавни игри и викторини, от които всеки може да спечели награда, докато научава полезни и любопитни факти за 24-те официални езика на Европейския съюз. Наред с това посетителите на щанда на ЕК ще могат да научат за стажантската програма за писмени преводачи в ЕК и за провеждащия се в момента конкурс на ЕС за млади преводачи Juvenes Translatores. \r\nПанаирът на езиците е инициатива на мрежата на културните центрове на страните от Европейския съюз EUNIC и тази година се организира от 23 институции: Британски съвет, Дирекцията за писмени преводи на Европейската комисия, Френски институт, Гьоте институт, Чешки център, Посолство на Румъния, Полски институт, Португалски културен и езиков център, Италиански културен институт, Руски културно-информационен център, Посолство на Швеция, Институт Сервантес, Унгарски културен институт, Посолство на Словакия, Посолство на Грузия, Фондация ,,Заслушай се“, Посолство на Австрия, Център за развитие на човешките ресурси, ОПТИМА, Посолство на Финландия, Посолство на Република Хърватия, Институт за български език при БАН и Културно-информационен център на Р. Македония в София.", "date": "2017.09.26", "title": "ЕК: Европейският ден на езиците ще бъде отбелязан с радиоигра и Панаир на езиците"}
{"url": "http://www.focus-news.net/news/2017/09/26/2439748/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "\"Софийска вода\" временно ще прекъсне водоснабдяването в някои части на столицата. Това съобщиха от пресцентъра на дружеството. \r\nВъв връзка с изпълнение на инвестиционен проект за реконструкция на уличен водопровод на бул. „Джавахарлал Неру“ жк. „Люлин“ 6, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nж.к. „Люлин“ - 1-ви, 2-ри, 3-ти, 6-ти, 7-ми, 8-ми, 9-ти и 10-ти микрорайони\r\nжк.“Люлин“-Център, местност „Смърдана“ и ул. „Околовръстен път“ от бул. „Сливница“ до ул. „Филиповско шосе“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: \r\n- ж.к. „Люлин“-1, ул. „Тома Георгиев“, до магазин „Фантастико“;\r\n- ж.к.„Люлин“-3, бул. „Захари Стоянов“, до община „Люлин“;\r\n- ж.к.„Люлин“-6, бул. „Джавахарлал Неру“, до магазин „Фантастико“;\r\n- ж.к.„Люлин“-7, бул. „Индира Ганди“, до магазин „Кауфланд“;\r\n- ж.к.„Люлин“-8, бул. „Царица Йоанна“ до магазин „Билла“;\r\n- ж.к.„Люлин“-10, ул. „Гоце Делчев“, до магазин „Т-маркет“.\r\nСлед възстановяване на водоснабдяването е възможно временно повишаване мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с монтаж на хидрофорна уредба на ул. „Ген. Стоян Стоянов“, жк. „Дружба“ 1, се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\n- бл. 181, бл. 182, бл. 183, бл. 184, бл. 185.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Ген. Стоян Стоянов“ бл. 185.\r\nВъв връзка с подмяна на сградно водопроводно отклонение на ул. „Ген. Гурко“, с. Бусманци, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- по ул. „Ген Гурко“ от ул. „Св.Св. Кирил и Методий“ до края, ул. „Средно Ливаде“; \r\n- по ул. „Перуника“ от ул. „Ген Гурко“ до ул. „Асен Игнатов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Гурко“ ъгъла с ул. „Перуника“.\r\nВъв връзка с подмяна на сградно водопроводно отклонение на ул. „Стара планина“, гр. Бухово, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- по ул. „Стара планина“ от №1 до №18. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“.\r\nВъв връзка с подмяна на сградно водопроводно отклонение на ул. „Чая“, кв. „Орландовци“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на ул. „Чая“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Станишев“ ъгъла с ул. „Чая“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.09.26", "title": "\"Софийска вода\" временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/26/2439749/haskovo-za-treta-poredna-godina-v-dimitrovgrad-shte-se-provedat-dni-na-sotsialnite-uslugi.html", "text": "Дни на социалните услуги ще се проведат в Димитровград днес и на 27 септември, съобщиха от пресцентъра на Общината. Събитието се организира за трета поредна година, като в него потребители и работещи в сектора показват постигнато в различните дейности. Силен акцент в програмата е организирания форум „Актуално в социалната сфера”, който има за цел да се дискутира основни теми в социалния сектор с доминиращи проблеми през последните години, като грижата за възрастните хора и хората с увреждания и социалното предприемачество. Целта на форума е да бъде споделен ценен опит между доставчиците на социални услуги, както и да провокира дискусии по важни теми относно развитието на сектора със всички заинтересовани страни. Участие в него ще вземат експерти и представители на институции от цялата страна - София, Варна, Велико Търново, Хасково, Стара Загора, Асеновград, Свиленград, Харманли, Любимец, Стамболово и Велинград, както и неправителствени организации, които са основен партньор в работата в социалния сектор - Национален алианс за социална отговорност, Национална федерация на работодателите на инвалидите, Сдружение „Шанс и закрила”, фондация „Подари усмивка” и директори на социални услуги. Във работата на форума ще участват експерти от Министерство на труда и социалната политика, НСОРБ, Агенция за социално подпомагане и специалисти от ресорни отдели в общините.\r\nОбщина Димитровград е сред водещите общини в страната с добри практики в сферата на социалните услуги. За активната си политика в тази посока общината бе отличена през 2016 г. с награда за развитие на социалното предприемачество и осигуряване на възможности за заетост от Национален алианс за социална отговорност и с награда за „Социални иновации свързани със заетост” на Министерство на труда и социалната политика.\r\nВ Община Димитровград има 10 социални услуги - Дневен център за деца с увреждания, Дневен център за възрастни хора с увреждани, Социално предприятие, Център за настаняване от семеен тип за деца и младежи „Дъга”, Център за настаняване от семеен тип за пълнолетни лица с умствена изостаналост, Защитено жилище за лица с умствена изостаналост, Център за обществена подкрепа, Домашен социален патронаж, Център за настаняване от семеен тип за деца без увреждания и клубове за хора от третата възраст, хора в неравностойно положение и специални потребности. Освен тях към момента в общината се реализират и шест проекта - Приемна грижа, Топъл обяд, Център за интегрирани услуги - личен асистент, социален асистент и домашен помощник, Център за комплексни услуги, Център за ранна интервенция на уврежданията от 0 - 3 г. и Обществена трапезария.\r\nОбщина Димитровград е носител на множество иновативни и полезни идеи в сектора на социалните услуги, които са започнали за първи път в страната именно от Димитровград. Пример за такава значителна инициатива е идеята за форуми и мрежа за взаимодействие на социалните услуги.", "date": "2017.09.26", "title": "Хасково: За трета поредна година в Димитровград ще се проведат Дни на социалните услуги"}
{"url": "http://www.focus-news.net/news/2017/09/26/2439750/ekathimerini-gratskite-zhurnalisti-obyaviha-24-chasova-stachka.html", "text": "Атинският съюз на журналистите обяви 24-часова стачка във вторник в знак на протест срещу отрицателните последици от неотдавнашните съкращения на работни места в целия сектор, съобщава електронното издание Ekathimerini.\r\nВ изявление, в което се говори за „бързите промени и сеизмичните разрушения\", Атинският съюз на журналистите критикува правителството за действията му и подчертава, че „няма друг избор освен да пристъпим към координирана и организирана стачка\".\r\nЗаради стачните действия във вторник ще бъде спряно отпечатването на вестници, а в сряда няма да бъдат излъчвани новинарски емисии по телевизионните канали. Тереза Герова", "date": "2017.09.26", "title": "Ekathimerini: Гръцките журналисти обявиха 24-часова стачка"}
{"url": "http://www.focus-news.net/news/2017/09/26/2439751/burgas-muzikalno-teatralniyat-spektakal-az-sam-luna-shte-bade-predstaven-v-doma-na-neftohimika.html", "text": "Музикално-театралният спектакъл „Аз съм Луна“ ще бъде представен от 19:30 ч. в Дома на нефтохимика в Бургас, съобщиха от пресцентъра на Община Бургас. Сериалът „Аз съм Луна“ – наследникът на „Виолета“, набира все по-голяма популярност както по света, така и в България. След успешния първи сезон на сериала и турнето в Аржентина, мюзикълът „Аз съм Луна“ вече е в България. В него ще видите любимите си персонажи от малкия екран, изиграни от нашите талантливи актьори. Декорите ще ви отведат директно на пързалката „Jam & Roller“, за да проследите как преминава един ден с Луна, в подготовка за „Open Music“.\r\nЛуна е безгрижно и красиво 16-годишно момиче, което живее в Канкун – Мексико, заедно с приемните си родители. Тя работи като разносвач на бърза храна на ролкови кънки и е доста добра на тях, като дори и самата тя не подозира за това. Един ден животът ѝ се преобръща тотално, когато имението, в което Луна живее с родителите си, е купено от нова собственичка. Впечатлена от готварските умения на Моника – майката на Луна, тя им предлага работа в Буенос Айрес, а Луна да бъде ученичка в най-доброто училище в Аржентина, като тя ще плаща таксата ѝ. И така, Луна и семейството й се пренасят в Аржентина. Луна се сблъсква с много нови предизвикателства, открива нови приятели, а също и врагове.", "date": "2017.09.26", "title": "Бургас: Музикално-театралният спектакъл „Аз съм Луна“ ще бъде представен в Дома на нефтохимика"}
{"url": "http://www.focus-news.net/news/2017/09/26/2439752/haskovo-aktsiya-za-ulavyane-i-obrabotka-na-bezstopanstveni-kucheta-zapochva-v-grada.html", "text": "Нова акция за улавяне и обработка на безстопанствени кучета започва в Хасково от днес. Това съобщиха от Общината. Досега ветеринарите от „Ветеринарни практики“ ЕООД по силата на сключен с общината договор са провели две подобни кампании в предходните два месеца. При тях са обработени около 100 бездомни кучета. Животните се улавят, обезпаразитяват, кастрират и се връщат на местата, където са уловени. Това са манипулациите, които са разрешени от закона в България спрямо безстопанствените животни. Ще бъдат обработени сигнали на граждани за скитащи се кучета на адреси в кв „Орфей“, подлеза до завод „Мир“, ОУ „Любен Каравелов“, кв. “Бадема“, ул. “Кресна“, „Родосто“, ул. “Пирин“, пешеходната централна градска част и други.", "date": "2017.09.26", "title": "Хасково: Акция за улавяне и обработка на безстопанствени кучета започва в града"}
{"url": "http://www.focus-news.net/news/2017/09/26/2439753/sport-petra-kvitova-otpadna-ot-turnira-v-uhan.html", "text": "Петра Квитова отпадна в първи кръг на турнира в Ухан след загуба с 6:7, 7:6, 6:7 от китайската тенисистка Пън Шуай в двубой, продължил три часа и 34 минути.\r\nДо този момент чехкинята, която защитаваше титлата от турнира, имаше седем победи срещу Пън Шуай от общо седем срещи помежду им.", "date": "2017.09.26", "title": "Спорт: Петра Квитова отпадна от турнира в Ухан"}
{"url": "http://www.focus-news.net/news/2017/09/26/2439754/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за >Агенция „Фокус“ от Планинската спасителна служба (ПСС) при БЧК. Времето е облачно и мъгливо с превалявания от дъжд. Духа слаб до умерен вятър по билата. Сутрешните температури са от 3 до 12 градуса. Лифтовите съоръжения никъде не работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.26", "title": "ПСС: Лоши са условията за туризъм в планините"}
{"url": "http://www.focus-news.net/news/2017/09/26/2439755/panihida-po-povod-9-dni-ot-konchinata-na-vidinskiya-mitropolit-dometian-shte-bade-otsluzhena-v-ruskata-tsarkva-sv-nikolay-mirlikiyski-chudotvorets-v-sofiya.html", "text": "Днес се навършват 9 дни от кончината на големия духовник, патриот и ерудит - Видинския митрополит Дометиан, предаде репортер на Агенция \"Фокус\". По този повод в храма-подворие на Светейшия патриарх Московски и на цяла Русия в България \"Св. Николай Мирликийски Чудотворец\" в София, от 18.00 часа ще бъде отслужена панихида.\r\nСутринта в храма, от 9.00 часа, се отслужва Божествена св. Литургия. От 10.30 часа, в криптата му, ще започне редовния молебен при мощите на св. Серафим Софийски Чудотворец. \r\nНикола ПЕТКОВ", "date": "2017.09.26", "title": "Панихида по повод 9 дни от кончината на Видинския митрополит Дометиан ще бъде отслужена в Руската църква \"Св. Николай Мирликийски Чудотворец\" в София"}
{"url": "http://www.focus-news.net/news/2017/09/26/2439756/pregled.html", "text": "„Михаил Стоев и Веселин Бончев са първите носители на Почетния знак на Добрич“, съобщава на първа страница вестник „Нова добруджанска трибуна“. Отличията са връчени от кмета на Добрич в Деня на града по време на тържествената сесия на Общинския съвет. Двамата добруджанци са общественици, дарители. Михаил Стоев получава наградата за своята дългогодишна дейност за изграждане на духовни мостове с бесарабските българи. \r\n„Паметна плоча на загиналите в четири войни откриха в Славеево“, съобщава изданието. Това е знак на признателност към загиналите в четири войни – Междусъюзническата, Балканската, Първата и Втората световна война. На мемориалната плоча са изписани имената на 17 войни от добруджанското село, дали живота си за свободата на своя роден край. \r\nОт спортната страница – „Добруджа“ се разправи с отбора на Хитрино“. Победната серия на добруджанци в Североизточна трета лига продължава. В мач от VII-я кръг „жълто-зелените“ са се наложили като гости над състава на „Хитрино“ с 3:1. \r\n„Обекти в Дуранкулак, Крапец, Балчик и Иканталъка замърсяват морската вода“, съобщава на първа страница другият регионален вестник -„Добруджанска трибуна“. Липсва инфраструктура за отвеждане и пречистване на отпадните води. През изминалия летен сезон инспектори от Басейнова дирекция са проверили 25 пречиствателни станции по Черноморското крайбрежие. Установено е, че изброените селища са без действащи такива станции. Констатирано е също, че без изградено третично пречистване за отстраняване на биогенните елементи са пречиствателните станции в Шабла и Албена-с. Кранево. \r\n„200 каварненци ще получават топъл обяд по проект“, съобщава всекидневникът. Заявления за ползване на социалната услуга ще се приемат от 2 до 20 октомври. Услугата ще бъде предоставяне всеки работен ден в продължение на 6 месеца. \r\n„Демонстративно пожаро-тактическо учение ще се проведе в Добрич“, съобщава изданието. Датата, определена за това, е 26 септември, темата – дейността на ръководителя и длъжностните лица от оперативния щаб на Регионалната дирекция „Пожарна безопасност и защита на населението“ в Добрич по организиране и ликвидиране на последствията от самолетна катастрофа, възникнал пожар и промишлен инцидент, свързан с изтичане на пропан-бутан в складово стопанство. Преди демонстрацията ще бъде направена презентация по темата в зала „Европа“ на Областна администрация.", "date": "2017.09.26", "title": "Преглед на основните теми в добруджанския печат"}
{"url": "http://www.focus-news.net/news/2017/09/26/2439757/tsvetan-tsvetanov-gerb-izborat-na-parlamentarnata-kvota-vav-vss-beshe-prozrachen-kakvoto-i-da-napravim-vinagi-shte-badem-ukoryavani.html", "text": "Изборът на парламентарната квота във ВСС беше прозрачен. Това каза председателят на ПГ на ГЕРБ и зам.-председател на партията Цветан Цветанов в предаването „Тази сутрин“ по БТВ.  По думите на Цветанов депутатката от ГЕРБ Снежана Дукова не е давала знаци за синхронизирано гласуване по време на избора в пленарна зала, а просто  техническите устройва не са сработили и депутатите са вдигали ръце. „Всеки един от кандидатите трябва да покрие минимумът от критериите, които са заложени. От тази гледна точка този избор имаше сериозен обществен фокус. Убеден съм, че  сме оправдали обществените очаквания, защото изборът беше по нови правила, което дава по-голяма устойчивост и стабилност. Защото, ако едно мнозинство излъчва 11 като квота от Парламента винаги ще бъде обвинено, че иска да направи политическо присъствие на мнозинството във ВВС“, коментира Цветанов. „Каквото и да направим, винаги ще бъдем укорявани. Соня Найденова беше от квотата на парламента, а Ясен Тодоров беше избран също от квотата. И двамата имат противоречия”, допълни той. Според Цветанов обществото не се интересува от заплатите и командировките им, а очаква да разбере какви реформи ще има. „Избрали сме ги на база професионалните им качества. Чапкънова например работеше по най-тежкото дело в държавата – Сарафово и има още куп разкрити престъпления. Но ние се фокусираме върху очилата на Дукова”, посочи Цветанов.", "date": "2017.09.26", "title": "Цветан Цветанов, ГЕРБ: Изборът на парламентарната квота във ВСС беше прозрачен, каквото и да направим, винаги ще бъдем укорявани"}
{"url": "http://www.focus-news.net/news/2017/09/26/2439758/stara-zagora-ministar-krasen-kralev-otkriva-evropeyskata-sedmitsa-na-sporta-v-grada.html", "text": "Министерството на младежта и спорта организира за трета поредна година Европейска седмица на спорта в България. Тя се провежда от 23 до 30 септември с различни спортни събития в девет града, един от които е Стара Загора. Това съобщиха от пресцентъра на Община Стара Загора. Събитията включват представяне на дейността на спортни клубове с информация как повече хора да се присъединят към тях, спортни демонстрации и турнири. \r\nНякои от най-известните и успели български спортисти, заедно с перспективни и талантливи млади състезатели, спортисти с увреждания и ветерани ще бъдат лица на Европейската седмица на спорта. Едно от тях е заместник-кметът на Стара Загора и многократна шампионка и медалистка в леката атлетика от Световни и Европейски първенства за ветерани Красимира Чахова. \r\nВ \"Европейския град на спорта 2017\" Стара Загора министърът на младежта и спорта Красен Кралев ще открие Европейската седмица на спорта от 11.00 ч. в парк „Артилерийски“.\r\nЕвропейската седмица на спорта е инициатива на Европейската комисия за насърчаване на заниманията със спорт и двигателната активност сред населението в Европа. Целта е да се увеличи броят на физически активните граждани, защото спортът повишава качеството на живот, подобрява здравето, намалява икономическите разходи на домакинствата и носи послание за толерантност. Проектът е съфинансиран по Програма Еразъм + на Европейския съюз.", "date": "2017.09.26", "title": "Стара Загора: Министър Красен Кралев открива Европейската седмица на спорта в града"}
{"url": "http://www.focus-news.net/news/2017/09/26/2439759/v-sofiya-shte-bade-otkrita-pametna-plocha-na-myastoto-kadeto-se-e-namirala-starata-armenska-tsarkva.html", "text": "Църковното настоятелство при арменския храм \"Света Богородица\" в София организира, с благословението на предстоятеля на Арменската епархия в България архимандрит Исахак Бохосян, откриването на паметна плоча, предаде репортер на Агенция \"Фокус\". Тя е поставена на мястото, където от 1620 до 1934 г. се е намирала старата арменска църква. Събитието ще се състои от 18.00 часа на пл. \"Св. Неделя\" 16. \r\nНикола ПЕТКОВ", "date": "2017.09.26", "title": "В София ще бъде открита паметна плоча на мястото, където се е намирала старата арменска църква"}
{"url": "http://www.focus-news.net/news/2017/09/26/2439760/zdf-referendumat-v-irakski-kyurdistan-poveche-ot-90-sa-glasuvali-za-nezavisimost.html", "text": "Огромно мнозинство от кюрдите в Ирак са подкрепили отделянето на Ербил от централната власт в Багдад, предава германският телевизионен канал ZDF.\r\nПървите резултати от провеждането на спорния референдум за независимост на Иракски Кюрдистан показват, че повече от 90 % са подкрепили предложеното отделяне, потвърдиха от избирателната комисия. Съгласно представените данни, над 72 % от имащите право на глас са гласували на референдума. \r\nСлед края на изборния ден кюрдите празнуваха по улиците на Иракски Кюрдистан. Резултатите от плебисцита обаче нямат задължителен характер, припомня телевизията.Тереза Герова", "date": "2017.09.26", "title": "ZDF: Референдумът в Иракски Кюрдистан – повече от 90 % са гласували за независимост"}
{"url": "http://www.focus-news.net/news/2017/09/26/2439761/targovishte-vazstanovyavat-pametnika-na-tsar-boris-iii-v-grad-popovo.html", "text": "Паметникът на Цар Борис III в град Попово ще бъде възстановен. Откриването е на 2 октомври 2017 г. от 17.30 ч. на пл. “Трети март”. Това съобщиха от пресофиса на Н. В. Цар Симеон II. Идеята е да се \"върне\" на мястото си в градския парк по случай 80-тата годишнина от Царските маневри край Попово. Създаден е Инициативен комитет, който работи за възстановяването на историческата справедливост. Има и решение на Общинския съвет в град Попово. Монументът ще припомня и важни събития за региона и за българската история - т.нар. Големи царските маневри от септември 1937 г. край Попово.\r\nПрез 1937 г. българското правителство и Цар Борис III пренебрегват разпоредбите на Ньойския договор, който забранява страната ни да поддържа редовна армия и започва превъоръжаване.\r\nВзема се решение за осъществяване на първите оперативни учения на българската войска след края на Първата световна война, които се провеждат край Попово и остават в историята като Големите царски маневри. Маневрите са проведени в землищата на селата Ковачевец и Паламарца. \r\nДържавата влага много средства в различни обекти в Поповска околия. По това време е изградена сградата на ЖП-гарата и Поповската гимназия, павира се центърът и се електрифицира градът, строят се пътища в посока Ковачевец, изграден е масивен мост край село Иванча, по който да премине тежката военна техника. Всичко това е свързано с личното благоволение на Цар Борис III и затова поповската общественост не крие любовта и благодарността си към него.\r\nСлед смъртта на Цар Борис III Общинският съвет в Попово решава в знак на признателност да бъде издигнат негов бюст-паметник в центъра на града. Той е монтиран през 1943 г., но е съществувал твърде кратко време - до февруари 1945 г.После бюстът е демонтиран, изчезва и до днес не се знае къде е, а на негово място, върху същия постамент, е поставен бюст на родената в Попово Мара Тасева.\r\nИдеята за възстановяването на паметника не е от днес. През 1992 г. темата е повдигната, но тогава не намира реализация. \r\nКметът на Попово Людмил Веселинов и секретарят на общината Владимир Иванов, заедно с представители на Инициативния комитет на среща с Цар Симеон II го помолиха да им предостави копие на бюста на първия паметник на баща му в град Попово, който е бил  изработен от скулптора Кирил Тодоров.\r\nВъзстановеният бюст-паметник е дело на реставратора на Двореца “Врана” Николай Чергаров и екип.\r\nАдвокат Маргарит Мицев, член на Инициативния комитет, поема разходите по изработката на паметника, а общинското ръководство се ангажира с градоустройствения план и монтажа. Това е единственият паметник на Цар Борис III в България.", "date": "2017.09.26", "title": "Търговище: Възстановяват паметника на Цар Борис III в град Попово"}
{"url": "http://www.focus-news.net/news/2017/09/26/2439762/stara-zagora-studenti-ot-7-teatralni-akademii-shte-se-vklyuchat-v-teatralniya-festival-danail-chirpanski.html", "text": "От 1 до 7 октомври 2017 г. в Стара Загора ще се проведе Първият международен студентски театрален фестивал „Данаил Чирпански“, с участието на над 80 студенти от Русия, Англия, Испания, Грузия, Гърция и България. Това съобщиха от пресцентъра на Община Стара Загора. Фестивалът  е съфинансиран от „International Fund for the Promotion of Culture“ на ЮНЕСКО и е един от 8-те избрани проекта от общо 814 подобни от целия свят. Участниците, тримата членове на журито, които са световно признати имена в театралното изкуство и гостите на фестивала ще станат част от магията на представленията, изиграни от студентите от 7 театрални академии. Те ще вземат участие и в 3 ателиета, в няколко музикални събития, изложба на театрални плакати и спектакли от съпътстващата програма. \r\nИзложбата плакати ще бъде показана в пространствата на Регионалната библиотека „Захарий Княжески“ – Стара Загора още в Нощта на изкуствата на 29 септември, петък. \r\nРусия гостува със студенти от две учебни заведения: Руският институт за театрално изкуство (ГИТИС) ще се представи с „Метаморфози. Гогол и Кафка“, а студентите от Руския държавен университет за кинематография (ВГИК) ще ни отведат в света на двама възрастни влюбени в пиесата „Старовремски помешчици“. Кралското централно училище за сценична реч и драма от Англия ще представи мюзикъла „Копла“ – завладяващата история на Ла Хитана (Циганката). Стара Загора ще посрещне и РЕСАД – Кралската драматична академия в Мадрид, която е средище за изследвания на испанския и световния театър. Студентите на академията ще представят музикалния спектакъл „Индианската кралица“ от Хенри Пърсел. Грузинските актьори от Театралния и филмов университет „Шота Руставели“ ще разкажат няколко „Истории в дланта на ръката“ от японския нобелист Ясунари Кавабата. Театралната школа към Националния гръцки театър също ще бъде част от фестивала с постановка на пиесата „Агамемнон“ – част от Есхиловата „Орестия“. \r\nПредставител за България е класът на проф. Пенко Господинов от НАТФИЗ „Кръстьо Сарафов“. Студентите ще изиграят старогръцката трагедия „Илиада“ – епичен разказ за герои, битки и подвизи.\r\n Фестивалът е създаден в памет на Данаил Чирпански, роден в Чирпан, но живял в Стара Загора и участвал в Младежката театрална студия „Сцена 99“. В НАТФИЗ „Проф. Кръстьо Сарафов“ е приет специалност „актьорско майсторство“ в класа на проф. Пламен Марков. Талантливият актьор загива в катастрофа през април 2016 г.\r\nФестивалът се осъществява с подкрепата на Министерство на културата и Община Стара Загора.\r\nПресконференцията на организаторите ще се проведе на 29.09.2017г. (петък), от 10.30ч. в Зала 1 на Община Стара Загора.", "date": "2017.09.26", "title": "Стара Загора: Студенти от 7 театрални академии ще се включат в театралния фестивал „Данаил Чирпански“"}
{"url": "http://www.focus-news.net/news/2017/09/26/2439763/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya-v-sofiya.html", "text": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.\r\nНикола ПЕТКОВ", "date": "2017.09.26", "title": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в София"}
{"url": "http://www.focus-news.net/news/2017/09/26/2439764/die-presse-puerto-riko-poiska-nezabavna-pomosht-ot-vashington-za-spravyane-s-posleditsite-ot-uragana-mariya.html", "text": "Изправени пред лицето на тежкото опустошение, причинено от урагана „Мария\", губернаторът на Пуерто Рико призова за подкрепа от федералното правителство във Вашингтон. „Това е хуманитарно бедствие, което засяга 3,4 млн. американски граждани\", се казва в изявление, публикувано от губернатора Рикардо Росело, съобщава австрийският ежедневник Die Presse.\r\n„Ще се нуждаем от пълната подкрепа от американското правителство. Трябва да помним, че ние сме граждани на САЩ - и се гордеем с това\", продължи Росело. „С оглед на крехкото икономическо положение в Пуерто Рико, искаме правителството на президента Доналд Тръмп и Конгресът на САЩ да действат решително, за да възстановят Пуерто Рико\", става ясно още изявлението на Росело.\r\nПуерто Рико често стига до ръба на фалита и зависи от помощта на Вашингтон, припомня изданието. Тереза Герова", "date": "2017.09.26", "title": "Die Presse: Пуерто Рико поиска незабавна помощ от Вашингтон за справяне с последиците от урагана „Мария“"}
{"url": "http://www.focus-news.net/news/2017/09/26/2439765/burgas-36-godishen-mazh-e-hvanat-da-shofira-s-312-promila-alkohol-v-grada.html", "text": "На 25 септември т.г. около 22.10 ч. в района на бл. 65 в ж.к. \"Братя Миладинови\", служители от Второ Районно управление – Бургас спрели за проверка лек автомобил с бургаска регистрация, управляван от 36-годишния М.Г. от Бургас, като констатирали, че същият шофира след употреба на алкохол с концентрация - 3,12 промила. Това съобщиха от ОДМВР-Бургас. М.Г. е задържан за срок от 24 часа. По случая е образувано бързо полицейско производство.", "date": "2017.09.26", "title": "Бургас: 36-годишен мъж е хванат да шофира с 3,12 промила алкохол в града"}
{"url": "http://www.focus-news.net/news/2017/09/26/2439766/focus-dalgiyat-pat-kam-yamayska-koalitsiya-ili-zashto-novoto-pravitelstvo-na-germaniya-mozhe-da-bade-sastaveno-edva-v-nachaloto-na-sledvashtata-godina.html", "text": "Изборите за Бундестаг приключиха и победителите вече са ясни, но съставянето на новата управляваща коалиция в Берлин може да отнеме месеци. Според изданието Focus има няколко ключови фактори, които може да възпрепятстват формирането на коалиция преди началото на следващата, 2018 г. \r\nНа първо място редакцията поставя изборите за регионален парламент в провинция Долна Саксония. Те са насрочени за 15 октомври и едва ли преди приключването им ще бъдат предприети стъпки за коалиция на федерално ниво. По този начин няма да бъде повлияно на предизборната кампания в провинцията. \r\nВтория фактор е графикът на двете партии, разглеждани като потенциални коалиционни партньори на Съюза (ХДС/ХСС) – Свободната демократическа партия (СвДП) и най-вече – „Зелени“, които ще вземат решение дали да участват в новото правителство не по-рано от 30 септември. \r\nИ двете партии обаче искат да гласуват резултата от коалиционните преговори, преди да обявят решението си. Това вероятно няма да се случи по-рано от ноември или декември, когато са предвидени партийните им конгреси. \r\nТретият фактор, който ще забави съставянето на новото правителство, е трудността на самите преговори между партиите. До този момент в Бундестага не е управлявала „ямайска коалиция“, припомнят от редакцията.Тереза Герова", "date": "2017.09.26", "title": "Focus: Дългият път към „ямайска коалиция“ или защо новото правителство на Германия може да бъде съставено едва в началото на следващата година"}
{"url": "http://www.focus-news.net/news/2017/09/26/2439767/vidin-5-kilometra-e-opashkata-ot-tezhkotovarni-avtomobili-na-granichen-punkt-dunav-most-2.html", "text": "5 километра е опашката от тежкотоварни автомобили на граничен пункт „Дунав мост 2-Видин“, каза за Радио „Фокус“ – Видин дежурният служител на пункта. Той посочи, че опашката е на изход от страната, на влизане няма чакащи автомобили. На останалите два гранични пункта във Видинска област – „Връшка чука“ и „Брегово“, трафикът е с нормална интензивност, няма чакащи автомобили и спокойно се преминава и от двете страни на границата.\r\nАнна ЛОЗАНОВА", "date": "2017.09.26", "title": "Видин: 5 километра е опашката от тежкотоварни автомобили на граничен пункт „Дунав мост 2“"}
{"url": "http://www.focus-news.net/news/2017/09/26/2439768/nimh-oranzhev-kod-za-obilni-valezhi-e-v-sila-za-oblast-kardzhali-a-zhalt-za-smolyan-haskovo-yambol-burgas-plovdiv-i-pazardzhik.html", "text": "Оранжев код за обилни валежи е в сила за област Кърджали, а жълт - Смолян, Хасково, Ямбол, Бургас, Пловдив и Пазарджик. Това сочи справка на сайта на Националния институт по метеорология и хидрология (НИМХ) към Българската академия на науките (БАН).  В тези области се очакват значителни валежи от дъжд, придружени с гръмотевици, които могат да доведат до локални наводнения и затруднения при шофиране, заради намалена видимост и аквапланинг. Очакваните количества дъжд в област Кърджали за денонощието са до 60 л/кв.м., а в - Смолян, Хасково, Ямбол, Бургас, Пловдив и Пазарджик около 15-20 л/кв.м., като локално са възможни и повече.", "date": "2017.09.26", "title": "НИМХ: Оранжев код за обилни валежи е в сила за област Кърджали, а жълт - за Смолян, Хасково, Ямбол, Бургас, Пловдив и Пазарджик"}
{"url": "http://www.focus-news.net/news/2017/09/26/2439769/plovdiv-apelativniyat-sad-shte-gleda-myarkata-na-dimitar-tonkev-sin-na-ubitiya-vav-vinogradets-biznesmen-nasko-tonkev.html", "text": "Пловдивският апелативен съд ще гледа мярката на 21-годишния Димитър Тонкев, син на убития във Виноградец бизнесмен Наско Тонкев. Това съобщиха за Радио „Фокус”-Пловдив от Съдебната палата. Тонкев е арестуван на 15 септември в село  Виноградец с още двама души, с които пътували в една кола. Той е обвинен в това, че в периода 2 юни 2017 г. – 15 септември 2017 г. е държал с цел разпространение и разпространил високорискови наркотични вещества – 2.5 грама марихуана и 0.5 грама амфетамин – престъпление по чл. 354а, ал. 1 от НК във връзка с чл. 26, ал.1 от НК. Днес съдът ще гледа обжалването на определението на Окръжен съд – Пазарджик, с което на Димитър Тонкев е взета мярка за неотклонение задържане под стража. Мярката ще се гледа от 10.00 часа в зала № 2 на Апелативния съд в Пловдив.\"Фокус\" припомня:\r\nБащата на Димитър - Наско Тонкев, бе прострелян на 31 август т.г. в собственото си заведение във Виноградец при празнуване на рожден ден на 6-годишно момче. За престъплението  бе арестуван бившият председател на Общинския съвет в Септември Лазар Влайков –  собственик на пистолета, с който е стреляно. Все още не е изяснено дали смъртоносният изстрел е произведен от детето, каквато беше първоначалната  версия, или от друг присъстващ на празненството.\r\nЦветана ТОНЧЕВА", "date": "2017.09.26", "title": "Пловдив: Апелативният съд ще гледа мярката на Димитър Тонкев, син на убития във Виноградец бизнесмен Наско Тонкев"}
{"url": "http://www.focus-news.net/news/2017/09/26/2439770/veliko-tarnovo-s-16-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 16 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката там е 184  см. \r\nТемпературата на водата e 18.8 градуса. Предимно облачно ще бъде днес над българския участък на река Дунав. Очакват се краткотрайни валежи, като количествата няма да са големи.  Ще духа слаб североизточен вятър. Максималните температури ще са между 18° и 21°.", "date": "2017.09.26", "title": "Велико Търново:  С 16 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/09/26/2439771/burgas-ranitsa-s-3-500-evro-i-okolo-1-200-dolara-e-otkradnata-ot-avtomobila-na-45-godishen-ruski-grazhdanin.html", "text": "На 25 септември т.г. във Второ Районно управление на МВР - Бургас е получено съобщение от 45-годишен руски гражданин, живеещ в Бургас за това, че за времето от 12.20 до 12.30 ч. на паркинга на ул.\"Стара планина\" №30, по неустановен начин от управлявания от него лек автомобил с бургаска регистрация, е извършена кражба на раница, съдържаща преносим компютър със зарядно устройство и мишка, фирмени и лични документи, дребни вещи и сумата от около 3 500 евро и около 1 200 долара. Това съобщиха от ОДМВР-Бургас. Работата по случая продължава от служители на Второ Районно управление – Бургас.", "date": "2017.09.26", "title": "Бургас: Раница с 3 500 евро и около 1 200 долара е открадната от автомобила на 45-годишен руски гражданин"}
{"url": "http://www.focus-news.net/news/2017/09/26/2439772/the-daily-prague-monitor-cheshkiyat-prezident-pozhela-na-angela-merkel-uspeh-v-koalitsionnite-pregovori.html", "text": "Държавният глава на Чешката република Милош Земан поздрави Ангела Меркел за победата на изборите за федерален парламент на Германия и й пожела успех в трудните преговори за съставяне на новата управляваща коалиция в Берлин, пише столичният ежедневник The Daily Prague Monitor.\r\nЗеман не коментира изборния резултат на „Алтернатива за Германия“ – дясната популистка партия на Фрауке Петри, която влиза в парламента за първи път след създаването си през 2013 г. \r\nЧешкият президент благодари единствено за положителното развитие на двустранните отношения между Берлин и Прага, за което Меркел „допринесе с активен и позитивен подход“.\r\n„Радвам се, че въпреки наличието на теми, по които имаме различни възгледи, дискусията между нашите страни винаги е била професионална и прагматична\", подчерта Земан. Той припомни, че е провел среща с Меркел през миналата година и изрази надежди през следващите години да има възможност отново да разговаря лично с нея.Тереза Герова", "date": "2017.09.26", "title": "The Daily Prague Monitor: Чешкият президент пожела на Ангела Меркел успех в коалиционните преговори"}
{"url": "http://www.focus-news.net/news/2017/09/26/2439773/pregled-na-osnovnite-temi-v-shumenskiya-pechat.html", "text": "„Община Шумен слага на тезгяха имоти за близо 7 милиона лева“, е водещото заглавие във вестник „Шуменска заря“. Съветниците от Икономическа комисия гласуваха продажбите чрез търг на няколко обекта и на 5 общински жилища. Най-големият имот представлява терен с 5 сгради и гаражи в бившия Пети полк, където сега строят новата многофункционална спортна зала „Арена Шумен”. \r\n„Велино и Царев брод убедиха енергото да окастри клоните в жиците, които ги оставят без ток през зимата“, съобщава изданието. От 2012 година те се борят, за да се реши този проблем, който оставя селата дни наред без ток. \r\n„Вдовици се жалват на кмета на Шумен, че дървета рушат паметниците по гробовете“, пише ежедневникът. В приемния ден на кмета Любомир Христов шуменката Сминка Василева потърси съдействие за отстраняването на опасно дърво на гробището. „\r\nЗабраната „Свидетели на Йехова“ да ти звънят на вратата остава“, е заглавие от стр. 3 в броя. Правната комисия към общинския съвет на Шумен е категорична, че никакви вероизповедания не могат да звънят на вратата и да навлизат в личното пространство на хората. Съветниците са категорични още, че се нарушават човешките право, още повече, че когато ти звъннат на вратата, предварително човек не знае дали е съгласен или не. \r\n“В Инспекцията по труда не са постъпвали жалби от измамени за работа в чужбина“, пише вестникът. „Шумен става част от  национална кампания за осиновяването“, информира също всекидневникът. Събитията са планирани за 3 и 4 октомври. Това съобщиха от Комплекса за социални услуги в града. „Студенти от Военния факултет положиха клетва за вярност пред родината“, пише вестникът. В приветствието си към младежите, деканът на факултета полковник полк. проф. Инж. Сашо Евлогиев даде висока оценка за подготовката на курсистите. „Пъргавелците на Чавдар Чанов спечелиха нови награди“, е заглавие от стр. 5 в броя. Ансамбъл „Гайтани“ тръгва утре за фестивал в Беларус.", "date": "2017.09.26", "title": "Преглед на основните теми в шуменския печат"}
{"url": "http://www.focus-news.net/news/2017/09/26/2439774/pazardzhik-dostaveni-sa-nad-280-metra-trabi-za-avariraliya-uchastak-ot-vodoprovoda-koyto-dostavya-voda-za-obshtina-panagyurishte.html", "text": "Продължават дейностите  и подготовката на трасето за подмяна на водопроводните тръби в проблемния участък на авариралия водопровод, който доставя вода за община Панагюрище от село Злокучене, съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От Щаба уточниха, че само за последния ден са доставени 283,5 метра тръби. В изкопа са положени 150 метра тръби. Водоноските в селата от община Панагюрище ежедневно се презареждат с вода за битови нужди.„Фокус“ припомня, че със заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Бедственото положение бе удължено до 10 октомври. През вчерашния ден заради нова голяма авария в проблемния участък на водопровода от село Злокучене се наложи цялостно спиране на водата в община Панагюрище.\r\nВаня НИКОЛОВА", "date": "2017.09.26", "title": "Пазарджик: Доставени са над 280 метра тръби за авариралия участък от водопровода, който доставя вода за община Панагюрище"}
{"url": "http://www.focus-news.net/news/2017/09/26/2439775/veliko-tarnovo-desetki-domakinstva-ostavat-bez-topla-voda-do-6-ti-oktomvri.html", "text": "Десетки домакинства във Велико Търново остават без топла вода от днес. Причината е реконструкция на главен водопровод в старата столица. Това съобщиха за Радио „Фокус“ – Велико Търново от дружеството, предоставящо услугата в града. Дейностите ще се извършат  в района на новостроящия се търговски обект в кв. „Колю Фичето“.  Подаването на енергия за топла вода ще бъде преустановено до 6-ти октомври. Засегнатите улици  са „Никола Габровски”, „Краков”, „Ален Мак”, „Охрид”,  „Плиска”, „Ниш”, „Йоновка”, „Ангел Кънчев”, „Филип Тотю”, „Бойчо войвода”, „Момина крепост”, „Трети март” и „Арх. Г. Козарев”. \r\nЛуиза ТРАНЧЕВА", "date": "2017.09.26", "title": "Велико Търново: Десетки домакинства остават без топла вода до 6-ти октомври"}
{"url": "http://www.focus-news.net/news/2017/09/26/2439776/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Атинският съюз на журналистите обяви 24-часова стачка във вторник в знак на протест срещу отрицателните последици от неотдавнашните съкращения на работни места в целия сектор, съобщава електронното издание Ekathimerini.\r\nВ изявление, в което се говори за „бързите промени и сеизмичните разрушения\", Атинският съюз на журналистите критикува правителството за действията му и подчертава, че „няма друг избор освен да пристъпим към координирана и организирана стачка\".\r\nЗаради стачните действия във вторник ще бъде спряно отпечатването на вестници, а в сряда няма да бъдат излъчвани новинарски емисии по телевизионните канали.\r\n*** Държавният глава на Чешката република Милош Земан поздрави Ангела Меркел за победата на изборите за федерален парламент на Германия и й пожела успех в трудните преговори за съставяне на новата управляваща коалиция в Берлин, пише столичният ежедневник The Daily Prague Monitor.\r\nЗеман не коментира изборния резултат на „Алтернатива за Германия“ – дясната популистка партия на Фрауке Петри, която влиза в парламента за първи път след създаването си през 2013 г. \r\nЧешкият президент благодари единствено за положителното развитие на двустранните отношения между Берлин и Прага, за което Меркел „допринесе с активен и позитивен подход“.\r\n„Радвам се, че въпреки наличието на теми, по които имаме различни възгледи, дискусията между нашите страни винаги е била професионална и прагматична\", подчерта Земан. Той припомни, че е провел среща с Меркел през миналата година и изрази надежди през следващите години да има възможност отново да разговаря лично с нея.\r\n*** Изборите за Бундестаг приключиха и победителите вече са ясни, но съставянето на новата управляваща коалиция в Берлин може да отнеме месеци. Според изданието Focus има няколко ключови фактори, които може да възпрепятстват формирането на коалиция преди началото на следващата, 2018 г. \r\nНа първо място редакцията поставя изборите за регионален парламент в провинция Долна Саксония. Те са насрочени за 15 октомври и едва ли преди приключването им ще бъдат предприети стъпки за коалиция на федерално ниво. По този начин няма да бъде повлияно на предизборната кампания в провинцията. \r\nВтория фактор е графикът на двете партии, разглеждани като потенциални коалиционни партньори на Съюза (ХДС/ХСС) – Свободната демократическа партия (СвДП) и най-вече – „Зелени“, които ще вземат решение дали да участват в новото правителство не по-рано от 30 септември. \r\nИ двете партии обаче искат да гласуват резултата от коалиционните преговори, преди да обявят решението си. Това вероятно няма да се случи по-рано от ноември или декември, когато са предвидени партийните им конгреси. \r\nТретият фактор, който ще забави съставянето на новото правителство, е трудността на самите преговори между партиите. До този момент в Бундестага не е управлявала „ямайска коалиция“, припомнят от редакцията.\r\n*** Съдът в Швеция забрани на неонацистко движение да организира марш по време на един от най-големите еврейски празници – Йом Кипур, съобщава вестник The Local в местната си редакция.\r\nАкцията на движението „Нордическа съпротива“ е трябвало да се състои в близост до синагога в Гьотеборг. Полицията е издала разрешение както за провеждането й, така и за маршрута, по който участниците в марша е трябвало да преминат. Административният съд на Гьотеборг обяви, че е отменил полицейското разрешение заради рисковете за обществения ред и сигурността.\r\n*** Изправени пред лицето на тежкото опустошение, причинено от урагана „Мария\", губернаторът на Пуерто Рико призова за подкрепа от федералното правителство във Вашингтон. „Това е хуманитарно бедствие, което засяга 3,4 млн. американски граждани\", се казва в изявление, публикувано от губернатора Рикардо Росело, съобщава австрийският ежедневник Die Presse.\r\n„Ще се нуждаем от пълната подкрепа от американското правителство. Трябва да помним, че ние сме граждани на САЩ - и се гордеем с това\", продължи Росело. „С оглед на крехкото икономическо положение в Пуерто Рико, искаме правителството на президента Доналд Тръмп и Конгресът на САЩ да действат решително, за да възстановят Пуерто Рико\", става ясно още изявлението на Росело.\r\nПуерто Рико често стига до ръба на фалита и зависи от помощта на Вашингтон, припомня изданието.\r\n*** Лондон и Франкфурт ще загубят пред Ню Йорк и Сингапур, освен ако не бъде подписано споразумение за свободна търговия между Великобритания и Европейския съюз, заявиха водещи бизнеси от лондонското Сити, цитирани от The Guardian.\r\nДоклад от ключови банки, адвокатски кантори и фондови мениджъри във Великобритания предлага свободно търговско споразумение, което да влезе в сила, след като Великобритания излезе от Европейския съюз.\r\nПодобна сделка би позволила на британските и базираните в ЕС компании да продават продуктите и услугите си без тарифи, такси или квоти в пазарите на всяка страна след Брекзит.\r\nТвърди се, че Брекзит може да има негативни ефекти върху британските пенсионери и други клиенти, които живеят в ЕС, ако „паспортните“ права, които позволяват на британските финансови компании да търгуват свободно в единния пазар, бъдат загубени.\r\nРешението на подобни проблеми е начертано от „Международната регулаторна стратегическа група“, която се финансира от „Градската корпорация на Лондон“ и лобистката група TheCityUK.\r\n***", "date": "2017.09.26", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/26/2439777/sofiyska-voda-vremenno-shte-prekasne-vodosnabdyavaneto-v-chasti-na-stolitsata-na-27-septemvri-2017-g.html", "text": "„Софийска вода” временно ще прекъсне водоснабдяването в  части на столицата на 27 септември 2017 г. (сряда). Това съобщиха от пресцентъра на водоснабдителното дружество.\r\nВъв връзка с подмяна на спирателни кранове, и монтаж на въздушници на ул. „Обзор“, кв. „Горна баня“, се налага спиране на водоподаването на клиентите на „Софийска вода” във:\r\n- вилна зона „Беловодски път“- от 09:00 ч.  до 21:00 ч.; \r\n- вилна зона „Килиите“ - от 09:30 ч.  до 21:30 ч.; \r\n- вилна зона „Мала кория“ - от 10:00 ч.  до 22:00 ч.;\r\n- кв. „Княжево“ - района заключен между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”,ул.“Явор”- от 10:00 ч.  до 22:00 ч.;  \r\n- кв. „Княжево“ - района заключен между бул. “Цар Борис” III, ул. “Войводина могила”, ул.„Стойчо Бачийски“, жп линията „София  - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711“- от 10:00 ч.  до 22:00 ч.; \r\n- кв. Горна Баня и в.з. Горна баня – от 10:30ч.  до 22:30 ч.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Княжево“ ул. „Войводина могила“ ъгъла с ул. „Стойчо Бачийски“; кв. „Горна баня“ на площада до хотел „Горна баня“.\r\nВъв връзка с подмяна на сградно водопроводно отклонение на ул. „Батуня“ , жк. „Суха река“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на ул. „Батуня“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Батуня“ №14.\r\nВъв връзка с реконструкция на уличен водопровод на ул. „Плана планина“ , с. Железница, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- по ул. „Плана планина“ от ул. „Витевски дол“ до ул. „Кимов дол“, ул. „Витевски дол“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Плана планина“ ъгъла с ул. „Витевски дол“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.09.26", "title": "„Софийска вода” временно ще прекъсне водоснабдяването в  части на столицата на 27 септември 2017 г."}
{"url": "http://www.focus-news.net/news/2017/09/26/2439778/v-tsentralata-na-bsp-shte-se-provede-preskonferentsiya.html", "text": "От 14:00 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на партията.", "date": "2017.09.26", "title": "В централата на БСП ще се проведе пресконференция"}
{"url": "http://www.focus-news.net/news/2017/09/26/2439779/vratsa-kuche-e-nahapalo-6-godishno-dete-v-selo-dolna-kremena.html", "text": "На 25 септември 2017 г., в 13:22 ч. в Районно управление (РУ) на МВР-Мездра е получено съобщение от жител на село  Долна Кремена, която заявил, че куче е нахапало 6-годишно дете на улица в селото. Това съобщиха от ОДМВР-Враца. На място сигнала е посетен от служители на РУ- Мездра, който са установили куче без маркировка. Детето е обслужено в ФСМП- Мездра. Кучето е заловено от служители на отдел „Екология“ при Община Мездра и настанено в приют за животни в с. Кален.\r\nПо случая е образувано  досъдебно производство.", "date": "2017.09.26", "title": "Враца: Куче е нахапало 6-годишно дете в село  Долна Кремена"}
{"url": "http://www.focus-news.net/news/2017/09/26/2439780/die-zeit-noviyat-germanski-parlament-shte-bade-s-300-mln-evro-po-skap-ot-predhodniya.html", "text": "В новия германски парламент ще влязат рекорден брой депутати – 709, а това означава и много допълнителни разходи за издръжката им, коментира националният ежедневник Die Zeit. \r\nПоставянето на допълнителни кресла в заседателната зала и осигуряването на нови стаи за депутатите ще са необходими още 300 млн. евро, които ще платят германските данъкоплатци. В цената са калкулирани офис консумативите, лаптопите, мобилните телефони, храната и дори пътуванията на народните представители.\r\nМесечно всяка парламентарна група в Бундестага получава по 411 313 евро и отделно по 8586 евро за всеки депутат. До този момент годишната сметка възлиза на 88 млн. евро, но с двете нови фракции в парламента – на „Алтернатива за Германия“ и Свободната демократическа партия (СвДП), разходите ще се увеличат с около 20 млн. евро на година. \r\n„XXL Бундестагът“ означава и „извънгабаритните разходи“, предупреди председателят на Асоциацията на данъкоплатците Райнер Холцнагел.Тереза Герова", "date": "2017.09.26", "title": "Die Zeit: Новият германски парламент ще бъде с 300 млн. евро по-скъп от предходния"}
{"url": "http://www.focus-news.net/news/2017/09/26/2439781/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "През изминалия уикенд Свищов беше празник. В града се проведоха традиционните тържества под надслов „Свищовски лозници“. Общината бе подготвила редица културни, музикални и спортни прояви, които бяха посетени от десетки жители и гости на града. В минутите на предаването „Добре дошли в Свищов“ на Радио „Фокус“ – Велико Търново ще Ви разкажем как преминаха двете основни спортни събития – лекоатлетическия турнир в памет на Желю Замфиров и състезанието по хокей за купата „Цветан Радославов“. Информацията ще получим от зам.-кмета на Община Свищов Борислав Замфиров. \r\nОсвен това днес в крайдунавския град гостува кампания за превенция на рака на гърдата. Тя се подкрепя активно от Общината, която осигурява мястото, на което се провеждат всички дейности. Повече за това кой и как може да се възползва от прегледите ще попитаме другият зам.-кмет на крайдунавската община Анелия Димитрова. И още в минутите на днешното издание ще Ви запознаем с това как започна академичната година в Стопанска академия „Димитър А. Ценов“ в Свищов – висшето училище, което е един от основните партньори на Общината за подобряване на икономическия и културния живот в региона. \r\nВодещ на предаването е Луиза Транчева. Номерът за връзка със студиото е 0885 303 375.", "date": "2017.09.26", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/09/26/2439782/pazardzhik-oik-septemvri-otkaza-da-prekrati-predsrochno-palnomoshtiyata-na-kmeta-na-selo-semchinovo-plamen-temelkov-pozovavayki-se-na-polzvan-ot-nego-neplaten-otpusk.html", "text": "Общинска избирателна комисия (ОИК)-Септември отказа да прекрати предсрочно пълномощията на кмета на село Семчиново Пламен Темелков, съобщиха за Радио „Фокус” – Пазарджик от ОИК-Септември. На свое заседание комисията се произнесе по казуса с кмета на село Семчиново. В решението на ОИК-Септември се посочва, че не следва да се предприема процедура по чл. 42, ал. 3 от ЗМСМА за предсрочно прекратяване на пълномощията на избран кмет на кметство Семчиново и изпращане на уведомление до Пламен Темелков в тази връзка, тъй-като считано към 24 септември 2017 г. не са налице законовите предпоставки за това. За отказа си Комисията се позовава на представени писмени доказателства, че Пламен Темелков е в неплатен годишен отпуск, считано до 6 октомври 2017 г. включително. \r\n„Правото на неплатен годишен отпуск е субективно право на всяко лице, гарантирано от разпоредбите на Кодекса на труда, което следва да бъде зачетено. Отделен е въпросът, че считано към настоящия момент Темелков не е злоупотребил с това си признато му от закона право, като следва да се има предвид, че същият ползва неплатен годишен отпуск за период от 30 работни дни, което време се признава за трудов стаж, съгласно разпоредбата на чл. 160, ал. 3 от КТ“, посочват също от ОИК-Септемви. Решението подлежи на обжалване пред Административен съд-Пазарджик в седемдневен срок.„Фокус” припомня: \r\nКметът на с. Семчиново Пламен Темелков, заедно с още 6 души бе задържан с Европейска заповед за арест на 26.06.2017 година.  В заповедта са визирани обвинения за участие в организирана престъпна група, трафик на хора и склоняване към проституция. С решение на Окръжен съд – Пазарджик той е екстрадиран в Испания. На 3 март 2017 година с военен самолет общо 8 души, сред които и Темелков, заминаха за испанския град Марбея.\r\nВаня НИКОЛОВА", "date": "2017.09.26", "title": "Пазарджик: ОИК-Септември отказа да прекрати предсрочно пълномощията на кмета на село Семчиново Пламен Темелков, позовавайки се на ползван от него неплатен отпуск"}
{"url": "http://www.focus-news.net/news/2017/09/26/2439783/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "В интервю за германския ежедневник Das Rheinische Post заместник-председателят на Европейската комисия Валдис Домбровскис, отговарящ за еврото и социалния диалог, заяви, че България може да се присъедини към еврозоната до няколко години.\r\n„Страната работи усърдно за перспективата“, призна латвийският политик.\r\nНа въпрос кога България може да стане част от валутния съюз на Общността, Домбровскис отговори: „Ако се спазва предвидената процедура и всичко върви гладко, това ще отнеме повече от три години“.\r\nЕС се отнася сериозно към разширяването на еврозоната. Но нито една страна няма да бъде принудена да се присъедини, увери Домбровскис, имайки предвид страни като Швеция, която се отнася скептично към въвеждането на единната европейска валута.\r\n*** Два дни след изборите в Бундестага политическите партии се събират за първа среща в Берлин, съобщава изданието Stern.\r\nИзбраните 94 депутати от „Алтернатива за Германия“ ще заседават от 11 часа (местно време). В 14 часа (местно време) е срещата на „Зелени“ и членове на Свободната демократическа партия (СвДП). Бивши и настоящи депутати от Съюза (ХДС/ХСС) и ГСДП ще се съберат последни, в 15 часа (местно време).\r\nСлед завръщането си в парламента, свободните демократи бяха първите, които проведоха заседание след изборите за Бундестаг. Те се събраха в Берлин още в понеделник.\r\nС 709 депутати, 19-тият Бундестаг на ФРГ ще бъде най-големият в историята на страната, припомня изданието.\r\n*** Изборите за Бундестаг приключиха и победителите вече са ясни, но съставянето на новата управляваща коалиция в Берлин може да отнеме месеци. Според изданието Focus има няколко ключови фактори, които може да възпрепятстват формирането на коалиция преди началото на следващата, 2018 г. \r\nНа първо място редакцията поставя изборите за регионален парламент в провинция Долна Саксония. Те са насрочени за 15 октомври и едва ли преди приключването им ще бъдат предприети стъпки за коалиция на федерално ниво. По този начин няма да бъде повлияно на предизборната кампания в провинцията. \r\nВтория фактор е графикът на двете партии, разглеждани като потенциални коалиционни партньори на Съюза (ХДС/ХСС) – Свободната демократическа партия (СвДП) и най-вече – „Зелени“, които ще вземат решение дали да участват в новото правителство не по-рано от 30 септември. \r\nИ двете партии обаче искат да гласуват резултата от коалиционните преговори, преди да обявят решението си. Това вероятно няма да се случи по-рано от ноември или декември, когато са предвидени партийните им конгреси. \r\nТретият фактор, който ще забави съставянето на новото правителство, е трудността на самите преговори между партиите. До този момент в Бундестага не е управлявала „ямайска коалиция“, припомнят от редакцията.\r\n*** В новия германски парламент ще влязат рекорден брой депутати – 709, а това означава и много допълнителни разходи за издръжката им, коментира националният ежедневник Die Zeit. \r\nПоставянето на допълнителни кресла в заседателната зала и осигуряването на нови стаи за депутатите ще са необходими още 300 млн. евро, които ще платят германските данъкоплатци. В цената са калкулирани офис консумативите, лаптопите, мобилните телефони, храната и дори пътуванията на народните представители.\r\nМесечно всяка парламентарна група в Бундестага получава по 411 313 евро и отделно по 8586 евро за всеки депутат. До този момент годишната сметка възлиза на 88 млн. евро, но с двете нови фракции в парламента – на „Алтернатива за Германия“ и Свободната демократическа партия (СвДП), разходите ще се увеличат с около 20 млн. евро на година. \r\n„XXL Бундестагът“ означава и „извънгабаритните разходи“, предупреди председателят на Асоциацията на данъкоплатците Райнер Холцнагел.\r\n***", "date": "2017.09.26", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/26/2439784/vratsa-zadarzhani-sa-dvama-dushi-zapalili-vrata-na-apartament-v-grada.html", "text": "Установени и задържани са двама души, които на 16 септември 2017 г., в 01.16 ч. в град Враца, са запалили текстилна постелка пред входната врата на апартамент на ул. ”Иванка Ботева” в града, в резултат на което е обгоряла входната врата. Това съобщиха от ОДМВР-Враца. Полицаи са установили, че деянието  е извършено от криминално проявените лица И. Г. /20 г./ и В. Т. /28 г./ от град Кнежа.", "date": "2017.09.26", "title": "Враца: Задържани са двама души, запалили врата на апартамент в града"}
{"url": "http://www.focus-news.net/news/2017/09/26/2439785/ministar-nikolay-nankov-okolo-ot-zaetostta-shte-se-dalzhi-na-izpalnenieto-na-obshtestveni-porachki.html", "text": "Около ¾ от заетостта ще се дължи на изпълнението на обществени поръчки с бюджетни средства. Това каза министърът на регионалното развитие и благоустройството Николай Нанков по време на Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Ясните хоризонти в бъдещето определят посоката на движение в настоящето. Инвестициите в инфраструктура ще продължат и през 2018 г., като за целта ще се използват средства от оперативните програми и от националния бюджет. След пика на строителство в края на предходния програмен период беше налице известно забавяне и намаляване на темповете на строителство с публични ресурси през 2016 и 2017 г.“, коментира Нанков. Той уточни, че по ОПРР ще се предоставят 370 млн. лв. за функционирането на фондове за градско развитие. \r\n„2018 г. ще е решаваща за строителството на автомагистрала „Струма“. Очакваме през месец октомври решението по ОВОС за най-тежкия участък при Кресненското дефиле. Очакваме експертни становища. Строителството, което предстои ще е тежко и предизвикателство за строителния бранш. Част от виадуктите ще са с височина над 100-120 метра“, допълни той. Според него тази част от магистрала „Струма“ ще бъде изпит за строителния бранш. „Тунел „Железница“ ще е  най-дългият в България – 2 км“, добави още Николай Нанков.\r\nЛюба АЛЕКСИЕВА", "date": "2017.09.26", "title": "Министър Николай Нанков: Около ¾ от заетостта ще се дължи на изпълнението на обществени поръчки"}
{"url": "http://www.focus-news.net/news/2017/09/26/2439786/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“, днес ще чуете повече за дейността на Местната комисия за борба с противообществените прояви на малолетни и непълнолетни в Пещера, както и за това какво е нивото на агресията в училищата и какви са механизмите за решаване на междуличностните конфликти между младите хора. Събеседник по темата ще бъде Златка Златонова, сектретар на комисията. Ще научим повече и за Клубът по тенис на маса, който отвори врати преди година в Пещера. Има ли ентусиасти, какви са изискванията към тях и какви са амбициите на техните треньори. Събеседник по темата ще бъде Валентин Делчев, директор на клуба по тенис. Ще ви разкажем повече и за личността на Никола Бойкинов, който в историята на Пещерската община е кметът, който е с най – продължителен мандат – 11 години, това е периодът от 1960 до 1971 г. За него ще ни разакеже Георги Шоров, урудник на музея в Пещера. \r\nТелефоните за връзка със студиото са 0885 606692 и 034 420020.", "date": "2017.09.26", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/09/26/2439787/pregled-na-osnovnite-temi-vav-varnenskiya-pechat.html", "text": "„Дават ход на рибарското пристанище „Карантината“, е заглавие от първа страница в днешния брой на варненския вестник „Черно море“. Комисията по финанси и бюджет към Общинския съвет във Варна даде съгласието си община Варна да кандидатства с проекти за модернизация и реконструкция на рибарското пристанище „Карантината“ в район “Аспарухово”. Парите ще се търсят по програма „Морско дело и рибарство 2014 – 2020“. От там се очакват до 8 млн. лв., община Варна ще участва със съфинансиране в размер на 8,6 млн. лв. \r\n„Дни на испанската култура и изкуство предстоят във Варна“, е друго заглавие в броя. Наситени с богата програма ще бъдат Дните на испанската култура и изкуство, които предстои да се проведат във Варна на 20 и 21 октомври. Поводът е честването на 150 години от откриването на Почетното консулство в морската столица. На 20 октомври (петък) от 13 ч. ще се проведе среща с испански студенти от Медицинския университет във Варна. От 19 ч. започва безплатният за варненци игрален филм „Кралицата на Испания“ в зала 2 на ФКЦ. \r\n„Търсят 43-ма младежи за централните ведомства“, информира изданието. До 9 октомври в Бюрото по труда във Варна се приемат заявления на кандидати за работа в публичния сектор по програма „Старт на кариерата”. Инициативата, която се реализира от Министерството на труда и социалната политика и Агенцията по заетостта, дава възможност на безработни висшисти до 29 години да работят 9 месеца в централни институции, министерства, агенции, областни и общински администрации и да натрупат трудов стаж и опит по специалността си. \r\n„За по-малко от година жълтата гостенка споходи нови 74 души“, е друга тема в броя. 74 души се разболяха от туберкулоза от началото на годината. Броят на споходените от жълтата гостенка никак не е малък с оглед на това, че живеем в XXI век, съобщи управителят на Специализираната болница за активно лечение по пневмо-фтизиатрични заболявания във Варна доц. д-р Христо Ганчев. 14 от болните се лекуват в момента в стационара на Тубдиспансера. \r\n„С песни и танци варненци от третата възраст отпразнуваха Деня на пенсионера в аванс“, четем още в броя. С песни и богата фолклорна програма пенсионери във Варна отбелязаха в аванс Деня на възрастните хора. Той се празнува на 1 октомври и е учреден с решение на Общото събрание на ООН през 1990 г. Целта е да се повиши внимание- то към проблемите на възрастните и да се отдаде почит към техния принос за обществото. Зала „Пленарна“ в общината бе препълнена с желаещи да разнообразят всекидневието си варненци от третата възраст. \r\n„Млад алпинист загина при ремонтни дейности“, информира още изданието. Окръжната прокуратура във Варна образува досъдебно производство за причиняване смъртта на 27-годишен работник, пострадал фатално при ремонтни дейности в девненско предприятие. Извършен е бил незабавно оглед на место- произшествието от следовател от Окръжния следствен отдел при Окръжната прокуратура във Варна. Тежкият инцидент е станал на 24 септември 2017 г. около 14,30 часа. 27-годишният Йордан Н. работел в бригада, наета за антикорозионна изолация от девненското предприятие. Бригадата трябвало да подмени ламарините на покрива на съоръжение. При подмяната на плоскостите работникът паднал от 15-метрова височина. Загинал е на място вследствие на височинна травма.", "date": "2017.09.26", "title": "Преглед на основните теми във варненския печат"}
{"url": "http://www.focus-news.net/news/2017/09/26/2439788/sport-zapochva-vtoriyat-krag-ot-grupovata-faza-na-shampionska-liga.html", "text": "През тази седмица предстоят мачовете от втория кръг на груповата фаза на Шампионска лига. Първите осем двубоя ще се играят тази вечер от 21:45 часа. \r\nВ Група Н Реал Мадрид посреща Борусия (Дортмунд) на стадион „Сигнал Идуна Парк\".\r\nВ група Е Севиля посреща отбора на Марибор. В друг мач от групата Спартак Москва посреща Ливърпул.", "date": "2017.09.26", "title": "Спорт: Започва вторият кръг от груповата фаза на Шампионска лига"}
{"url": "http://www.focus-news.net/news/2017/09/26/2439789/montana-s-23-sm-se-e-pokachilo-nivoto-na-reka-dunav-kray-lom.html", "text": "С 12 см се е покачило нивото на Дунав в началото на българския участък на реката при Ново село за последното денонощие, водният стоеж там е 270 см, съобщиха от местната Хидрометеорологична станция. При Видин измереното повишение е от 18 см, водният стоеж е 305 см Нивото на река Дунав край Лом е 320 см, покачването за последното денонощие е с 23 см. Нивото на реката се е покачило и край Оряхово с 21 см, водният стоеж е 192 см. Температурата на водата край Ново село е 19,1 градуса, а край Оряхово е 19,8 градуса.", "date": "2017.09.26", "title": "Монтана: С 23 см се е покачило нивото на река Дунав край Лом"}
{"url": "http://www.focus-news.net/news/2017/09/26/2439790/blagoevgrad-mazh-e-postradal-pri-katastrofa-na-patya-zheleznitsa-simitli.html", "text": "Мъж е пострадал при катастрофа на пътя Железница – Симитли, предаде репортер на Радио „Фокус“ – Пирин. Пътният инцидент е възникнал към 08.20 часа тази сутрин. Според първоначалните данни по-рано лек автомобил е самокатастрофирал на стария път от село Железница за град Симитли. При влизане в завоя, автомобилът е поднасъл, отклонил се е надясно и се е блъснал в ската. Водачът е повикал фадрома, която да го изтегли. Към 08.20 часа друг лек автомобил, идващ откъм село Железница, се е врязал във фадромата и се е завъртял в обратна на движението си посока. Вследствие на инцидента е пострадал водача на самокатастрофиралия автомобил. Той е транспортиран и приет в МБАЛ-Благоевград. От втория автомобил няма пострадали. \r\nМеждувременно от Областно пътно управление – Благоевград уточниха, че пътнотранспортното произшествие е възникнало на общински път, затова и нямат данни дали движението в района е затруднено.\r\nЛивия НИНОВА", "date": "2017.09.26", "title": "Благоевград: Мъж е пострадал при катастрофа на пътя Железница – Симитли"}
{"url": "http://www.focus-news.net/news/2017/09/26/2439791/ministar-nikolay-nankov-shte-tarsim-finansirane-pri-izgrazhdaneto-i-dovarshvaneto-na-stolichnoto-okolovrastno-shose.html", "text": "Ще търсим осигуряване на финансиране при изграждането и довършването на столичното околовръстно шосе. Това каза министърът на регионалното развитие и благоустройството Николай Нанков по време на Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Разчитаме ТОЛ системата да заработи до края на 2018 г. Очакваните постъпления ще са достатъчни за реализирането и за АМ „Хемус“, Видин-Ботевград, Русе-Бяла. През 2018 г. ще се изпълняват пътните отсечки по ОПРР, започнати през 2017 г. Те са изключително важни. Ще търсим осигуряване на финансиране при изграждането и довършването на столичното околовръстно шосе. През 2018 г. съм убеден, че имаме реален шанс да стартираме с изпълнението на изключително важното завършване на околовръстния клъстер на нашата столица“, обясни Нанков.\r\nПо думите му за ВиК сектора предстои една динамична 2018 г. Той посочи, че около 1,5 млрд. лв. трябва да бъдат реализирани за едни ефективни проекти. Според него строителният бранш ще реализира с необходимото качество редица проекти през 2018 г.\r\n„Посланието ми към строителните фирми е да проявяват отговорност при изпълнението на тези важни за обществото проекти. Всичко се гледа под лупа и не от нас, а от обществото. Дори малките неточности компрометират името на строителния бранш“, каза още Николай Нанков.\r\nЛюба АЛЕКСИЕВА", "date": "2017.09.26", "title": "Министър Николай Нанков: Ще търсим финансиране при изграждането и довършването на столичното околовръстно шосе"}
{"url": "http://www.focus-news.net/news/2017/09/26/2439792/hurriyet-turtsiya-i-irak-zapochvat-savmestni-voenni-ucheniya-po-granitsata.html", "text": "Ден след провеждането на спорния референдум за независимост на Иракски Кюрдистан, военните на Анкара и Багдад обявиха началото на съвместни учения по границата между двете държави, съобщава вестник Hurriyet, като се позовава на изявление от турската армия.\r\nВ началото на предходната седмица турската армия стартира военни учения в провинция Шърнак, граничеща с автономния кюрдски регион в Ирак. В кратко изявление на официалния си уебсайт Генералният щаб на Турция обявява, че третата фаза от военното учение ще започне на 26 септември съвместно с иракската армия. Маневрите ще бъдат проведени край Хабур, където е ГКПП „Хабур“, основната точка, която свързва иракските кюрди с останалата част от света, отбелязват от редакцията.Тереза Герова", "date": "2017.09.26", "title": "Hurriyet: Турция и Ирак започват съвместни военни учения по границата"}
{"url": "http://www.focus-news.net/news/2017/09/26/2439793/burgas-seminar-za-kriptovalutite-i-tehniya-potentsial-shte-se-provede-v-grada.html", "text": "Семинар за криптовалутите и техния потенциал ще се проведе в Бургас. Мястото е Колежът по туризъм, датата - 30 септември, времето - от 10.00 до 14 ч. Това съобщиха от Община Бургас. Събитието се организира от СофтУни, с подкрепата на Община Бургас и университет \"Проф. Д-р Асен Златаров\".\r\nНеотдавна се проведе първи семинар по темата, посветен основно на Bitcoin. Предстоящият втори семинар ще бъде с акцент втората по сила криптовалута Ethereum. Участниците ще се запознаят и с правните аспекти на ползването на криптовалути у нас, както и демо на Core клиента на Bitcoin.\r\nПредвидени са видео материали от лекции за CryptoCurrency в SoftUni и дискусия по темата. Входът е безплатен, но с регистрация, поради ограничението от 200 места:\r\nhttps://www.eventbrite.com/e/burgas-cryptocurrencies-theory-and-practicevideo-2-ethereum-tickets-38108685103.\r\nЕтериумът (ETH) е отворена софтуерна платформа, базирана на блокчейн технологията. Тя позволява на разработчиците да изграждат и пускат децентрализирани приложения. На практика, етериумът е много повече от криптовалута, което е само една от неговите страни.", "date": "2017.09.26", "title": "Бургас: Семинар за криптовалутите и техния потенциал ще се проведе в града"}
{"url": "http://www.focus-news.net/news/2017/09/26/2439794/evrodeputatat-georgi-pirinski-evropeyskiyat-byudzhet-za-nuzhdite-na-grazhdanite.html", "text": "На 25 септември Европейската комисия организира трета поред конференция за рамката на бюджета на ЕС след 2020 г.  с участието на комисарите Йотингер, Крецу и Габриел, както и на отговорни представители на държавите членки и на водещи експерти. Това съобщиха от пресофиса на евродепутата Георги Пирински. В повечето изказвания бе застъпена тезата, че не бива да се очаква увеличаване на бюджета на ЕС за следващия период, а по-скоро - нарастващо прилагане на възмездното финансиране чрез различни финансови инструменти (заеми, гаранции и дялови участия), главно по линия на Плана Юнкер. В  краткото си изказване евродепутатът социалист Георги Пирински обърна внимание на отправеното от Марио Монти (ръководител на Групата по нови ресурси за евробюджета, бивш еврокомисар) предупреждение, а именно, че застрашително се задълбочава разривът между очакванията на хората и начина, по който сега функционира Европейският съюз. В тази връзка Пирински изтъкна, че за да се отговори на насъщните нужди на гражданите е наложително ЕС по-нататък да се утвърждава преди всичко като Съюз на модерни и активни социални държави. Това обаче е възможно само ако се преразгледат правилата, ограничаващи необходимите за целта инвестиции по линия на националните бюджети, а бюджетът на ЕС надгражда и развива ресурсната основа за такива инвестиции.", "date": "2017.09.26", "title": "Евродепутатът Георги Пирински: Европейският бюджет - за нуждите на гражданите!"}
{"url": "http://www.focus-news.net/news/2017/09/26/2439795/plovdiv-obshtina-sadovo-shte-oglasi-finalirizaneto-na-proekta-uslugi-za-sotsialno-vklyuchvane-i-nezavisim-zhivot.html", "text": "Община Садово ще огласи финалиризането на проекта „Услуги за социално включване и независим живот в Община Садово”, финансиран по Оперативна програма „Развитие на човешките ресурси”, за директно предоставяне на безвъзмездна финансова помощ „Независим живот” и съфинансиран от Европейския социален фонд на Европейския съюз. Това съобщи за Радио „Фокус“-Пловдив кметът на общината Димитър Здравков. По проекта са изпълнени 11 дейности, благодарение на които се създаде Център за почасово предоставяне на услуги за социално включване в общността в село Болярци на лица с увреждания.\r\nВ Центъра се предоставят медицински услуги на нуждаещите се, рехабилитациони и психологически – според действителните нужди на всеки потребител на услугата. Също по проекта са назначени домашни помощници /асистенти/, които оказват помощ по домовете на хора с увреждания и на възрастни хора /над 65-годишна възраст/, които не могат да се справят сами в ежедневието. Общата стойност на проекта е 499 700 лева. Продължителността беше 24 месеца, считано от 06.10.2015 година.\r\nЗа обявяване на резултатите от проекта и услугите, предоставени от Центъра и помощта в дома ръководството на общината ще даде пресконференция от 11.00 часа, в залата на читалище „Христо Смирненски – 1925 г.” в град Садово, площад „Бойко Панайотов“ /срещу сградата на Общината/.\r\nУчастие в нея ще вземат кметът на общината, членовете на екипа за управление на проекта и други лица.\r\nЦветана ТОНЧЕВА", "date": "2017.09.26", "title": "Пловдив: Община Садово ще огласи финалиризането на проекта „Услуги за социално включване и независим живот”"}
{"url": "http://www.focus-news.net/news/2017/09/26/2439796/mgerbyambol-organizira-velopohod-badi-nezavisim-avtomobilat-ima-alternativa.html", "text": "На 30 септември 2017 г. /събота/, МГЕРБ-Ямбол организира велопоход под надслов „Бъди независим. Автомобилът има алтернатива!“ до Археологически резерват Тракийски и античен град  „Кабиле”. Това съобщиха от пресцентъра на ПП ГЕРБ. Велопоходът ще се движи по следния маршрут: Градски парк – ул. „Бузлуджа” -  бул. ”Д. Благоев” – бул. „Европа” -  НАР „Кабиле” - бул. „Европа” - бул. ”Д. Благоев” –  ул. „Жорж Папазов“ до Музея на бойната слава, където за участниците в шествието са организирани демонстрационни игри.\r\nЗаписването за похода е от 8:30ч. пред “Паметник на велосипедиста” в Градския парк, откъдето ще бъде и стартът от 10:30 часа.", "date": "2017.09.26", "title": "МГЕРБ–Ямбол организира велопоход „Бъди независим. Автомобилът има алтернатива!“"}
{"url": "http://www.focus-news.net/news/2017/09/26/2439797/omd-do-gratskiya-vanshen-ministar-imeto-na-republika-makedoniya-ne-e-predmet-na-pregovori.html", "text": "За организацията „Обединена македонска диаспора“ (ОМД) изявлението на гръцкия министър на външните работи Никос Кодзиас, съгласно което спорът за името на Република Македония може да бъде решен чрез „пакет от преговори“, е още един опит от страна на властите в Атина да отрекат правата на македонския народ, пише електронното издание МКД.\r\n„Гръцката позиция навежда на мисълта, че правителство им пренебрегва идентичността и историята на съседите си, като същевременно предполага, че македонският народ ще има интерес да преговаря с политическото ръководство. Гръцкото правителство обаче подценява волята на македонския народ и определянето на организации като ОМД, които действат в защита на родната си страна от онези, които делегитимизират нейното съществуване“, твърдят от ОМД.Тереза Герова", "date": "2017.09.26", "title": "ОМД до гръцкия външен министър: Името на Република Македония не е предмет на преговори"}
{"url": "http://www.focus-news.net/news/2017/09/26/2439798/vratsa-lek-avtomobil-e-izgoryal-v-garazh-v-grada.html", "text": "На 26 септември 2017 г., в 02.35 ч. в Районно управление на МВР-Враца е получено съобщение, че в град Враца,  ж.к. „Младост“, до бл.№5, гори гаражна клетка  в която има лек автомобил. Това съобщиха от ОДМВР-Враца. Огънят обхванал и други два автомобила. Пожарът е потушен от служители на РСПБЗН-Враца. Установено е, че в гаражната клетка е изгорял лек автомобил „БМВ“, а другите два автомобила са марка „Фолксваген Голф“. Извършен  е оглед на местопроизшествието. Образувано е досъдебно производство.", "date": "2017.09.26", "title": "Враца: Лек автомобил е изгорял в гараж в града"}
{"url": "http://www.focus-news.net/news/2017/09/26/2439799/ministar-lilyana-pavlova-brekzit-shte-dovede-do-minus-15-mlrd-evro-po-evropeyskiya-byudzhet.html", "text": "Брекзит ни дава минус 15 млрд. евро по европейския бюджет. Това каза министърът на Българското председателство на Съвета на ЕС 2018 Лиляна Павлова по време на Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Разводът винаги е скъп. Въпросът е да имаш добри адвокати. Винаги струва много. Въпросът е колко ще ни струва и дано да не ни струва много още този програмен период“, заяви Павлова. Според нея ако Великобритания по някаква причина не плати, то тогава част от средствата остават под въпрос. „Кохезионната политика е двигател на икономиката, растежа, развитието. Има повишаване до 48%, което е доказателство, че кохезионните средства са ни нужни“, допълни тя и уточни, че трябва да сме по-силни след Брекзит. Павлова отново припомни, че Западните Балкани са основен приоритет по време на българското председателство. \r\n„2018 г. създава предпоставки и възможности да бъде още по-предизвикателна. Шест месеца България ще бъде под светлината на прожекторите. Трябва да се опитаме да постигнем и още нещо. Не можем и не трябва да бъдем без зъби. През 2018 г. правим равносметка на постигането. Как с по-малко пари искаме да направим повече – това е основният въпрос. Сега на всички в Европа ще ни се наложи да направим това. Ние сме категорично за новите фондове“, коментира Павлова. По думите й следващата година трябва да мислим за бъдещето, показвайки, че можем да работим в условията на публично-частно партньорство, финансов инженеринг. \r\nЛюба АЛЕКСИЕВА", "date": "2017.09.26", "title": "Министър Лиляна Павлова: Брекзит ще доведе до минус 15 млрд. евро по европейския бюджет"}
{"url": "http://www.focus-news.net/news/2017/09/26/2439800/api-shofyorite-da-se-dvizhat-s-povisheno-vnimanie-prez-prohoda-petrohan-poradi-magla-i-namalena-vidimost-do-25-m.html", "text": "Шофьорите трябва да се движат с повишено внимание през прохода Петрохан, поради мъгла и намалена видимост до 25 м. Това съобщиха от пресцентъра на Агенция \"Пътна инфраструктура\" (АПИ).", "date": "2017.09.26", "title": "АПИ: Шофьорите да се движат с повишено внимание през прохода Петрохан, поради мъгла и намалена видимост до 25 м"}
{"url": "http://www.focus-news.net/news/2017/09/26/2439801/blagoevgrad-petrich-shte-bade-domakin-na-obshtestveno-obsazhdane-na-programata-za-predsedatelstvoto-na-balgariya-na-saveta-na-es.html", "text": "Утре, 27 септември 2017 г., от 09.30 часа в Петрич Министерство на регионалното развитие и благоустройство организира обществено обсъждане на Програмата за предстоящото председателство на България на Съвета на Европейския съюз (ЕС). Това съобщиха от пресцентъра на Община Петрич. Ще бъдат представени и дискутирани приоритетите на регионалното ведомство заложени в Програмата за председателството. Общественото обсъждане ще открие министърът на регионалното развитие г-н Николай Нанков. Потвърдено е участието и на министъра на местното самоуправление на Република Македония г-н Сухейл Фазлиу. От 11.00 часа в зала „Арена” Петрич ще се проведе спортен празник „Общите граници ни правят по-близки” по Програма за ТГС Interreg - ИПП България – Македония 2014-2020 г. Организатори на спортното събитие са Министерство на регионалното развитие и благоустройството на Република България и Министерство на местното самоуправление на Република  Македония като национален партниращ орган по Програмата за трансгранично сътрудничество България – Македония. Участие в спортния празник ще вземат ученици от училища в общините Петрич и Струмица. Празникът е част от проявите за Деня на европейското сътрудничество, който се отбелязва за шеста година.                             Официални гости в Петрич за общественото обсъждане и за спортното събитие ще бъдат: Н.Пр. Мариян Гьорчев –извънреден и пълномощен посланик на Република Македония в Република България; г-н Кирил Парталов – държавен секретар на Министерство на местното самоуправление на Република Македония; г-н Костадин Костадинов – кмет на община Струмица; г-жа Деница Николова – зам. министър на регионалното развитие и благоустройството; г-н Бисер Михайлов – областен управител на област Благоевград.", "date": "2017.09.26", "title": "Благоевград: Петрич ще бъде домакин на обществено обсъждане на Програмата за председателството на България на Съвета на ЕС"}
{"url": "http://www.focus-news.net/news/2017/09/26/2439802/api-do-18-dekemvri-shte-se-izvarshva-remont-na-pat-i-5-haskovo-dimitrovgrad-i-dvizhenieto-shte-se-osashtestvyava-dvuposochno-v-edno-platno.html", "text": "Започна ремонтът на път I-5 Хасково – Димитровград. По време на строителните дейности движението ще се осъществява двупосочно в едно платно. Това съобщиха от пресцентъра на Агенция \"Пътна инфраструктура\" (АПИ). Временната организация е за ремонт на участъка от Северната промишлена зона на Хасково /бул. „Димитровградско шосе“/ до Димитровград.  \r\nПредвидена е подмяна на асфалтовата настилка на 10-километровия участък от първокласния път, както и полагане на нова хоризонтална маркировка и монтаж на нови ограничителни системи. Ще бъде подобрено отводняването и ще се подмени част от вертикалната сигнализация. Строително-монтажните работи ще се изпълняват първо в платното в посока Димитровград, след приключването им трафикът ще се прехвърли по ремонтираното платно и ще се работи в платното за Хасково.\r\nНеобходимо е шофьорите да карат внимателно и със съобразена скорост, спазвайки пътната сигнализация.\r\nПри добри метеорологични условия е планирано ремонтът на първокласния път I-5 Хасково – Димитровград да завърши до 18 декември т. г.", "date": "2017.09.26", "title": "АПИ: До 18 декември ще се извършва ремонт на път I-5 Хасково – Димитровград и движението ще се осъществява двупосочно в едно платно"}
{"url": "http://www.focus-news.net/news/2017/09/26/2439803/aktsenti-v-predavaneto-chasat-na-burgas-na-radio-fokus-burgas.html", "text": "Една от най-големите нискотарифни авиокомпании разкрива нова постоянна база в Бургас и от пролетта започва полети от морския град до 6 държави. Намеренията на компанията са от 2018 г. да обслужва десет нови маршрута, два от които ще бъдат поддържани целогодишно. Очакванията са по този начин да се удължи туристическият сезон в Бургас. Какви възможности за Бургас и региона ще се открият с инвестицията, която на стойност 100 млн. долара? За това ще говорим с кмета на Общината Димитър Николов, който ще бъде наш гост. Това и още предстои в предаването \"Часът на Бургас\" от 16.00 до 17.00 на честотите на Радио „Фокус“ 106,5 FM за Бургас и 99,4 FM за Созопол. Водещ е Евелин Цанева.", "date": "2017.09.26", "title": "Aкценти в предаването „Часът на Бургас“ на Радио „Фокус“-Бургас"}
{"url": "http://www.focus-news.net/news/2017/09/26/2439804/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "За организацията „Обединена македонска диаспора“ (ОМД) изявлението на гръцкия министър на външните работи Никос Кодзиас, съгласно което спорът за името на Република Македония може да бъде решен чрез „пакет от преговори“, е още един опит от страна на властите в Атина да отрекат правата на македонския народ, пише електронното издание МКД.\r\n„Гръцката позиция навежда на мисълта, че правителство им пренебрегва идентичността и историята на съседите си, като същевременно предполага, че македонският народ ще има интерес да преговаря с политическото ръководство. Гръцкото правителство обаче подценява волята на македонския народ и определянето на организации като ОМД, които действат в защита на родната си страна от онези, които делегитимизират нейното съществуване“, твърдят от ОМД.\r\n*** Ден след провеждането на спорния референдум за независимост на Иракски Кюрдистан, военните на Анкара и Багдад обявиха началото на съвместни учения по границата между двете държави, съобщава вестник Hurriyet, като се позовава на изявление от турската армия.\r\nВ началото на предходната седмица турската армия стартира военни учения в провинция Шърнак, граничеща с автономния кюрдски регион в Ирак. В кратко изявление на официалния си уебсайт Генералният щаб на Турция обявява, че третата фаза от военното учение ще започне на 26 септември съвместно с иракската армия. Маневрите ще бъдат проведени край Хабур, където е ГКПП „Хабур“, основната точка, която свързва иракските кюрди с останалата част от света, отбелязват от редакцията.\r\n*** Атинският съюз на журналистите обяви 24-часова стачка във вторник в знак на протест срещу отрицателните последици от неотдавнашните съкращения на работни места в целия сектор, съобщава електронното издание Ekathimerini.\r\nВ изявление, в което се говори за „бързите промени и сеизмичните разрушения\", Атинският съюз на журналистите критикува правителството за действията му и подчертава, че „няма друг избор освен да пристъпим към координирана и организирана стачка\".\r\nЗаради стачните действия във вторник ще бъде спряно отпечатването на вестници, а в сряда няма да бъдат излъчвани новинарски емисии по телевизионните канали.\r\n***", "date": "2017.09.26", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/26/2439805/premierat-boyko-borisov-kogato-faktite-govoryat-i-nay-golemite-ni-krititsi-tryabva-da-malchat-shte-prodalzhim-tendentsiyata-za-namalyavane-na-kontrabandata.html", "text": "Когато фактите говорят и най-големите наши критици трябва да мълчат, ще продължим тенденцията за намаляване на контрабандата. Това каза премиерът Бойко Борисов по време на редовната среща на правоприлагащите органи с петте тютюневи компании от Инициативата срещу незаконната търговия с цигари, предаде репортер на Агенция „Фокус“. \r\n„Не случайно толкова проучвания се правят по тази тема, защото в парични измерения става въпрос за трилиони в Европа, милиарди в България. И тези пари замърсяват цялата система, защото, за да мине цялата контрабанда, ти трябва митничар, граничар, данъчен, покровителство по места, особено по граничните региони и това е огромна маса пари. Изключително съм благодарен за това, че прокурорите приеха всяка сряда да правим съвещания, те са независима институция, но когато става въпрос за парите на бюджета и държавата, една добра координация мисля, че не би била лоша“, заяви Борисов. \r\n„Когато фактите говорят и най-големите наши критици трябва да мълчат - от 34% на 7% и ще продължим. Ще продължи тази тенденция за намаляване на контрабандата, защото първо е изгодна за държавата, защото пълни бюджета“, допълни той.", "date": "2017.09.26", "title": "Премиерът Бойко Борисов: Когато фактите говорят и най-големите ни критици трябва да мълчат - ще продължим тенденцията за намаляване на контрабандата"}
{"url": "http://www.focus-news.net/news/2017/09/26/2439806/mezhdunarodna-nauchna-konferentsiya-na-tema-future-armed-forces-2040-beshe-otkrita-v-sofiya.html", "text": "Mеждународна научна конференция на тема „Future Armed Forces 2040“ беше открита във Военния клуб в София, предаде репортер на Агенция „Фокус“. Конференцията се организира от Института за перспективни изследвания за отбраната (ИПИО) на Военна академия „Г. С. Раковски“, съвместно с AFCEA (София) и дирекции \"Отбранителна аквизиция\" и \"Проектно управление\" на Министерството на отбраната. \r\nМинистърът на отбраната Красимир Каракачанов беше поканен на откриването, но не можа да присъства, заради това заместник-министър ген.-лейтенант Атанас Запрянов представи неговата реч.\r\n„Широкото международно присъствие на представителите на организациите, участващи в конференцията, е признание за значимостта на обсъжданите проблеми. Това ми дава и увереност, че ще бъдат предложени и авангардни и с практическа стойност решения. Има гости от осем държави и ще имаме възможност да се запознаем с техните виждания като развитието на глобалната среда за сигурност в перспектива до 2040 г., развитието на военните технологии и войните на бъдещето, киберсигурността, изискванията към бъдещите военни сили, хората в отбраната и сигурността в югоизточна Европа и Черно море. Тази конференция е добра възможност да бъде представена и българската гледна точка по тези теми. Изразените тук мнения могат да са от полза при набелязване на работещи практически подходи към решаването на проблемите, произтичащи от глобалните предизвикателства. В не по-малка степен тематиката на форума е свързана и с намирането на начини и средства за изграждане на необходимите способности на бъдещите въоръжени сили така, че те да са максимално ефективни на НАТО и Европейския съюз. А това е ключов фактор за посрещането на бъдещи предизвикателства. Oчаква се технологиите да променят бъдещите войни, затова системата ни на отбрана трябва да бъде готова в кратки срокове да отговори на промените. Това е въпрос на стратегическа култура, която трябва да бъде изграждана още отсега“, каза Запрянов и припомни, че в момента страната ни изпълнява поетите ангажименти от срещата на върха на НАТО в Уелс от 2014 г., от Варшава през 2016 г. и от Брюксел през 2017 г. Той посочи още, че успешното взаимодействие между НАТО и Европейският съюз е от ключово значение за изграждане на обща политика за сигурност и отбрана на ЕС и като страна член и на двата съюза България е заинтересована от задълбочаване на връзките между тях.\r\nВ конференцията ще вземат участие над 80 експерти от Австрия, България, Великобритания, Гърция, Канада, Катар, Полша, Румъния и САЩ.  \r\nЦветилена СИМЕОНОВА", "date": "2017.09.26", "title": "Mеждународна научна конференция на тема „Future Armed Forces 2040“ беше открита в София"}
{"url": "http://www.focus-news.net/news/2017/09/26/2439807/sport-zapochva-svetovnoto-parvenstvo-po-grebane-za-mazhe-i-zheni.html", "text": "Във вторник във френския град По започва световното първенство по гребане за мъже и жени. В състезанието ще участват повече от 500 спортисти от 57 страни. Първенството ще продължи до 1 октомври.", "date": "2017.09.26", "title": "Спорт: Започва световното първенство по гребане за мъже и жени"}
{"url": "http://www.focus-news.net/news/2017/09/26/2439808/balgarskata-smetna-palata-shte-obuchava-makedonskata-na-odit-po-tuining-proekt-finansiran-ot-es.html", "text": "Председателят на Сметната палата на Република България Цветан Цветков и Генералният одитор на Върховната одитна институция на Република Хърватия Иван Клешич подписаха споразумение за  създаването на консорциум между двете институции. Това съобщиха от пресцентъра на Сметната палата. Консорциумът ще изпълнява дейностите по финансиран от ЕС туининг проект MK 13 IPA FI 01 17 R „По-нататъшно подобряване на административния капацитет и ефективността на външния одит на Сметната палата“, чрез който Върховната одитна институция на Македония ще бъде обучавана да подобри административния си капацитет и да повиши ефективността на одитите си. \r\nРепублика Македония избра ръководител на проекта да е българската Сметна палата, а в изпълнението на дейностите по него – да бъде подпомагана от хърватската Сметна палата. Така за първи път българска администрация спечели да бъде ръководител на туининг проект със средства от ЕС.\r\nБългарските и хърватските върховни одитори като партньори по него  потвърдиха готовност да обединят усилията си и проектът да бъде завършен за 21 месеца. Стойността му е 1,4 млн. евро. За напредъка и изпълнението на проекта  българската Сметна палата ще докладва на Европейската комисия.\r\nГ-н Цветан Цветков подчерта, че се радва за съвместната работа с хърватската Сметна палата по две причини. Първата е, че  върховните одитни институции на две страни членки на ЕС изминаха своя път в развитието и усъвършенстването си, помогнаха на администрациите и развитието на публичния сектор в своите държави, натрупаха опит, знания и умения в одитната дейност.  Втората, че като съмишленици, е време да ги споделят тук на Балканите с Македония и да подпомогнат усилията й по пътя към членство в ЕС.\r\nГ-н Иван Клешич посочи, че е уверен в успеха на проекта, че той е полезен за хърватската, българската и македонската сметни палати.  \r\nОбластите, в които македонските одитори ще бъдат обучавани, включват  подобряване на одитната дейност и методология в съответствие с Международните стандарти на върховните одитни институции, създаване на механизъм за взаимодействие с парламента, укрепване на капацитета в IT и комуникацията.\r\nИзпълнението на туининг проекта превръща българската Сметна палата от обучаван  в обучител. За институционалното си развитие и укрепване през годините тя осъществи различни международни проекта с подкрепата на европейски програми. \r\nГ-н Цветков припомни на гостите си и нещо любопитно: автоматичните писалки, с които всъщност се подписа споразумението, са откритие на хърватския изобретател Славолюб Пенкала (от него идва названието им на английски). А както добре се знае, българинът Джон Атанасов е изобретил първия компютър,  прародител на сегашните компютри, които всички ползваме. Така с компютъра и писалката в ръка – основните помощни средства на одитора, се надяваме да предадем своите знания и опит на нашите колеги от Република Македония.", "date": "2017.09.26", "title": "Българската сметна палата ще обучава македонската на одит по туининг проект, финансиран от ЕС"}
{"url": "http://www.focus-news.net/news/2017/09/26/2439809/kmetat-na-sofiya-yordanka-fandakova-prodalzhavame-s-remonta-na-malkite-kvartalni-ulitsi-i-prez-sledvashtata-godina.html", "text": "Продължаваме с ремонта на малките квартални улици и през следващата година. Това каза кметът на Столичната община Йорданка Фандъкова по време на Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Предизвикателствата пред работата ни заедно са огромни. Работим за това да показваме постиженията и добрите примери в съвместната ни работа. В София през последните години се строи много. СО е надежден и отговорен партньор по отношение на строителството. Успяваме да възстановяваме и развиваме града през последните години. Разбира се, най-важният проект е столичното метро. Кръстовищата на две места, мостовите съоръжения. 153 мостови съоръжения са реконструирани“, коментира Фандъкова. Тя посочи, че ще продължат със ремонта на малките улици в кварталите и през следващата година. „Изградихме почти 90 нови детски градини, 3 училища, реконструкция на паркове, детски градини, над 100 км канализация, водопроводна мрежа. Усилията си струват, защото промените в града са огромни, виждат се, хората оценяват всичко това. Без реконструкцията на бул. „Дондуков“ не можехме да продължаваме да живеем в град, който претендира да бъде европейски и модерен. Медиите следят всяка стъпка“, допълни кметът на София. Според нея с хубавите неща се свиква много бързо и те се отминават. „Критичният поглед е ежедневие. Проблемите предизвикват огромно внимание и затова сме длъжни и сме безкомпромисни при всяко забавяне или лошо свършена работа. Лошите примери хвърлят огромна сянка и върху престижа на българските строители“, поясни Фандъкова.\r\nТя подчерта, че през 2018 г. продължават с мащабната строителна програма. „Очакваме в края на 2019 г. да имаме нови 12 км изградено метро. Имаме готовност с проекти. Тази година обновихме трамвайните линии на бул. „Овча купел“ и „Дондуков“. Догодина продължаваме с тези по бул. „Цар Борис III“. По отношение на „Граф Игнатиев“ имаме намерение да започнем час по-скоро. Там трябва да се подмени канализацията и едва след това настилки и трамвайната линия. Това ще е тежък обект“, обясни Фандъкова. Тя посочи, че ще продължат и с ремонтите на ВиК мрежата, но все още голямото строителство предстои през 2019 г. По думите й ще продължат и с енергийната ефективност в училищата и детските градини. „Ще започнем реконструкцията на „Западен парк“. Там проектът се финансира с ОП „Околна среда“. Очакваме час по-скоро да започне разширението на южната дъга от „Младост 4“ до АМ „Тракия“, посочи кметът.\r\nЛюба АЛЕКСИЕВА", "date": "2017.09.26", "title": "Кметът на София Йорданка Фандъкова: Продължаваме с ремонта на малките квартални улици и през следващата година"}
{"url": "http://www.focus-news.net/news/2017/09/26/2439810/shumen-politsiyata-razsledva-sluchay-na-samorazprava-na-mazhe-ot-selo-todor-ikonomovo-s-vodach-na-samokatastrofiral-avtomobil.html", "text": "Досъдебно производство за хулиганство е започнато в полицейското управление в Каолиново. Това съобщиха от ОДМВР-Шумен. Снощи, малко преди 22 часа между село Тодор Икономово и Каолиново възникнал пътен инцидент с материални щети. 42-годишният А. Г. от Варна и спътникът му С. М. /41 г./ от Шумен, които били зад волана на лек автомобил „Ауди“ с варненска регистрация, самокатастрофирали. На място е пратен полицейски екип. При отработване на произшествието до автомобила спрели няколко автомобила, от които излезли жители на село Тодор Икономово. Мъжете започнали да се саморазправят с водача на аудито и спътника му. Изяснено било, че имат неуредени взаимоотношения.  Тълпата насочила гнева си към полицейските служители, които помолили мъжете да напуснат местопроизшествието. Непознатите започнали да блъскат полицаите, заплашили ги с убийство. Малко след това се качили по автомобилите си и се оттеглили в посока към село Тодор Икономово. Работата по образуваното досъдебно производство за престъпление по чл. 325 от НК продължава.", "date": "2017.09.26", "title": "Шумен: Полицията разследва случай на саморазправа на мъже от село Тодор Икономово с водач на самокатастрофирал автомобил"}
{"url": "http://www.focus-news.net/news/2017/09/26/2439811/reuters-rusiya-otreche-tvardeniyata-za-vazdushni-udari-v-idlib-doveli-do-smartta-na-tsivilni-grazhdani.html", "text": "Във вторник от Министерството на отбраната на Руската федерация опровергаха информацията, че изтребители на Москва са нанесли въздушни удари в сирийската провинция Идлиб, в резултат на което са загинали цивилни, предава Reuters.\r\nИнформацията за бомбардировките бе разпространена от Сирийската обсерватория за човешки права. Базираната в Лондон организация съобщи в понеделник за шестима загинали цивилни при руските удари. Сред тях има жена и дете..Тереза Герова", "date": "2017.09.26", "title": "Reuters: Русия отрече твърденията за въздушни удари в Идлиб, довели до смъртта на цивилни граждани"}
{"url": "http://www.focus-news.net/news/2017/09/26/2439812/finlandskata-kompaniya-patria-predlaga-na-balgariya-mestno-proizvodstvo-na-moderna-pehotna-mashina.html", "text": "Финландската компания Patria предлага на България местно производство на модерна пехотна машина. Това стана ясно по време на откриването на  международната конференция „Въоръжените сили на бъдещето 2040\" в София, предаде репортер на Агенция „Фокус“. Две демонстрации на бронираната машина 8х8 (Patria AMV) вече бяха проведени в България – през декември 2016 и юни 2017 г. На първата бе демонстрирана стрелба с 30-милиметрово оръдие, а на втората машината бе оборудвана  с 30-милиметрово оръдие, отговарящо на стандартите на НАТО и представи амфибийна способност с балистична и минна защита с ниво 4. Идеята е да се покаже способността на AMV платформата да използва различни оръжейни системи, които да отговарят на изискванията на клиента. Според представители на компанията бързото и лесно обучение за експлоатация и поддръжка е било водещо в изработването на дизайна на машината.\r\nPatria предлага на България участие в промишлеността и местното производство, като повече от 50% от инвестицията ще остане в страната. Това ще доведе до отварянето на стотици нови работни места и България ще може да изнася машини с високо качество и стандарти, произведени в страната, на трети пазари.\r\nКонцепцията за местно производство е в съответствие с намерението на българския министър-председател и министъра на отбраната да включат местната индустрия в програмите за модернизация на българските въоръжени сили.\r\nЦветилена СИМЕОНОВА", "date": "2017.09.26", "title": "Финландската компания Patria предлага на България местно производство на модерна пехотна машина"}
{"url": "http://www.focus-news.net/news/2017/09/26/2439813/yambol-obshtinata-vavede-nova-usluga-za-grazhdani-s-uvreden-sluh.html", "text": "От 25 септември в община Ямбол стартира нова услуга в помощ на граждани с увреден слух. Това съобщиха от Община Ямбол. В Центъра за административно обслужване е монтиран специален таблет с платформа за онлайн видео-жестов превод. Чрез нея гражданите получават информация за различни видове услуги, които са им е необходими, изискуемите документи, срокове на извършване и всякаква допълнителна информация.\r\nВидео-жестовият превод се осъществява в реално време чрез осъществяване на  интернет връзка с лицензиран преводач на фондация „Заслушай се“. В комуникацията участва и съответният служител на общината, която дава на момента разяснения за исканата услуга.\r\nГишето, на което потребители с увреден слух могат да получат необходимата  им информация, е обозначено с нарочен стикер, указваш този вид услуга. Личните данни и конфиденциалната информация, която се предава по време на разговора, са защитени в съответствие със законовите норми.\r\nЗа да се възползват от новата възможност, гражданите с увреден слух трябва да заявят желанието си 24 часа преди това чрез специализираната календарна система, която ползват този вид потребители. В общинска администрация се получава електронно писмо за желания ден и час, в който гражданинът иска за ползва онлайн услугата.\r\nОбщина Ямбол е сред първите общини в цялата страна, въвела подобна система. Целта е да се осигури равнопоставеност на потребителите на административни услуги и гражданите с увреден слух да бъдат максимално улеснени при получаването на информация и услуги от страна на Общината.", "date": "2017.09.26", "title": "Ямбол: Общината въведе нова услуга за граждани с увреден слух"}
{"url": "http://www.focus-news.net/news/2017/09/26/2439814/mvr-sluzhiteli-na-gdnp-i-gdbop-provedoha-operatsiya-sreshtu-narkorazprostranenieto.html", "text": "Съвместната специализирана операция по противодействие на  наркоразпространението е реализирана на територията на София, община Ботевград и община Мездра. Това съобщиха от пресцентъра на МВР. В нея са участвали служители на “Криминална полиция” и разследващи полицаи от отдел “Разследване на общата престъпност” при ГДНП, както и служители на ГДБОП.  В процеса на проведените действия са задържани двама мъже -  К.И. /39 г./ и А.Х./26 г./, занимавали се по първоначална информация с отглеждане и разпространение на марихуана. Мъжете били засечени в местност на Ботевградска община, където на площ около 36 кв. м били засадени канабисови растения. При извършените неотложни действия по разследване - обиски на лицата, претърсване и изземване, в къща на територията на община Мездра полицаите открили и кашон, пълен с изсушена тревиста маса, дала положителна реакция на канабис при полевия тест, както и различни пособия и материали за отглеждането на растенията. Голямо количество от същата дрога е иззето и при претърсвания в жилищата на двамата, както и в автомобил, ползван от тях.  \r\nПо случая е образувано досъдебно производство, срещу К.И. - за извършено престъпление по чл.354а, ал. 1, изр. 1, пр. 4, алт. 1 от НК. Активните действия по разследването продължава под ръководството на Софийска окръжна прокуратура.", "date": "2017.09.26", "title": "МВР: Служители на ГДНП и ГДБОП проведоха операция срещу наркоразпространението"}
{"url": "http://www.focus-news.net/news/2017/09/26/2439815/lokalno-makedoniya-slovenskiyat-vanshen-ministar-zaplashi-harvatiya-s-zhalba-pred-sada-na-es.html", "text": "Министърът на външните работи на Словения Карл Ерявец предупреди Хърватия, че Любляна ще внесе жалба в Съда на Европейския съюз в Люксембург, ако Загреб не съдейства за изпълнението на оспорваната арбитражна присъда за границата между двете страни, съобщава македонското електронно издание „Локално“.\r\n„През следващите седмици ще подготвим информация за правителството относно правните възможности за реакция, тъй като Хърватия не спазва арбитражното решение“, заяви, каза Ерявец след заседание при закрити врати. \r\nХърватските власти не приемат като задължително спазването на решението на Арбитражния съд в Хага. От Загреб изискаха двустранно решение на спора за границата в Пиранския залив. На свой ред Любляна подчертава, че според е уреден съгласно европейското право и хърватското правителство трябва да се съобрази с това. Тереза Герова", "date": "2017.09.26", "title": "„Локално“ (Македония): Словенският външен министър заплаши Хърватия с жалба пред Съда на ЕС"}
{"url": "http://www.focus-news.net/news/2017/09/26/2439816/premierat-boyko-borisov-shte-pomislim-i-za-politsaite-no-nikoga-ne-sam-rabotil-pod-natisk.html", "text": "Ще помислим и за полицаите, но никога не съм работил под натиск. Това каза премиерът Бойко Борисов пред журналисти след редовната среща на правоприлагащите органи с петте тютюневи компании от Инициативата срещу незаконната търговия с цигари, предаде репортер на Агенция „Фокус“. \r\n„Това че сме сред първите в Европа по борба с контрабандата отговаря на много други въпроси и за борбата с корупцията. Целта ни е да намалява този процент. Напомням, че започнахме тази битка с това антикорупционно звено, което създадохме с прокуратура, ДАНГ, ГДБОП, митници, данъчни, от 34%. Сега са 7%. В милиарди се измерват повече пари в бюджета. Тези милиарди са отивали в „бизнесмени“ и са замърсявали цялата държава“, коментира Борисов. На въпрос дали увеличението на приходите може да доведе до увеличение и на полицейските заплати той отговори: „Аз повече от всички искам на полицаите, на пожарникарите, на военните, както и на учителите и на пенсионерите да се вдигат доходите и правим всичко да се случи. В момента, в който сложим чертата и видим приходите, ще помислим и за тях. Обещал съм им, знаят, но на нас не ни отива да говорим празни приказки. Нито ви отива да направим същото, което направиха през 2014 година. Помните – тръгвайки си, без никакво финансово обезпечение вдигнаха с 250 милиона заплатите на МВР и ние от първия ден започнахме да ги изплащаме. Ние, нашето правителство. Така не се прави, затова всяко нещо трябва да бъде финансово обезпечено, за да не банкрутираме накрая“.  „Никога не съм работил под натиск и точно тези, които ми поставят ултиматуми, със служебни коли, с офиси, с всички привилегии в МВР не им отива. Ще се срещна с тях, когато пожелаят, ще им дам финансовите параметри, ще им обясня какво правят колегите, защото трябва и за съдебна полиция да се даде, трябва и за линейки да се дава, и за санитари, и не може всичко наведнъж. Ние казахме – приоритети в  началото са минималните пенсии и учителските заплати, както и образователната инфраструктура. И вече сме го свършили. Искам много. Ще дойдат, ще извадим сметките и в спокойна обстановка ще видим с какво разполага държавата. Популистко и лесно е да кажа 1 милиард ще дадем повече, но после някой трябва да го плати – вие, данъкоплатците. Ние така платихме за здравната каса 450 милиона, така платихме Спартани, Кугъри, Еърбъси. С всяко идване почваме да плащаме борчовете. Никога не сме оставяли борчове. Виждате само за два месеца каква е разликата“, заяви още Борисов.", "date": "2017.09.26", "title": "Премиерът Бойко Борисов: Ще помислим и за полицаите, но никога не съм работил под натиск"}
{"url": "http://www.focus-news.net/news/2017/09/26/2439817/shumen-3-500-leva-sa-otkradnati-ot-apartament-v-grada.html", "text": "Вчера малко преди 17 часа бил получен сигнал за домова кражба от жилище на ул.“Цар Освободител“ в Шумен. Това съобщиха от ОДМВР-Шумен. По данни на тъжителя  кражбата е станала за времето за времето от 10:00 до 16:45 часа вчера. Неизвестен отключил по неустановен начин входна врата на апартамент на трети етаж в блок на ул.“Цар Освободител“. След като проникнал в жилището извършил кражба на преносим компютър марка „Асус“, ръчен часовник и сумата от 3500 лева. Започнато е досъдебно производство.", "date": "2017.09.26", "title": "Шумен: 3 500 лева са откраднати от апартамент в града"}
{"url": "http://www.focus-news.net/news/2017/09/26/2439818/plovdiv-apelativniyat-sad-pusna-ot-aresta-21-godishniya-dimitar-tonkev-ot-vinogradets.html", "text": "Пловдивският апелативен съд пусна от ареста 21-годишния Димитър Тонкев от Виноградец. Магистратите наложиха парична гаранция от 1000 лева на Тонкев, предаде репортер на Радио „Фокус“-Пловдив. По време на съдебното заседание по мярката за неотклонение близките на младежа представиха подписка на жителите на Виноградец, с която настояват за по-лека мярка спрямо Тонкев. Той бе арестуван на 15 септември в село  Виноградец с още двама души, с които пътували в една кола. \r\nДимитър Тонкев е син на загиналия при инцидент във Виноградец Наско Тонкев. Той бе прострелян на място на 31 август в собственото си заведение при празнуване на рожден ден на 6-годишно момче. За престъплението бе арестуван бившият председател на Общинския съвет в Септември Лазар Влайков - собственик на пистолета, с който е стреляно. Все още не е изяснено дали  смъртоносният изстрел е произведен от детето, каквато беше първоначалната  версия, или от друг присъстващ на празненството.\r\nКристиян ГАРОВ", "date": "2017.09.26", "title": "Пловдив: Апелативният съд пусна от ареста 21-годишния Димитър Тонкев от Виноградец"}
{"url": "http://www.focus-news.net/news/2017/09/26/2439819/dzheyms-matis-sasht-iskat-da-razreshat-krizata-sas-severna-koreya-po-diplomaticheski-pat.html", "text": "Съединените американски щати биха искали да разрешат ядрената криза със Северна Корея по дипломатически път. Това увери министърът на отбраната Джеймс Матис, предава AFP.\r\n„Ние запазваме възможността да възпрем най-опасните заплахи от Северна Корея, но също така подкрепяме нашите дипломати по начин, който ще задържи проблема в дипломатическата сфера възможно най-дълго“, подчерта Матис след преговори в Ню Делхи с индийския си колега. .Тереза Герова", "date": "2017.09.26", "title": "Джеймс Матис: САЩ искат да разрешат кризата със Северна Корея по дипломатически път"}
{"url": "http://www.focus-news.net/news/2017/09/26/2439820/veliko-tarnovo-48-detsa-ot-obshtina-svishtov-sa-medalisti-v-traditsionniya-lekoatleticheski-kros-zhelyu-zamfirov.html", "text": "48 деца от община Свищов са медалисти в традиционния лекоатлетически крос „Желю Замфиров”. В състезанието се включиха общо 85 малчугани от 7 училища в региона, каза в предаването „Добре дошли в Свищов“ на Радио „Фокус“ – Велико Търново зам.-кметът на Община Свищов Борислав Замфиров. Събитието се проведе в рамките на празниците Свищовски лозници 2017, на стадион „Академик”. „В зависимост от възрастта си децата бяха разпредени в четири групи. Първата беше за малчугани от първи до четвърти клас, втората – от пети до седми, третата – от осми до десети  и в четвъртата влизаха най-големите – единадесетокласниците и дванадесетокласниците. През тази година дисциплините бяха така разпределени, че имаше къси и дълги дестинации за всяка една възраст. За по-малките те бяха съответно 60 и 200 метра, а за по-големите 100 и 800 метра“, обясни още Борислав Замфиров, който връчи призовете на отличените. \r\nЧетири деца си тръгнаха с по два златни медала. Това са  Кристияна Чуколова, Неделя Самоковлиева, Яница Иванова и Димитър Петров. Другото спортно състезание, което се проведе в града през уикенда – турнир по хокей на трева за купата „Цветан Радославов“ също премина при голям успех. В него се включиха осем отбора на ученици от цялата страна, като представителите на Свищов бяха от Средно училище „Цветан Радославов“. На двата турнира присъстваха  зам.-председателят на ГЕРБ Цветан Цветанова, кметът на Велико Търново Даниел Панов, кметът на Свищов Генчо Генчев и председателят на ОбС – Свищов Кристиян Кирилов.\r\nЛуиза ТРАНЧЕВА", "date": "2017.09.26", "title": "Велико Търново: 48 деца от община Свищов са медалисти в традиционния лекоатлетически крос „Желю Замфиров”"}
{"url": "http://www.focus-news.net/news/2017/09/26/2439821/plovdiv-vremenno-se-ogranichava-dvizhenieto-na-patya-plovdiv-asenovgrad-zaradi-podmyana-na-provodnik.html", "text": "Временно се ограничава движението на пътя Пловдив-Асеновград, заради подмяна на проводник. Това съобщи за Радио „Фокус”-Пловдив говорителят на ОДМВР. За времето от 13.30 ч. до 14.00 ч. ще се спира движението на моторни превозни средства в участъка между 14 км и 25 км на пътя от Пловдив към Асеновград /около първия разклон за квартал Долни Воден/. Ограничението се налага във връзка с подмяна на високоволтов проводник.\r\nЦветана ТОНЧЕВА", "date": "2017.09.26", "title": "Пловдив: Временно се ограничава движението на пътя Пловдив-Асеновград, заради подмяна на проводник"}
{"url": "http://www.focus-news.net/news/2017/09/26/2439822/pazardzhik-58-godishen-velosipedist-ot-selo-aleko-konstantinovo-e-pochinal-sled-kato-e-blasnat-ot-lek-avtomobil.html", "text": "Колоездач е станал жертва на пътен инцидент, съобщиха от ОДМВР - Пазарджик. Сигнал за случилото се е подаден вчера около 06.00 ч. Движейки се по пътя между селата Капитан Димитриево и Алеко Константиново 25-годишната Д.С. от село Капитан Димитриево, блъснала с лек автомобил „Фиат“ движещия се насреща колоездач В. Т.- 58 г. от село Алеко Константиново. За съжаление в резултат на инцидента малко по-късно мъжът е починал. Водачката е тествана с дрегер, като пробите и за алкохол и наркотични вещества са отрицателни. На местопроизшествието е извършен оглед, образувано е дознание.", "date": "2017.09.26", "title": "Пазарджик: 58-годишен велосипедист от село Алеко Константиново е починал, след като е блъснат от лек автомобил"}
{"url": "http://www.focus-news.net/news/2017/09/26/2439823/varna-tri-leki-avtomobila-sa-unishtozheni-pri-pozhar-v-prizemen-parking-v-grada.html", "text": "Три леки автомобила са унищожени при пожар в приземен паркинг във Варна. Това съобщиха от пресцентъра на ОДМВР – Варна. Около 3.20 часа тази сутрин е съобщено за пожар в приземен паркинг на кооперация на ул. „П. Стайнов“ във Варна. На място са изпратени 3 противопожарни автомобила, които са погасили горящи автомобили. Унищожени са три леки автомобила. От огъня са засегнати и паркирани в близост два автомобила, който е със стопени задни стопове, и мотопед, на който е стопена предпазна слюда. Причините за пожара са процес на установяване, образувано е досъдебно производство. През последното денонощие екипите са реагирали и на сигнал за пожар във вила в местност „Сълзица“. На място са изпратени 2 противопожарни, които са погасили пожара. Унищожени са около 30 кв. м. покривна конструкция и 5 кв. м. дограма. Причините за пожара са в процес на установяване. Регистриран е и пожар във фургон до кравеферма в гр. Долни чифлик. Причините за възникването на пожара са в процес на установяване. През последното денонощие са гасени 9 пожара в сухи треви и отпадъци, при които няма нанесени материални щети.", "date": "2017.09.26", "title": "Варна: Три леки автомобила са унищожени при пожар в приземен паркинг в града"}
{"url": "http://www.focus-news.net/news/2017/09/26/2439824/aneliya-dimitrova-zam-kmet-na-svishtov-obshtinata-podkrepya-aktivno-kampaniyata-za-borba-s-raka-na-gardata-na-fondatsiya-edna-ot-8.html", "text": "Кампания за превенция от рак на гърдата гостува в Свищов. В града ще пристигне розовия кемпер, с който медицински специалисти обикалят цялата страна и правят изследвания и консултации. Това каза за Радио „Фокус“ – Велико Търново Анелия Димитрова, зам.-кмет на Община Свищов. Основната цел на кампанията е осигуряване на подкрепа за жените, които са диагностицирани със заболяването. „Жените, които в момента преминават лечение и техните близки могат да се възползват от услугите, които се извършват в Розовия кемпер на „Една от 8“. С екипа пътува и психолог, който може да разговаря с жените на място. Представителките на Фондацията са преминали през диагнозата рак на гърдата и могат да отговорят на всички въпроси, които имат пациентите. С тях ще бъде и техният гримьор. Ще има на разположение тюрбани и брошури, които ще са полезни на жените. Всичко, което предлагат е абсолютно безплатно за всички пациенти“, обясни още Анелия Димитрова.\r\nДейностите, които ще се предлагат в Розовия кемпер на „Една от 8“ ще включват информационни, практически и психологически консултации, съвети за хранене и гримиране, арт терапии и групови занимания.\r\nВ рамките на 6 месеца Розовият кемпер на „Една от 8“ ще обиколи 25 града в страната и главни онкологични болници. В Свищов той ще бъде днес, между 14.00 и 16.00 часа, като превозното средство ще е позиционирано пред известен магазин за стоки втора употреба в центъра на града.\r\nЛуиза ТРАНЧЕВА", "date": "2017.09.26", "title": "Анелия Димитрова, зам.-кмет на Свищов: Общината подкрепя активно кампанията за борба с рака на гърдата на фондация „Една от 8“"}
{"url": "http://www.focus-news.net/news/2017/09/26/2439825/afp-kitay-predupredi-che-vav-voynata-na-koreyskiya-poluostrov-nyama-da-ima-pobediteli.html", "text": "Във вторник Китай предупреди, че в конфликта на Корейския полуостров „няма да има победители“ – коментар, който Пекин направи, след като режимът в Пхенян обвини американския президент Доналд Тръмп в обявяване на война срещу страната, предава AFP.\r\nКитай се надява, че Вашингтон и Пхенян ще осъзнаят, че тяхната война на думи „ще увеличи само риска от конфронтация и ще намали възможността за политически маневри\", подчерта говорителят на външното министерство в Пекин в рамките на редовен брифинг..Тереза Герова", "date": "2017.09.26", "title": "AFP: Китай предупреди, че във войната на Корейския полуостров няма да има победители"}
{"url": "http://www.focus-news.net/news/2017/09/26/2439826/dimitar-boychev-v-pekin-stabilnostta-i-finansovata-politika-na-pravitelstvoto-ni-sa-predpostavka-za-kitayski-investitsii-v-balgariya.html", "text": "Стабилността в държавата и финансовата политика на правителството ни са предпоставка за привличането на китайски инвестиции в България. Това коментира народният представител и председател на парламентарната комисия за приятелство с Китай Димитър Бойчев, съобщиха от пресцентъра на ПП ГЕРБ. В рамките на работното си посещение в Пекин ръководената от него делегация на ГЕРБ се срещна с Йен Юцин, зам.-директор на външния отдел към Китайската комунистическа партия (ККП), който отговаря за Югоизточна Европа.\r\n„България може да играе по-активна роля в инициативата за сътрудничество между Китай и страните от Централна и Източна Европа (16+1). Водената от кабинета и лично от министър-председателя Бойко Борисов външна политика утвърди страната ни като балансьор на Балканите и като стратегически партньор в Европейския съюз. От 1 януари 2018 г. България ще поеме председателството на Съвета на ЕС и за шест месеца ще има възможност да съставя дневния ред на Евросъюза”, заяви Бойчев. Като важни за бизнес потенциала на страната ни той посочи ниския корпоративен данък, провежданата административна реформа и усилията, които се полагат във връзка с антикорупционното законодателство. \r\nГостите от България представиха черноморските области, които представляват. В състава на делегацията са кметовете на общините Аврен, Девня, Поморие, Созопол и Царево - Емануил Манолов, Свилен Шитов, Иван Алексиев, Панайот Рейзи и Георги Лапчев, зам.-кметът на община Аксаково Руска Илиева, зам.-областният управител на Добрич Красимир Николов и председателят на Общинския съвет в Бургас Константин Луков. \r\n„Благодарение на успешно реализираните проекти по европейските програми успяхме да реконструираме и модернизираме пречиствателните станции по Черноморието, да обновим инфраструктурата. Затова предлагаме екологичен туризъм. Освен с големи плажни ивици и уникална природа, Черноморието се отличава и с древна архитектура, с прекрасни условия за културен, поклоннически, фестивален и СПА туризъм”, подчерта кметът на Созопол Панайот Рейзи, презентирайки потенциала на Бургаска област.\r\n„Варненска област също разполага с летище и пристанище и предлага голямо разнообразие от възможности за туризъм и бизнес сътрудничество”, отчете кметът на Аврен Емануил Манолов, представяйки икономическия профил на всяка от общините в областта. Той акцентира не само върху условията за отдих и развлечения, но и върху развитието на земеделието и индустрията в региона, на перспективите, които открива създадената зона за иновации. „Областният център - Варна е древен град, но с много младежка енергия, която му донесе титлата Европейска младежка столица през 2017 г.”, отбеляза още Манолов. Той прояви интерес към възможността да се осигури учител по китайски език за училището в Санаторно-оздравителния комплекс „Камчия”.\r\nЗам.-областният управител на Добрич Красимир Николов изтъкна, че в златна Добруджа се развива модерно земеделие, което благодарение на европейските средства заема челни позиции в Югоизточна Европа, а добиваната пшеница е известна с високото си качество. „Морските общини в областта предлагат отлични възможности за летен туризъм, които се допълват от чудесни условия за спорт”, посочи Николов и даде за пример трите голф игрища, където вече тренират едни от най-добрите отбори по света, и ледената пързалка от закрит тип в Кранево, която е само на 200 метра от брега. \r\nЙен Юцин заяви, че Китай проявява голям интерес към инвестиции в областта на инфраструктурата и допълни, че вече са водени разговори с българската страна за високоскоростна жп линия между София и Варна. С представителите на местната власт бе дискутирана и необходимостта от директен полет от Пекин до България, като се отчете стратегическото географско положение на държавата ни. Според Йен Юцин перспективи за сътрудничество има и в туризма, земеделието, културата, образованието. \r\nТя сподели, че добре познава качествени български продукти като киселото мляко и розовото масло. Йен Юцин, която вече два пъти е била в България, но за последно през 2004 г., бе поканена от кметовете отново да посети страната ни и да се запознае лично с положените усилия за обновяване на общините.", "date": "2017.09.26", "title": "Димитър Бойчев в Пекин: Стабилността и финансовата политика на правителството ни са предпоставка за китайски инвестиции в България"}
{"url": "http://www.focus-news.net/news/2017/09/26/2439827/kmetat-na-sofiya-yordanka-fandakova-v-nachaloto-na-sledvashtata-sedmitsa-shte-obyavya-dogovorite-koito-shte-prekratya-za-neizpalnenie-na-tekushti-remonti.html", "text": "В началото на следващата седмица ще обявя договорите, които ще прекратя за неизпълнение на текущи ремонти. Това каза през журналисти кметът на Столичната община Йорданка Фандъкова, след като взе участие в Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Контролът, който осъществяваме е ежедневен. В София се инвестират сериозни средства в много големи ремонти. Примерите за лоша работа или забавяне са изключително малко. 10 са огромните обекта. Имаме добри строители, но като във всяка професия имаме и нетолкова добри примери. Моята отговорност е да следя и да не допускаме да плащаме за некчаествена работа. Примерът от бул. „Шипченски проход“ е ясен – изцяло връщане за преработка на участъците. Договорът, който е сключен с фирмата за бул. „Шипченски проход“ включва много по-голям участък. Тази година ние реализираме само първия етап“, коментира Фандъкова. По думите й той е на стойност около 2,5 млн. лв., а не 8 млн. лв., както е писало в някои медии. „Това да не приемеш работа за над половин милион мисля, че е доста сериозна санкция. Не мога да си представя, че може строители да работят и да ги върнеш 6 пъти за един тротоар. Има неизпълнения на текущи ремонти от страна на някои фирми. В момента правим анализ и разглеждаме много внимателно. Не очаквайте от мен да назова договорите, които подготвям за прекратяване, защото искам да сме изрядни“, допълни тя. По думите й до края на седмицата ще има резултата и в началото на следващата ще обяви договорите, които ще прекрати. „Това ще са всички, които ще бъде необходимо да се прекратяват. Няма да са много, но няма и да са малко“, увери кметът на София. \r\n„На бул. „Прага“ единствено ме ядосаха, че хората минават през прахоляка. Имат още срок, но все пак трябва да имат и отговорността, че могат и трябва да работят по-бързо и по-интензивно, не с двама души, а с няколко екипа“, допълни Фандъкова. Тя уточни, че за „Граф Игнатиев“ се провежда обществена поръчка за избор на изпълнител и веднага щом като има избран такъв, ще направят графика по изпълнението на проекта.\r\nЛюба АЛЕКСИЕВА", "date": "2017.09.26", "title": "Кметът на София Йорданка Фандъкова: В началото на следващата седмица ще обявя договорите, които ще прекратя за неизпълнение на текущи ремонти"}
{"url": "http://www.focus-news.net/news/2017/09/26/2439828/vratsa-vremenno-dvizhenieto-po-pat-i-1-mezdra-rebarkovo-v-rayona-na-darmantsi-se-osashtestvyava-dvuposochno-v-edna-lenta-poradi-katastrofa.html", "text": "Временно движението по път I-1 Мездра - Ребърково в района на Дърманци се осъществява двупосочно в една лента, поради катастрофа. Това съобщиха от пресцентъра на Агенция \"Пътна инфраструктура\". Движението се регулира от пътна полиция.", "date": "2017.09.26", "title": "Враца: Временно движението по път I-1 Мездра - Ребърково в района на Дърманци се осъществява двупосочно в една лента, поради катастрофа"}
{"url": "http://www.focus-news.net/news/2017/09/26/2439829/zdf-emanyuel-makron-shte-predstavi-planovete-si-za-reformi-v-es.html", "text": "Държавният глава на Франция Еманюел Макрон ще представи във вторник плановете си за реформи в Европейския съюз, припомня германският телевизионен канал ZDF.\r\nЗа еврозоната лидерът на Париж настоява за бюджет от стотици милиарди евро в средносрочен план. Макрон също така се застъпва за създаването на поста министър на финансите на еврозоната. В Германия и в ЕК обаче са налице сериозни опасения за дълбоки реформи в Общността. Лидерът на Свободната демократическа партия (СвДП) Кристиан Линднер вече ясно изрази позицията си срещу плановете за реформите. Част от членовете на „Зелени“ също са резервирани по отношение на предложенията.Тереза Герова", "date": "2017.09.26", "title": "ZDF: Еманюел Макрон ще представи плановете си за реформи в ЕС"}
{"url": "http://www.focus-news.net/news/2017/09/26/2439830/zam-ministar-atanas-zapryanov-shte-predlozhim-preglasuvaneto-na-dvata-proekta-za-samolet-i-korab-i-nov-treti-proekt-za-voenna-pehotna-mashina.html", "text": "Ще предложим прегласуването на двата проекта – за самолет и кораб, и нов трети проект за военна пехотна машина. Това каза заместник-министърът на отбраната ген.-лейтенант Атанас Запрянов пред журналисти след откриването на Mеждународната научна конференция на тема „Future Armed Forces 2040“, предаде репортер на Агенция „Фокус“.\r\n„Тоест ние ще помолим нашия парламент да утвърди проекта за инвестиционни разходи на самолетите и корабите и да добавим проект за инвестиционен разход за военни машини на пехотата. Такова е решение на най-високо ниво\", обясни той и уточни, че прегласуването няма да забави първите два проекта, които минаха през парламента през юни миналата година, защото изискванията за предложения се коригират само в частта финансова схема, а всички останали технически изисквания са същите. \"Така че финансовата част е тази, която ни задържа, а всичко останало е готово и по трите проекта. Засега имаме проект за разсрочване на самолета до 2028 г., до 2022 на кораба и до 2029 г. на бойната машина. Така че чакаме парламентът да се произнесе за самолета, за да направим нашите разчети и да дадем нашето предложение“, каза Запрянов и съобщи, че мпроектът за инвестиционен разход на сухопътни войски и за изискванията на бойната машина е напълно готов. „Става дума за 198 машини, които да бъдат 8х8. В момента работната група се ориентира по средната цена, която ще бъде за една машина. Можем да бъдем конкретни за цената, след като имаме отговори от компаниите какво предлагат те и на каква цена“, каза още зам.-министър Запрянов.\r\nОтносно казуса „Грипен“ той обясни, че все още се очаква решението на комисията и нейният доклад да преминат през парламентарната зала. „След като излезе докладът, ние ще съобразим с него и сме готови да продължим с рамката, която включва и батальонната военна група – бойната машина на пехотата“, допълни зам.-министърът. \r\nЦветилена СИМЕОНОВА", "date": "2017.09.26", "title": "Зам.-министър Атанас Запрянов: Ще предложим прегласуването на двата проекта – за самолет и кораб, и нов трети проект за военна пехотна машина"}
{"url": "http://www.focus-news.net/news/2017/09/26/2439831/konkursat-silistra-i-mladite-hora-shte-se-provede-pod-egidata-na-evrodeputata-emil-radev.html", "text": "Българският евродепутат от ГЕРБ/ЕНП Емил Радев ще осигури специалната награда за конкурса за есе на тема „Силистра и младите хора\". Това съобщиха от пресцентъра на ПП ГЕРБ. Инициативата се подкрепя от информационния му офис в гр. Силистра.\r\nВ конкурса могат да участват всички младежи до 18-годишна възраст и от 19 до 30 години от област Силистра. За целта трябва да изпратят авторско есе, свързани с миналото, настоящето и бъдещето на любимия град – хилядолетна Силистра. \r\nУчастниците могат да изпращат разработките си до 25-ти ноември на електронен адрес: info@websilistra.net. Всеки имейл трябва да съдържа трите имена на автора, кратка автобиография и телефон за обратна връзка.\r\n Победителят ще спечели екскурзия до Европейския парламент в Брюксел.", "date": "2017.09.26", "title": "Конкурсът „Силистра и младите хора\" ще се проведе под егидата на евродепутата Емил Радев"}
{"url": "http://www.focus-news.net/news/2017/09/26/2439832/sport-grigor-dimitrov-shte-bade-treti-postaven-na-turnira-v-pekin.html", "text": "Григор Димитров ще бъде трети поставен в основната схема на турнира „Чайна Оупън“, който стартира в Пекин на 3 октомври. Преди първата ракета на България са поставени Рафаел Надал от Испания и германецът Александър Зверев.\r\nВ миналогодишното издание на турнира Григор Димитров достигна до финал, където отстъпи на британеца Анди Мъри.", "date": "2017.09.26", "title": "Спорт: Григор Димитров ще бъде трети поставен на турнира в Пекин"}
{"url": "http://www.focus-news.net/news/2017/09/26/2439833/ministar-nikolay-nankov-54-e-realnoto-izpalnenie-na-uchastaka-kresna-sandanski-ot-avtomagistrala-struma.html", "text": "54% е реалното изпълнение на участъка Кресна-Сандански от автомагистрала „Струма“. Това каза пред журналисти министърът на регионалното развитие и благоустройството Николай Нанков, след като взе участие в Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Спокойно през ноември месец можем да стартираме с търга по избор на строител за автомагистрала „Струма“ и през 2019 г. да имаме вече такъв, както и строително разрешение. 2019 г. да стартираме с изграждането на лот 3.2, така че 2025г. да приключим цялата магистрала“, коментира Нанков. По думите му при Кресна-Сандански вече са на 54% реално изпълнение. „Не май месец, както е по договор, края на 2018 г. ще сме готови с тези 25 км. През 2018 г. ще започнем и тунел „Железница“. Със „Струма“ вървим добре“, увери Николай Нанков.\r\nЛюба АЛЕКСИЕВА", "date": "2017.09.26", "title": "Министър Николай Нанков: 54% е реалното изпълнение на участъка Кресна-Сандански от автомагистрала „Струма“"}
{"url": "http://www.focus-news.net/news/2017/09/26/2439834/v-kyustendil-se-otkriva-chetvartiyat-godishen-kongres-na-balgarskiya-sayuz-po-balneologiya-i-spa-turizam.html", "text": "В Кюстендил се открива Четвъртият годишен конгрес на  Българския съюз по балнеология и СПА туризъм (БСБСПА), който ще се проведе до 27 септември 2017 г. с партньори Министерство на туризма и Община Кюстендил. Това съобщиха от БСБСПА. Темата на конгреса е: „Иновации и развитие на българските СПА дестинации. Проблеми пред общините и бизнеса”. След успешните конгреси на БСБСПА в Поморие, Хисаря, Сандански, кк „Св. св. Константин и Елена” – Варна, домакин на очаквания форум е Улпия Пауталия, която очаква много чуждестранни и български експерти и мениджъри от СПА индустрията. В Кюстендил експертите от Европейската СПА асоциация (ESPA), представители на общините, инвеститорите и хотелиерите ще дискутират иновации, успехи и проблеми пред балнео и СПА туризма.\r\nСред официалните гости на конгреса са представители на Министерството на туризма, Министерството на здравеопазването, Министерството на околната среда и водите, Министерството на труда и социалната политика, Министерството на регионалното развитие и благоустройството, Националното сдружение на общините в Р България, кметове на общини, членове на УС на Българския съюз по балнеология и СПА туризъм и колегите им от цялата страна. \r\nПрограмата на конгреса включва следните панели с дискусии: „Проблеми пред българските общини, развиващи балнео/СПА туризъм. Добри практики. Проекти за възстановяване на балнео/СПА инфраструктурата”; „Маркетинг – презентиране и активни продажби на българския СПА продукт. Културно-исторически термални маршрути”; „Предимство на сертифицирането по Наредба 2 на Министерство на туризма. Възможности за сътрудничество с НОИ, здравни каси и пенсионно-осигурителните дружества” и др.\r\nПетър Паунов, кмет на Кюстендил и жителите на града ще покажат по време на форума промените и тенденциите, които го превръщат във все по-известна СПА дестинация, но и привлекателно място за културен, фестивален, приключенски, спортен и др. видове туризъм. Празниците на Кюстендил доказват успешното развитие на фестивалния туризъм, но и почитта на местните хора към древните традиции и значението на основния поминък в региона – овощарството. Тематичните празници – емблема на Кюстендил, но и естествено допълнение към ваканцията и почивката на СПА туристите тук, които привличат всяка година все повече гости в града.\r\n„Кюстендилска пролет” (20 – 21 март) - празникът се свързва с избор на красиви девойки  като символ на нежната стъпка, с която пролетта идва, като символ на младостта и новата надежда. Традицията за избор на девойка „Кюстендилска пролет” датира от половин век. Конкурсът е патентован в Патентното ведомство на Р България през 1966 г. Това го прави първия конкурс в страната за най-красиво момиче.\r\n„Празник на черешата” (юни) - черешите – предвестници на лятото, ключът от вратата към берекета и успеха на кюстендилския овощен край е сред най-колоритните събития. Празникът е изложба – конкурс на разнообразни сортове череши, отглеждани от земеделските производители в региона. Тук се открива многообразието на черешовия свят – вкусни пити и кекс с череши, сладко и сиропи.\r\n„Панагия” – въздигане на хляба (15 август) –  почит към българската традиция, православното изкуство и култура, всяка година се провежда при църкви и параклиси, наречени на Св. Богородица. Форумът е съпътстван от уникално изложение на „Богородични пити”, на различни видове хляб и хлебни изделия в градската централна градина на Кюстендил. В красивото нареждане на обредния хляб е вплетена вяра, майсторство и автентичност – такива, каквито са предавани от майки на дъщери, от род в род.\r\n„Празник на плодородието” (септември) - празникът е своеобразен завършек на поредицата градски празници, когато природата се отдава на заслужен зимен покой. Красиви тематични аранжировки от плодове и зеленчуци съживяват есенната картина, а богатата художествена програма прави празникът истински и незабравим и за туристите, и за местните хора. \r\nПразниците на Кюстендил надграждат възможностите на града в СПА туризма и привличат с богата история и култура, с името на прочутия Владимир Димитров-Майстора, с музеите на един от най-древните европейски градове.\r\nНиколина Ангелкова, министър на туризма, посочи: \"Приветствам усилията на участниците и гостите на Четвъртия конгрес на Българския съюз по балнеология и СПА туризъм за популяризиране на балнеотуризма и оценявам високо приноса на организацията за насърчаване на иновациите и устойчивото развитие на българските СПА дестинации. Тези водещи теми на форума ни събират за обмен на добри практики и са сред най-важните предизвикателства за растеж на отрасъла. Те са изключително актуални, както за институциите, така и за общините и бизнеса, защото медикъл и уелнес процедурите са сред най-търсените, модерни и новаторски услуги в сектора. По данни на СОТ за 2016 г. по света пътуват около 1.2 млрд. туристи, което бележи възходящ тренд за седма поредна година. Все повече от тези потребители избират именно СПА и балнео услугите като основна цел на пътуването си или ги съчетават с други видове туризъм.\r\nБългария разполага с почти всички минерални води, подходящи за профилактика и лечение на най-масовите заболявания. Това богатството трябва да се използва още по-ефективно и ние работим в партньорство с БСБСПА за надграждане на постигнатите резултати. Културно-историческият и балнеотуризмът са сред водещите фокуси в маркетинговата и рекламната ни политика. Разработваме СПА маршрути, които ще могат да се комбинират със създадените вече осем културно-исторически дестинации на България. Убедена съм, че само с общи усилия и отговорно отношение към новите професионални стандарти можем да умножаваме тези постижения и да ги направим наистина устойчиви.\r\nЖелая успешна работа на всички участници, на техните инициативи и проекти!\". \r\nД-р Таня Ангелова, председател на Асоциацията по физикална медицина и рехабилитация,  експерт към БСБСПА и член на Медицинската комисия към ЕSPA, заяви: \"Кюстендил е известен с горещите си и лековити минерални извори от дълбока древност. Не е случаен факта, че по време на Римската империя в селището е построен един от най-големитe  балнеолечебни центрове на Балканите. В по-нови времена Кюстендил си спечелва славата на курорт за лечение на болести на опорно-двигателния апарат, периферна нервна система, метаболитен синдром, стерилитет, дерматологични заболявания и др., поради което в далечната 1950 с ПМС №549 е обявен за курорт от републиканско значение. Характерното за минералната вода на това находище е, че има сероводород ( 9-13 mg/l), високо съдържание на метасилициева киселина ( 70 mg/l ) и много нисък редокспотенциал (от -270 до -340 mV ). Тези характеристики определят лечебните й свойства. Общата минерализация на водата е 640 mg/l. Тя е гореща (74ºС), бистра, безцветна, със слаб мирис на сероводород. \r\nКюстендил печели своята известност с благоприятният си  климат и лековита  минерална вода. Градът е разположен в подножието на Осоговската планина на средна надморска височина  510 м. Климатът в региона се характеризира като умерено-континентален с елементи на преходно-средиземноморски с топло лято, дълга, суха и  топла есен, кратка, студена зима и прохладна пролет. Най-ценното богатство на курорта са минералните води. Не случайно тракийците назовавали града с името Пауталия означаващо „Град на изворите”.\r\nВ дните на Четвъртия годишен конгрес на БСБСПА, неговите експерти и членове искат да споделят, но и да докажат дългогодишната мечта на своя съюз: България – четири сезона балнео, спа и уелнес туризъм. В последния ден на форума Българският съюз по балнеология и СПА туризъм ще закрие конгреса си с Церемонията по връчване на Годишните награди на сдружението.", "date": "2017.09.26", "title": "В Кюстендил се открива Четвъртият годишен конгрес на  Българския съюз по балнеология и СПА туризъм"}
{"url": "http://www.focus-news.net/news/2017/09/26/2439835/makfaks-makedoniya-sled-navodneniyata-v-dubrovnik-cheshki-turist-be-uloven-da-pluva-v-tsentara-na-grada.html", "text": "В понеделник обилните превалявания в Дубровник, където се изсипаха до 50 литра дъжд на квадратен метър, предизвикаха редица неудобства, но изглежда те не повлияха на настроението на туристите в града. Чех бе уловен да плува на една от най-популярните улици в центъра на града – „Стрaдун“, предава македонската информационна агенция „Макфакс“.\r\nСилните валежи доведоха до хаос по пътищата, а редица сгради се оказаха наводнени. Благодарение на бързата намеса на пожарните служби ситуацията бе овладяна, отбелязва агенцията.  Тереза Герова", "date": "2017.09.26", "title": "„Макфакс“ (Македония): След наводненията в Дубровник – чешки турист бе уловен да плува в центъра на града"}
{"url": "http://www.focus-news.net/news/2017/09/26/2439836/gerb-gostuva-na-otkrivaneto-na-predizbornata-kampaniya-na-avstriyskata-narodna-partiya.html", "text": "По покана на Австрийската народна партия, ГЕРБ гостува на откриването на предизборната им кампания във Виена. Това съобщиха от пресцентъра на ПП ГЕРБ. Като представител на ГЕРБ Стоян Георгиев, ИТ-експет по онлайн кампаниен мениджънт, участва в обучение и обмен на добри практики в централата на Австрийската народна партия, последвано от среща с кандидата за канцлер на Австрия Себастиян Курц и мащабно събитие за откриване на предизборната кампания.\r\n“По време на посещението успяхме да обменим много дорби практики. Полезно беше да се усети духът и атмосферата на откриването на кампанията,” каза Георгиев.\r\nВ рамките на обучението, участниците се срещнаха с генералния секретар на Австрийската народна партия Елизабет Кьостингер, с ръководителя на екипа за политики и стратегии Йозефус Райзингер, зам.-ръководителя на екипа за дигитална кампания Свен Вагнер и доброволци, участващи в предизборната кампания.", "date": "2017.09.26", "title": "ГЕРБ гостува на откриването на предизборната кампания на Австрийската народна партия"}
{"url": "http://www.focus-news.net/news/2017/09/26/2439837/vratsa-vazstanoveno-e-dvizhenieto-po-pat-i-1-vratsa-botevgrad-v-uchastaka-mezdra-rebarkovo-v-rayona-na-darmantsi.html", "text": "Възстановено е движението по път I-1 Враца - Ботевград, в участъка Мездра – Ребърково, в района на Дърманци. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "Враца: Възстановено е движението по път I-1 Враца - Ботевград, в участъка Мездра – Ребърково, в района на Дърманци"}
{"url": "http://www.focus-news.net/news/2017/09/26/2439838/premierat-boyko-borisov-nikoga-ne-sme-imali-tarkaniya-s-patriotite.html", "text": "Ние никога не сме имали търкания с Патриотите. Това каза премиерът Бойко Борисов пред журналисти след редовната среща на правоприлагащите органи с петте тютюневи компании от Инициативата срещу незаконната търговия с цигари, предаде репортер на Агенция „Фокус“.  На въпрос, свързан с изказване на вицепремиера Валери Симеонов, че кабинетите им с Борисов са на един етаж, но не си говорят и проведеният коалиционен съвет, премиерът отговори: \"Проведе се, защото аз и вицепремиерът Валери Симеонов бяхме на работа цяло лято, а другите бяха в почивка и имаше малко напрежение в това отношение. Събираме се, говорим по всички теми“.\r\n „Едно от основните неща, за които беше упрекван Валери Симеонов е това, че е написал във „Фейсбук“, че ще бъде сменена шефката на ДНСК. Нанков му го е казал на Министерски съвет, така че върху него се изсипа много напрежение, защото през „Фейсбук“ уволнявал човек и аз му дължа извинение затова, че министър Нанков, след като му е казал, че ще бъде сменена, не е излязъл да го каже и публично“, допълни Борисов. По думите му коалиционният съвет е преминал спокойно и много добре по отношение на всяка една тема. „За мен търкания няма“, каза той. На въпрос дали между вицепремиера Валери Симеонов и министъра на отбраната Красимир Каракачанов има търкания, премиерът отговори: „Аз не се бъркам в чужди партии и семейства. Не съм ги сдобрявал, те си се шегуват така помежду си, че в първия момент винаги мога да остана с впечатление, че се карат и  после почват да се смеят. Беше ми нужно време, за да им свикна“, допълни още Борисов.", "date": "2017.09.26", "title": "Премиерът Бойко Борисов: Никога не сме имали търкания с Патриотите"}
{"url": "http://www.focus-news.net/news/2017/09/26/2439839/stara-zagora-43-zayavki-sa-podadeni-tazi-godina-za-uchastie-v-shampionata-pista-stara-zagora.html", "text": "Възобновеното преди три години автомобилно състезание Писта Стара Загора, което е кръг от Националния шампионат, ще събере на източния пътен възел на града пилоти от различни краища на страната. Това съобщиха от пресцентъра на Община Стара Загора. Автомобилната надпревара ще се проведе тази събота и неделя (30 септември и 1 октомври). Това обявиха организаторите от АСК Стара Загора пред медиите. \r\nТехническият преглед започва в 8.30 часа в събота, а тренировките стартират в 13.00 часа. Организаторите канят всички фенове на състезателните автомобили, за да разгледат отблизо возилата и да се запознаят със спецификите им. \r\nВ събота, между тренировките ще има и нещо ново – официално представяне на група Eneos. „Тази година участваха само на Писта Калояново, а догодина очакваме да бъдат официално обявени за отделен клас. Те ще бъдат при нас като атракция“, съобщи Илия Бояджиев, председател на АСК Стара Загора.\r\nРев на двигатели ще се чува още от съботния ден, когато са квалификациите за шампионата, а в неделя официалното откриване ще се състои в 10.00 часа, а първия старт ще бъде в 10.30 часа. Трасето е непроменено - 2.8 км, както и групите - „Спорт\", „Тунинг\" и „Макси\". Организаторите са предвидили и атрактивна съпътстваща програма.  \r\nУчастниците в „Писта Стара Загора“ отново ще подкрепят инициативата, целяща повишаване на безопасността на движение - „Аз съм бъдещето. Пази ме!“. „За нас това е не е само кампания, това е кауза, защото високите скорости са за организираните мероприятия, на пътя трябва да спазваме правилата“, подчерта Албена Стоянова, секретар на АСК – Стара Загора.\r\nВ края на състезанието, както и в предходните издания, ще бъдат връчени и няколко специални купи - приз „Fair Play пилот\", който е в памет на Станимира Петрова-Ганева, дъщеря на шампиона на България и член на УС на БФАС Георги Петров  и „Купата на кмета“.  \r\nОрганизатори са АСК Стара Загора и Българската федерация по автомобилен спорт, с подкрепата на Община Стара Загора.", "date": "2017.09.26", "title": "Стара Загора: 43 заявки са подадени тази година за участие в шампионата Писта Стара Загора"}
{"url": "http://www.focus-news.net/news/2017/09/26/2439840/sz-sled-fiaskoto-na-hss-na-izborite-za-bundestag-poiskaha-ostavkata-na-horst-zeehofer.html", "text": "Слабите резултати на Християнсоциалния съюз (ХСС) от неделния вот за федерален парламент на Германия станаха причина да бъде поискана оставката на лидера й Хорст Зеехофер, пише баварският вестник Die Sueddeutsche Zeitung.\r\nДепутатът от регионалния парламент в Мюнхен Александър Кьониг призова Зеехофер да се оттегли от ръководството на партията. „Имаме нужда от друг кандидат за местните избори“, заяви Кьониг, като за заместник на Зеехофер предложи баварския финансов министър Маркус Зьодер „или друг подходящ кандидат“. \r\nВ неделя Съюзът (ХДС/ХСС) почули един от най-слабите резултати в историята си. Това, разбира се, е удар за партията, но ХСС на Хорст Зеехофер понесе още по-сериозна загуба – подкрепата за нея падна с 10 %, в сравнение с вота през 2013 г. Точно тук и социолозите сгрешиха в прогнозите – очакваше се ХСС да събере 47 % от гласовете в Бавария. Тереза Герова", "date": "2017.09.26", "title": "SZ: След фиаското на ХСС на изборите за Бундестаг – поискаха оставката на Хорст Зеехофер"}
{"url": "http://www.focus-news.net/news/2017/09/26/2439841/ministar-nikolay-nankov-dokato-ne-bade-izcherpan-resursat-po-programata-za-sanirane-nay-veroyatno-nyama-da-predlozhim-novi-sredstva.html", "text": "Докато не бъде изчерпан ресурсът по Програмата за саниране, най-вероятно няма да предложим нови средства. Това каза пред журналисти министърът на регионалното развитие и благоустройството Николай Нанков, след като взе участие в Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Разписахме и внесохме в НС нови правила за Националната програма за енергийна ефективност. Очакваме дебати по програмата. 2018 г. и 2019 г. трудно ще приключим със сградите, които понастоящем са одобрени с подписани договори от Българска банка за развитие. 2018 г. ще реализираме още сгради с ресурса, който имаме гарантиран. Негативът по програмата, който се насади по политически и други причини, не ни дава оптимизъм да ви кажа точно каква ще е сумата през бюджета през 2018 г.“, коментира Нанков. По думите му догодина ще изпълняват поне още 700 сгради. „Няма да успеем да ги изпълним с настоящия ресурс. Имаме да разходваме над 1,5 млрд. лв. Това е ресурсът за 2018 г. от този, който имаме понастоящем. Докато не бъде изчерпан ресурсът, най-вероятно няма да предложим нови средства. 606 в момента са сградите в процес на реализация. Програмата я влачим вече трета година на етап изпълнение. Въвели сме в експлоатация 709 сгради. Ново финансиране евентуално ще има през 2019 г. Убеден съм, че тези които критикуваха програмата, сега ще бъдат нейни големи защитници“, каза още Николай Нанков. \r\nЛюба АЛЕКСИЕВА", "date": "2017.09.26", "title": "Министър Николай Нанков: Докато не бъде изчерпан ресурсът по Програмата за саниране, най-вероятно няма да предложим нови средства"}
{"url": "http://www.focus-news.net/news/2017/09/26/2439842/plovdiv-okrazhniyat-sad-shte-gleda-iskane-za-zadarzhane-pod-strazha-na-mazh-ubil-sina-si-v-rayona-na-kuklen.html", "text": "Окръжен  съд – Пловдив от 14.00 часа в зала №106 ще разгледа искането на Окръжна прокуратура – Пловдив за вземане на мярка за неотклонение „задържане под стража“ спрямо  Костадин П. Това съобщиха от пресцентъра на Съдебна палата-Пловдив. Спрямо Костадин П. е повдигнато обвинение за престъпление по чл. 116 ал.1 т.3 пр.3-то във връзка с чл. 115 от НК за това, че на 23.09.2017 г. в землището на гр. Куклен, местността Сай дере умишлено е умъртвил рождения си син С. П.\r\nЗа извършеното престъпление НК предвижда наказание лишаване от свобода от петнадесет до двадесет години, доживотен затвор или доживотен затвор без замяна.", "date": "2017.09.26", "title": "Пловдив: Окръжният съд ще гледа искане за задържане под стража на мъж, убил сина си в района на Куклен"}
{"url": "http://www.focus-news.net/news/2017/09/26/2439843/rusiya-voennovazdushnoto-uchilishte-v-krasnodar-prie-parvite-15-momicheta-v-profil-voenni-piloti.html", "text": "Военновъздушното училище в Краснодар прие първите 15 момичета в профил военни пилоти, предава руската държавна агенция ТАСС, като се позовава на данни на приемната комисия.\r\nАгенцията цитира руския министър на отбраната Сергей Шойгу, който е заявил, че младите пилоти ще започнат обучението си на 1 октомври 2017 г., и уточнява, че други 14 момичета са записани в резерв и очакват да постъпят в училището.\r\nПред ТАСС началникът на главно управление \"Кадри\" на Министерството на отбраната, генерал-полковник Виктор Горемкин, е съобщил, че всички девойки са издържали физическите и психологическите тестове, а предпочитанията им клонят към изтребителната авиация..Тереза Герова", "date": "2017.09.26", "title": "Русия: Военновъздушното училище в Краснодар прие първите 15 момичета в профил военни пилоти"}
{"url": "http://www.focus-news.net/news/2017/09/26/2439844/burgas-rekorden-broy-uchastnitsi-idvat-v-burgas-za-sedmoto-izdanie-na-natsionalniya-festival-srebro-v-kosite-pesen-v-dushite.html", "text": "Над 1000 участници от цялата страна ще се включат тази година в Седмото издание на националния фестивал \"Сребро в косите, песен в душите - край морето на Бургас\". Това съобщиха от Община Бургас. Съставите и индивидуалните изпълнители, които идват в морския град за най-голямото събитие у нас, посветено на българските пенсионери, поставят своеобразен рекорд. В предните издания на песенния фестивал участниците наброяваха между 700 и 800 души.\r\nИ тази година фестивалът ще се проведе в рамките на 2 дни - 28 и 29 септември /четвъртък и петък/. Самодейните певчески групи и състави ще представят богат и разнообразен репертоар от автентичен и обработен български фолклор, популярни естрадни, патриотични и стари градски песни.\r\nНаред с пенсионерските клубове и формации от Бургас, в града идват гости от цяла България. Целта на фестивала е социална адаптация на хората от т. нар. \"трета\" възраст, както и съхраняване, развиване и популяризиране на българската фолклорна, естрадна и стара градска песен.\r\nКонцертите и в двата дни ще бъдат в залата на НХК и ще започват от 10.00 часа. По традиция през втората вечер /29 септември/ от 17.30 часа ще се състои Гала концерт на най-атрактивните участници, който се посвещава на Международния ден на възрастните хора - 1 октомври.\r\nФестивалът се организира от Община Бургас и Сдружение \"Съюз на пенсионерите - 2004\".", "date": "2017.09.26", "title": "Бургас: Рекорден брой участници идват в бургас за седмото издание на националния фестивал “Сребро в косите, песен в душите”"}
{"url": "http://www.focus-news.net/news/2017/09/26/2439845/ministar-nikolay-nankov-sabotazhat-za-tol-sistemata-e-ogromen-no-znachi-sme-na-prav-pat-shte-si-ya-vavedem-i-tova-e.html", "text": "Саботажът за ТОЛ системата е огромен, но значи сме на прав път, ще си я въведем и това е. Това каза пред журналисти министърът на регионалното развитие и благоустройството Николай Нанков, след като взе участие в Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Фалшиви документи за решение на председателя на УС. Докладвали сме ги, на който трябва. Има независима комисия. Другата седмица АПИ ще отворят ценови оферти. Подведоха ви, че е излязло решение за класирани кандидати. Подписът беше хубаво фалшифициран. Участниците използваха и „ланския сняг“ да обжалват. Саботаж огромен. Има хора, които не искат да се случи. Нормално, значи сме си на прав път и ще си въведем ТОЛ системата и това e“, коментира Нанков и призна, че очаква обжалване на процедурата. Според него, ако има такова, стартирането може да отнеме време и до началото на 2018 г.\r\nОтносно пътната инфраструктура, той посочи, че се е забавила малко източната дъга на софийското околовръстно шосе. „С Владая ще имаме проблеми относно организацията на трафика. Ще изнесем Перник през автомагистрала „Люлин“. Правят се ремонти и трябва да се съобразяваме и с технологичните срокове и възможностите на фирмите изпълнител. Трябва да поддържаме тази пътна инфраструктура поне в задоволително състояние. Така е и с АМ „Хемус“. Ще ме критикувате защо има постоянни тапи там. Наистина балансът е много тежък и на нас не ни е лесно. Опасен е този, който сега затворихме на 33 км преди дясната тръба на тунел „Витиня“ в посока София, както и този участък до село Разлив, на Потоп. Затворени са в момента“, коментира регионалният министър. По думите му от бюджета на АПИ има средства, които са недостатъчни, но са за подобни неотложни дейности. \r\nЛюба АЛЕКСИЕВА", "date": "2017.09.26", "title": "Министър Николай Нанков: Саботажът за ТОЛ системата е огромен, но значи сме на прав път, ще си я въведем и това е"}
{"url": "http://www.focus-news.net/news/2017/09/26/2439846/pregled-na-mezhdunarodnite-novini-do-13-chasa-agentsiya-fokus.html", "text": "В интервю за германския ежедневник Das Rheinische Post заместник-председателят на Европейската комисия Валдис Домбровскис, отговарящ за еврото и социалния диалог, заяви, че България може да се присъедини към еврозоната до няколко години.\r\n„Страната работи усърдно за перспективата“, призна латвийският политик.\r\nНа въпрос кога България може да стане част от валутния съюз на Общността, Домбровскис отговори: „Ако се спазва предвидената процедура и всичко върви гладко, това ще отнеме повече от три години“.\r\nЕС се отнася сериозно към разширяването на еврозоната. Но нито една страна няма да бъде принудена да се присъедини, увери Домбровскис, имайки предвид страни като Швеция, която се отнася скептично към въвеждането на единната европейска валута.\r\n*** Огромно мнозинство от кюрдите в Ирак са подкрепили отделянето на Ербил от централната власт в Багдад.\r\nПървите резултати от провеждането на спорния референдум за независимост на Иракски Кюрдистан показват, че повече от 90 % са подкрепили предложеното отделяне, потвърдиха от избирателната комисия. Съгласно представените данни, над 72 % от имащите право на глас са гласували на референдума. \r\nСлед края на изборния ден кюрдите празнуваха по улиците на Иракски Кюрдистан. Резултатите от плебисцита обаче нямат задължителен характер, припомня телевизията.\r\n*** Изборите за Бундестаг приключиха и победителите вече са ясни, но съставянето на новата управляваща коалиция в Берлин може да отнеме месеци. Има няколко ключови фактори, които може да възпрепятстват формирането на коалиция преди началото на следващата, 2018 г. \r\nНа първо място са изборите за регионален парламент в провинция Долна Саксония. Те са насрочени за 15 октомври и едва ли преди приключването им ще бъдат предприети стъпки за коалиция на федерално ниво. По този начин няма да бъде повлияно на предизборната кампания в провинцията. \r\nВтория фактор е графикът на двете партии, разглеждани като потенциални коалиционни партньори на Съюза (ХДС/ХСС) – Свободната демократическа партия (СвДП) и най-вече – „Зелени“, които ще вземат решение дали да участват в новото правителство не по-рано от 30 септември. \r\nИ двете партии обаче искат да гласуват резултата от коалиционните преговори, преди да обявят решението си. Това вероятно няма да се случи по-рано от ноември или декември, когато са предвидени партийните им конгреси. \r\nТретият фактор, който ще забави съставянето на новото правителство, е трудността на самите преговори между партиите. До този момент в Бундестага не е управлявала „ямайска коалиция“.\r\n*** Слабите резултати на Християнсоциалния съюз (ХСС) от неделния вот за федерален парламент на Германия станаха причина да бъде поискана оставката на лидера й Хорст Зеехофер.\r\nДепутатът от регионалния парламент в Мюнхен Александър Кьониг призова Зеехофер да се оттегли от ръководството на партията. „Имаме нужда от друг кандидат за местните избори“, заяви Кьониг, като за заместник на Зеехофер предложи баварския финансов министър Маркус Зьодер „или друг подходящ кандидат“. \r\nВ неделя Съюзът (ХДС/ХСС) почули един от най-слабите резултати в историята си. Това, разбира се, е удар за партията, но ХСС на Хорст Зеехофер понесе още по-сериозна загуба – подкрепата за нея падна с 10 %, в сравнение с вота през 2013 г. Точно тук и социолозите сгрешиха в прогнозите – очакваше се ХСС да събере 47 % от гласовете в Бавария.\r\n*** Ден след провеждането на спорния референдум за независимост на Иракски Кюрдистан, военните на Анкара и Багдад обявиха началото на съвместни учения по границата между двете държави, става ясно от изявление от турската армия.\r\nВ началото на предходната седмица турската армия стартира военни учения в провинция Шърнак, граничеща с автономния кюрдски регион в Ирак. В кратко изявление на официалния си уебсайт Генералният щаб на Турция обявява, че третата фаза от военното учение ще започне на 26 септември съвместно с иракската армия. Маневрите ще бъдат проведени край Хабур, където е ГКПП „Хабур“, основната точка, която свързва иракските кюрди с останалата част от света, отбелязват от редакцията.\r\n*** Атинският съюз на журналистите обяви 24-часова стачка във вторник в знак на протест срещу отрицателните последици от неотдавнашните съкращения на работни места в целия сектор.\r\nВ изявление, в което се говори за „бързите промени и сеизмичните разрушения\", Атинският съюз на журналистите критикува правителството за действията му и подчертава, че „няма друг избор освен да пристъпим към координирана и организирана стачка\".\r\nЗаради стачните действия във вторник ще бъде спряно отпечатването на вестници, а в сряда няма да бъдат излъчвани новинарски емисии по телевизионните канали.\r\n*** Във вторник от Министерството на отбраната на Руската федерация опровергаха информацията, че изтребители на Москва са нанесли въздушни удари в сирийската провинция Идлиб, в резултат на което са загинали цивилни.\r\nИнформацията за бомбардировките бе разпространена от Сирийската обсерватория за човешки права. Базираната в Лондон организация съобщи в понеделник за шестима загинали цивилни при руските удари. Сред тях има жена и дете.\r\n*** Изправени пред лицето на тежкото опустошение, причинено от урагана „Мария\", губернаторът на Пуерто Рико призова за подкрепа от федералното правителство във Вашингтон. „Това е хуманитарно бедствие, което засяга 3,4 млн. американски граждани\", се казва в изявление, публикувано от губернатора Рикардо Росело.\r\n„Ще се нуждаем от пълната подкрепа от американското правителство. Трябва да помним, че ние сме граждани на САЩ - и се гордеем с това\", продължи Росело. „С оглед на крехкото икономическо положение в Пуерто Рико, искаме правителството на президента Доналд Тръмп и Конгресът на САЩ да действат решително, за да възстановят Пуерто Рико\", става ясно още изявлението на Росело.\r\nПуерто Рико често стига до ръба на фалита и зависи от помощта на Вашингтон, припомня изданието.\r\n***", "date": "2017.09.26", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/26/2439847/burgas-festival-na-ribata-i-vinoto-shte-se-provede-v-grada-tozi-uikend.html", "text": "Фестивал на рибата и виното ще се проведе в Бургас този уикенд. Това съобщиха от Община Бургас. Аромат на печена морска риба и шепот на пенливо вино ще откриете на площад \"Св. св. Кирил и Методий\" този уикенд. На 30 септември и 1 октомври Фестивалът на рибата и виното се завръща с второ издание, за да предложи на жителите и гостите на Бургас кулинарни изненади и стойностна музикална програма.\r\nЛюбителите на рибните ястия ще имат среща с шеф Иван Звездев, който ще приготви вкусна рибена чорба по рецепта от старата българска кухня. В Бургас ще видим и победителката от Сезон 3 на \"Мастършеф\" - Божана Кацарова, която ще демонстрира огромното си кулинарно въображение.\r\nВ първия ден рибари от \"Ченгене скеле\" ще покажат как се плетат мрежи.\r\nИ през двата фестивални дни бургазлии ще имат възможността да дегустират вина от избите на признати производители, като DiVes Estate, Stratsin, Tohun, Todoroff.\r\nЗа празничната атмосфера ще допринесат изпълненията на Дует \"Бургас\", Димитър Атанасов и Христо Младенов, Професионален фолклорен ансамбъл \"Странджа\".", "date": "2017.09.26", "title": "Бургас: Фестивал на рибата и виното ще се проведе в града този уикенд"}
{"url": "http://www.focus-news.net/news/2017/09/26/2439848/gs-na-bsp-sofiya-s-pozitsiya-za-doklada-na-tema-prezastroyavaneto-na-sofiya-opazvaneto-na-mezhdublokovite-prostranstva-i-zelenite-ploshti.html", "text": "На 25-и септември Градският съвет на БСП - София прие доклад на общинските съветници от Политическа група \"БСП Лява България\" в СОС на тема \"Презастрояването на София, опазването на междублоковите пространства и зелените площи\", на базата на който излиза с позиция, съобщиха от пресцентъра на ГС на БСП. \r\n\"Анализът на ситуацията в София по отношение на презастрояването доведе до основната констатация, че в Общия устройствен план на столицата са налице зони, в които няма ограничение за височината на сградите, а в комбинация с \"вратичките\" в ЗУТ и ЗУЗСО се появяват терени, за които съществува възможност, да не се спазват никакви градоустройствени параметри. Считаме, че са необходими спешни законодателни промени, за да се предотвратят възможностите Столична община и СОС да действат не по законосъобразност, а по целесъобразност, защото в такива случаи се появяват възможности за корупционни практики, за вземане на спорни, лобистки решения, будещи основателни протести. Длъжни сме да създадем ясни правила - къде и как може да се строи в София, за да няма разочаровани предприемачи и гневни граждани. Предстоящите промени в законодателството трябва да минат през широко обществено обсъждане, за да се чуе мнението на гражданите, както и на инвеститорите и собствениците на терени така, че бъдещите промени максимално да отчетат и защитят интересите на всички.\r\nВ тази връзка членовете на Градския съвет на БСП - София се обединихме около позицията, че са крайно наложителни законови промени. Необходимо е създаването на законови правила, които да регламентират височината на сградите в София като в смесените многофункционални зони, в които в момента няма лимит на височината на новите сгради, тя да се ограничи до 75 метра, колкото са най-високите съществуващи блокове в жилищните комплекси. Да се определят местата, където могат да се строят високи сгради (небостъргачи) като предложението е за бул. \"Цариградско шосе\" в близост до мястото за строеж на Capital Fort, западното направление след ж.к. \"Люлин\" и района на Централна жп гара.\r\nНаред с това следва в ЗУЗСО да залегне изискване Столична община да приеме Наредба, която да регламентира създаване на система за дефиниране и анализ на транспортния трафик, който да се изследва не само по отношение на местата за паркиране и гариране, но и по отношение възможностите на съществуващата транспортна инфраструктура за \"стигане и влизане\" в самите сгради. С цел спиране на процеса на презастрояване на жилищните комплекси, да се формулират законово понятията \"междублоково пространство\" и \"зелени площи\", което ще пресече възможността да се вземат решения по целесъобразност. Нужно е и нормативно разширяване на възможностите за участие на гражданите и увеличаване на обществения контрол при обсъждането, приемането и обжалването на устройствените планове и техните изменения.\r\nВъв връзка с изработването на „Визия за дългосрочно развитие на София\" и подготвяне на промените в ОУП трябва да бъде организирано допитване до гражданите на столицата за изясняване на въпросите:\r\n- Къде да се намира „ситито” на града;\r\n- Да се приеме ли „карта на височините на града”, където зоните отразяват участъците с една и съща преобладаваща и съществуваща височина;\r\n- Следва ли историческият център на София, да се развива предимно като пешеходен и зелен;\r\n- Правилно ли е непрекъснато да се увеличават площите на „зелената“ и „синя“ зони в града или следва да се търси друг начин за ограничаването на трафика на моторни превозни средства в центъра, най-вече със създаване на предимства за обществения и алтернативния транспорт;\r\n- Как трябва да се развиват и изглеждат вторичните градски центрове в районите на града;\r\n- Следва ли да се приемат правила за фасадното и цветово оформление на сградите в различните райони на града;\r\nНастояваме във „Визията за развитие на София” и в бъдещите промени в ОУП стратегията да бъде столицата да се развива като конгломерат от осмислени обществени пространства и сгради, като система от динамични градски зони със смесено предназначение, която да гарантира пълноценен живот на градското пространство и хората. Сега София не се развива хармонично като град, а се развива на две скорости - център и жилищни квартали. Да изискваме жилищните комплекси да се развиват като „пълноценен град в града“, а не като огромни спални. За целта в районите на София следва да се планират и развиват вторични градски центрове, тъй като досега основните споделени градски пространства, в т.ч. и тези за културен и духовен живот, са съсредоточени основно и главно в центъра на града. Считаме, че в градоустройственото развитие на София водещо трябва да бъде развитието й като „зелен град“, който максимално се възползва от природните си ресурси - близостта до планината Витоша и богатството на съществуващите минерални извори. Считаме, че бъдещото градоустройство на столицата трябва да увеличава възможностите за осигуряване на придвижването пеша, както и велосипедното движение, които водят до много ефекти - намаляване на автомобилния трафик, повишаване чистотата на въздуха, запазване и развитие на градското пространство и улицата като място за срещи между хората.\r\nВ крайна сметка най-голямото предизвикателство пред нас е да убедим и привлечем столичани към каузата - „София – зелен и иновативен град“ - град за хората, удобен, безопасен и устойчив.\"", "date": "2017.09.26", "title": "ГС на БСП - София с позиция за доклада на тема \"Презастрояването на София, опазването на междублоковите пространства и зелените площи\""}
{"url": "http://www.focus-news.net/news/2017/09/26/2439849/sliven-izvanredniyat-i-palnomoshten-poslanik-na-republika-chehiya-v-balgariya-shte-poseti-grada.html", "text": "Негово превъзходителство Душан Щраух – извънреден и пълномощен посланик на Република Чехия в България, ще посети Сливен на 27 септември – сряда. Това съобщиха от Община Сливен. От 14 часа кметът Стефан Радев ще го посрещне в кабинета си. След  14,30  са предвидени  официално представяне на чешки  електробус и  панорамна обиколка из града с електробуса, който ще тръгне от площад „Хаджи Димитър“.", "date": "2017.09.26", "title": "Сливен: Извънредният и пълномощен посланик на Република Чехия в България ще посети града"}
{"url": "http://www.focus-news.net/news/2017/09/26/2439850/afp-turskiyat-prezident-predupredi-za-riskovete-ot-etnicheska-voyna-sled-referenduma-za-nezavisimost-na-irakski-kyurdistan.html", "text": "Във вторник държавният глава на Турция Реджеп Тайип Ердоган отправи предупреждения към лидера на иракските кюрди да не настоява за независимост на региона, тъй като това може да доведе до „етническа война“ в Северен Ирак, предава AFP.\r\n„Ако (Масуд) Барзани и кюрдското регионално правителство не отстъпят от тази грешка възможно най-скоро, те ще влязат в историята със срама, че са тласнали региона към етническа и сектантска война\", алармира Ердоган в телевизионен реч.Тереза Герова", "date": "2017.09.26", "title": "AFP: Турският президент предупреди за рисковете от „етническа война“ след референдума за независимост на Иракски Кюрдистан"}
{"url": "http://www.focus-news.net/news/2017/09/26/2439851/haskovo-14-060-kasa-tsigari-bez-banderol-sa-izzeti-pri-proverka-v-dimitrovgrad.html", "text": "14 060 къса цигари без бандерол са иззети при проверка в Димитровград. Това съобщиха от пресцентъра на МВР. Служители на РУ – Димитровград са предприели проверката вчера. Те спрели за проверка лек автомобил „Ауди А4“, шофиран от 45-годишен мъж от града и при претърсването в колата открили 120 къса безакцизни цигари. Последвала проверка и в ползвания от димитровградчанина гараж, където попаднали на още 13 940 къса от различни марки. Цигарите са иззети с протокол за доброволно предаване. Мъжът е задържан с полицейска мярка за срок до 24 часа по образуваното бързо производство.", "date": "2017.09.26", "title": "Хасково: 14 060 къса цигари без бандерол са иззети при проверка в Димитровград"}
{"url": "http://www.focus-news.net/news/2017/09/26/2439852/sofiya-37-godishen-mazh-e-bil-priet-v-bolnitsa-s-probodna-rana-sled-skandal-v-rayona-na-zhk-lyulin.html", "text": "37-годишен мъж е бил приет в болница с прободна рана. Това съобщиха за Агенция „Фокус“ от пресцентъра на МВР. Сигнал за инцидента е подаден снощи в 22.50 часа. Съобщено е за скандал в района на ж.к. „Люлин“, в следствие на който мъж е приет по спешност в болница с прободна рана. Полицията работи по случая.\r\nЦветилена СИМЕОНОВА", "date": "2017.09.26", "title": "София: 37-годишен мъж е бил приет в болница с прободна рана след скандал в района на ж.к. „Люлин“"}
{"url": "http://www.focus-news.net/news/2017/09/26/2439853/veliko-tarnovo-gramota-ot-kmeta-na-obshtina-svishtov-gencho-genchev-i-parichna-nagrada-ot-1000-leva-poluchi-edin-ot-palnite-otlichnitsi-na-stopanska-akademiya.html", "text": "Специална грамота от кмета на Община Свищов Генчо Генчев и парична награда от 1000 лева получи един от пълните отличници за миналата година на Стопанска академия „Димитър А. Ценов“. Те бяха връчени по време на церемонията за откриването на новата учебна година във висшето заведение, каза в предаването „Добре дошли в Свищов“ на Радио „Фокус“ – Велико Търново зам.-ректорът на Академията доц. д-р Николай Нинов. Той определи сътрудничеството между училището и местната администрация като изключително ползотворно и успешно. „Благодаря за всички усилия, които полага общинската администрация в лицето на кмета Генчо Генчев и неговите заместници, както и на д-р Кристиян Кирилов – председател на Общинския съвет за активното участие в академичния живот и подкрепата и разбирането, което срещаме от тях“, каза още доц. д-р Нинов. \r\nТой коментира също, че бъдещите съвместни планове включват инициативи, свързани с привличането на  чуждестранни студенти и инвеститори в града. Освен това подчерта, че Стопанска академия си партнира активно не само с Общината, но и с местния бизнес. „Ние търсим успешна формула, чрез която да подпомагаме и решаваме взаимните проблеми, а те са като навсякъде в страната – обезлюдаването на общината, миграцията на младите хора, липсата на нови работни места, големият брой кадри с висше образование, които могат да се реализират и т.н“, обобщи още зам.-ректорът и подчерта, че по тези въпроси се води постоянна дискусия.\r\nЛуиза ТРАНЧЕВА", "date": "2017.09.26", "title": "Велико Търново: Грамота от кмета на Община Свищов Генчо Генчев и парична награда от 1000 лева получи един от пълните отличници на Стопанска академия"}
{"url": "http://www.focus-news.net/news/2017/09/26/2439854/smolyan-34-godishen-mazh-e-zadarzhan-za-shofirane-s-395-promila-alkohol.html", "text": "34-годишен мъж е задържан вчера за шофиране с 3.95 промила алкохол. Това съобщиха от пресцентъра на МВР. В РУ - Мадан е започнато незабавно производство срещу 34-годишния мъж с инициали М. Т. от гр. Мадан. Около 13.05 часа вчера по пътя връх Печинско - село Върли дол, при извършена полицейска проверка е установено, че М. Т. управлява лек автомобил „Фолксваген Голф“ след употреба на алкохол. Направеният тест с техническо средство отчел концентрация на алкохол в издишания въздух 3.95 промила. М. Т. е задържан за срок до 24 часа в РУ - Мадан.", "date": "2017.09.26", "title": "Смолян: 34-годишен мъж е задържан за шофиране с 3.95 промила алкохол"}
{"url": "http://www.focus-news.net/news/2017/09/26/2439855/ek-parvo-lyato-bez-taksi-za-rouming-evropeytsite-useshtat-polzite-ot-novite-pravila.html", "text": "Първото лято без такси за роуминг показва, че европейците са запознати с новите правила и са започнали да променят навиците си, когато пътуват в чужбина в рамките на ЕС, се казва в съобщение пресслужбата на ЕК.\r\nСпоред експресно проучване на Евробарометър, публикувано днес, голямо мнозинство от европейските граждани признава ползите от роуминга без допълнителни такси. Благодарение на новите правила за роуминга в ЕС в сила от 15 юни 2017 г. потребителите могат да използват своите мобилни телефони, когато пътуват в чужбина в ЕС, без да плащат допълнителни такси — все едно са в собствената си страна. Проучването показва, че 71 % от европейците знаят, че таксите за роуминг са премахнати, а 72 % смятат, че те или техни познати ще се възползват от това. Осведомеността за новите правила нараства до 86 % сред тези, които са пътували след 15 юни. \r\nАндрус Ансип, заместник-председател на Комисията, отговарящ за цифровия единен пазар, заяви: „Виждаме, че хората с желание използват своите телефони като у дома, когато пътуват в ЕС, без да се страхуват от неприятна изненада при получаване на сметката. А мобилните оператори инвестират в мрежите, за да се справят с нарасналото търсене. С новите правила на ЕС в областта на далекосъобщенията ще насърчим тези инвестиции; правилата трябва да бъдат приети от Европейския парламент и държавите членки възможно най-скоро.“ \r\nМария Габриел, комисар по въпросите на цифровата икономика и цифровото общество, заяви: „Това е конкретен пример за това как ЕС подобрява живота на европейските граждани. Роумингът като у дома функционира: потребителите го оценяват, потреблението нараства, а търсенето на мобилни услуги при пътувания в ЕС е много високо. Това е от полза и за потребителите, и за операторите.“", "date": "2017.09.26", "title": "ЕК: Първо лято без такси за роуминг: Европейците усещат ползите от новите правила"}
{"url": "http://www.focus-news.net/news/2017/09/26/2439856/varna-chitalishtni-rakovoditeli-potarsiha-sadeystvie-ot-narodniya-predstavitel-emiliya-milkova.html", "text": "Представители на ръководството на НЧ „Искра 1924“ потърсиха съдействие от народния представител от ГЕРБ-Варна Емилия Милкова по време на приемния й ден с граждани. Това съобщиха от пресцентъра на ПП ГЕРБ – Варна. Секретарят на културната институция анонсира амбицията на читалището да реализира два проекта и поиска съвет от Милкова относно осъществяването им. Единият от тях е свързан с организиране на Дни на Йордан Йовков. Идеята е да бъдат привлечени ученици, които ще присъстват на литературни четения в с. Красен, община Добрич и ще творят. Децата ще имат възможност да се потопят в  атмосферата, където Йовков е бил учител.\r\nВторият проект на читалище „Искра 1924“ е свързан с организиране на международен фестивал на изкуствата.\r\nНародният представител от ГЕРБ-Варна Емилия Милкова, която бе дългогодишен директор на Регионалната библиотека „Пенчо Славейков“, приветства инициативите. И отбеляза, че библиотеката може да съдейства за осъществяването на Дните на Йордан Йовков.", "date": "2017.09.26", "title": "Варна: Читалищни ръководители потърсиха съдействие от народния представител Емилия Милкова"}
{"url": "http://www.focus-news.net/news/2017/09/26/2439857/veliko-tarnovo-za-17-poredna-godina-shte-se-provede-esenniyat-dyal-na-kampaniyata-dvizhi-se-i-pobedi.html", "text": "За 17 поредна година ще се проведе есенният дял на кампанията „Движи се и победи“. Това съобщи на пресконференция д-р Светлана Моминска от Регионалната здравна инспекция, предаде репортер на Радио „Фокус“ – Велико Търново. Инициативата ще се състои в периода 30 септември –  14 октомври. И тази есен участниците ще преминат общо три маршрута. На 30 септември , в събота, е първият туристически маршрут Велико Търново – село Буковец, на 7 октомври – Велико Търново – парк Ксилифор, където ще се проведе спортно-туристическия празник, и на 14 октомври – Велико Търново – манастир „Св. Св. Петър и Павел“. „Съгласно регламента на кампанията в нея могат да участват всички желаещи лица, които живеят на територията от Община Велико Търново. Задължителен елемент за всеки от участниците е регистрацията, която протича на финала на обявените маршрути.   \r\nРегистрацията се извършва във времето между 10.00 и 12.00 часа на определените за целта пунктове. За тези, които не познават маршрутите, ще бъдат осигурени водачи на групите, които ще тръгват в определен час от определено място“, посочи д-р Моминска. Пет награди ще бъдат връчени за възрастовите групи от 4 до 7 години, 11 -19 години, 20 – 45 години, 46 – 64 години и над 65 години. Ще има още четири специални награди – за най-малък участник, навършил 4 години, за най-възрастен участник, за семейство и за непушач над 18 години. За тях ще се състезават всички участници, преминали най-малко през два маршрута от обявените три. Ще бъде връчена и поощрителната награда. За нея ще се надпреварват участниците, които са преминали поне един маршрут. \r\n„Ще бъде връчени и наградата на председателя на Великотърновски общински съвет за най-масово участие на училище в кампанията, както и наградата на Регионалния координатор на Младежта и спорта. За нея ще се надпреварват всички участници в кампанията до 29 години. Наградата на Младежки дом Велико Търново ще бъде връчена на най-атрактивния участник в спортно-туристическия празник в парк Ксилифор. Тегленето на жребия за наградите на пролетния дял ще се състои на 20 октомври 2017 година в РЗИ, в присъствието на организаторите на кампанията и средствата за масова информация“, посочи д-р Светлана Моминска.\r\n„Движи се и победи“ се организира за 17 поредна година от РЗИ – Велико Търново, Община Велико Търново, ТД „Трапезица 1902“ и Младежки дом – Велико Търново. Кампанията преминава под егидата на председателя на Великотърновски общински съвет. Инициативата „Движи се и победи“ стартира през есента на 2001 година, в  рамките на програма СИНДИ, и оттогава до сега са проведени 32 кампании с общ брой участниците 17 260, в това число деца, ученици, възрастни хора и 365 семейства. Най-голяма активност в тази инициатива имат учениците до 14 години.  През пролетната проява по туристическите маршрути на кампанията са преминали общо 345 деца, ученици и възрастни, в това число и 17 семейства. Организирано са участвали в инициативата общо пет училища\r\nНадежда КРЪСТЕВА", "date": "2017.09.26", "title": "Велико Търново: За 17 поредна година ще се проведе есенният дял на кампанията „Движи се и победи“"}
{"url": "http://www.focus-news.net/news/2017/09/26/2439858/sliven-proyavi-za-svetovniya-den-na-turizma-shte-se-provedat-v-grada.html", "text": "Община Сливен, Природен парк „Сините камъни”, Музеят на текстилната индустрия, крепост Туида, Регионалният исторически музей и Туристическият информационен център организират съвместни прояви за Световния ден на туризма, Европейските дни на наследството и Европейската нощ на учените  са 27, 29 и 30 септември. Това съобщиха от Община Сливен. Инфотур за работещите в сферата на туризма ще се проведе на 27 септември, когато се отбелязва Световния ден на туризма. Проявата ще започне от 10.30 ч. в Туристически информационен център на Природен парк „Сините камъни” . Ще бъде направена презентация на тема „Исторически местности в Природен парк „Сините камъни” – факти и легенди”. Ще бъдат представени исторически местности и свързани с тях факти и легенди. Презентацията включва и представяне на редки и защитени птици, обитаващи Сливенския балкан.\r\nОт 11 до 12 ч. е предвидено посещение на къща-музей „Хаджи Димитър” с беседа за всички желаещи.В инфотура ще се включат хотелиери, ресторантьори, собственици и управители на атракции, спортни бази и други, в които преобладават посетители от страната или чужбина. Основната цел е хората, които имат най-близък контакт с туристите и гостите на града, да познават в детайли културно-историческото наследство на Сливен, природните забележителности в Природен парк „Сините камъни” и да мотивират гостите на  града  да ги посетят.На 29 септември от 17 до 19 часа, по повод Европейската нощ на учените, на крепост Туида ще бъде представена темата „Археологията – слово за миналото или вълнението да бъдеш откривател”. Археолози от Регионалния исторически музей ще разкажат какво представлява науката, с която се занимават, а екскурзоводи от крепостта ще представят интересни факти от нейната история – от траките до Средновековието.Също на 29 септември, от 17 до 20 часа, в Музея на текстилната индустрия ще бъдат представени книги, ще се проведат детска творческа работилница и драматизация  на текстове от Детска театрална трупа към „Арт център Седем” и др. На 30 септември, по повод Европейските дни на наследството, входът на крепост Туида ще бъде безплатен. Всички събития от календара са безплатни. В тях могат да се включат всички жители и гости на града.", "date": "2017.09.26", "title": "Сливен: Прояви за Световния ден на туризма ще се проведат в града"}
{"url": "http://www.focus-news.net/news/2017/09/26/2439859/pazardzhik-parichna-globa-ot-500-lv-i-zabrana-za-poseshtenie-na-machove-za-1-godina-poluchi-40-godishen-mazh-ot-pernik-za-futbolno-huliganstvo-v-grada.html", "text": "Продължават действията по налагане на наказания спрямо всички участници в сбиването между агитките на отборите от Перник и Пазарджик на футболната среща през месец август, съобщи за Радио „Фокус“ – Пазарджик Мирослав Стоянов, говорител на ОДМВР-Пазарджик. Вчера в Районното управление на полицията в Пазарджик се е явил 40-годишен мъж от Перник. Той е бил призоват в полицейското управление, като един от участниците в сбиването по време на спортното събитие. Той е изправен пред Районния съд в Пазарджик. Съгласно Закона за опазване на обществения ред при провеждане на спортни мероприятия той е признат за виновен. Наложени са му парична глоба в размер на 500 лева и забрана да посещава спортни мероприятия за срок от 1 година.\r\nАлбена ЖИЛЕКОВА", "date": "2017.09.26", "title": "Пазарджик: Парична глоба от 500 лв. и забрана за посещение на мачове за 1 година получи 40-годишен мъж от Перник за футболно хулиганство в града"}
{"url": "http://www.focus-news.net/news/2017/09/26/2439860/borislav-zamfirov-zam-kmet-na-svishtov-izklyuchitelno-losho-e-sastoyanieto-na-spornata-baza-v-grada-tarsyat-se-nachini-za-finansirane-na-osnovni-remonti.html", "text": "Изключително лошо е състоянието на спортната база в Свищов. Към момента се търсят механизми за осигуряване на средства за цялостни ремонти, заяви в ефира на Радио „Фокус“ – Велико Търново зам.-кметът на Свищов Борислав Замфиров. Той припомни, че на стадиона и на спортната зала в града не са правени основни реконструкции от създаването им. „По време на празниците „Свищовски лозници“ присъства председателят на Парламентарната група на ГЕРБ Цветан Цветанов, който обеща пред всички, че поема отговорност и ще съдейства за подобряването на средата за спорт с реновирането на стадиона и спортната зала“, посочи още Борислав Замфиров. Той уточни, че има изготвени проекти, които са внасяни в Управляващия орган, но до сега не са получавали одобрение. Въпреки това Община Свищов прави всичко възможно за развитие на спорта в града.\r\nЛуиза ТРАНЧЕВА", "date": "2017.09.26", "title": "Борислав Замфиров, зам.-кмет на Свищов: Изключително лошо е състоянието на спорната база в града, търсят се начини за финансиране на основни ремонти"}
{"url": "http://www.focus-news.net/news/2017/09/26/2439861/stara-zagora-v-kazanlak-be-podpisano-sporazumenie-za-satrudnichestvo-s-alzhirskiya-grad-blida.html", "text": "Кметът на Казанлък Галина Стоянова и зам.-кметът по култура на алжирския град Блида Халед Хасен Бей подписаха Споразумение за сътрудничество между двата града, предаде кореспондент на Радио „Фокус“. До края на годината предстои да бъде подписана и програма, която ще конкретизира рамките на сътрудничеството в областта на индустрията, културата, туризма, младежките дейности. Реално обменът между двата града ще бъде факт през 2018 година.\r\nАлжирската делегация, водена от Н. Пр. Латифа Беназза, извънреден и пълномощен посланик на Алжир в България, бе посрещната от кмета Галина Стоянова. В състава на делегацията са включени представители на Областното и Общинско ръководство на Блида. От българска страна на подписването присъстваха тримата зам.-кмета на Община Казанлък, началникът на кабинета на кмета и председателят на Общинския съвет Николай Златанов. На церемонията присъства и областният управител Гергана Микова, която ще бъде домакин на делегацията от Алжир на 27 септември в Стара Загора, когато предстои да бъде подписано Споразумение за сътрудничество и на областно ниво с област Блида.\r\nКметът Галина Стоянова запозна представителите на делегацията от Алжир с културно-историческото минало и с настоящето на Казанлък, а за развитието на Блида говори зам.-кметът Халед Хасен Бей.\r\n„Много специално е побратимяването ни с Блида, защото има много възможности не само традиционните производители на розово масло да обменят опит с производителите в Блида, но има много възможности младите хора, както и представители на бизнеса да създават свои общи проекти. За нас туризмът и популяризирането на Празника на розата и Празниците в Долината на тракийските царе са изключително важни и мисля, че с отварянето си към Алжир ще направим възможно опознаването на нашия регион“, каза кметът на Община Казанлък Галина Стоянова.\r\nЗам.-кметът на Блида Халед Хасен Бей заяви, че алжирският град очаква много от това сътрудничество в областта на културата, а след това и в други области като икономиката. „Тези два града си приличат. Общото между тях е розата и ще започнем оттам“, каза зам.-кметът на Блида.\r\nН. Пр. посланикът на Алжир Латифа Беназза обясни желанието за побратимяване между Казанлък и Блида още с историческите отношения между България и Алжир. Тя заяви, че България и българите имат особено място в сърцата на алжирците. „Исторически България ни е подпомогнала много преди да извоюваме своята независимост, беше до нас и след това, когато трябваше да изграждаме нашата страна и мисля, че това наследство тряба да ни вдъхнови и по-нататък да продължим\", каза той\r\nВ края на церемонията двете страни си размениха подаръци.\r\nСлавяна ГАЙДАРОВА", "date": "2017.09.26", "title": "Стара Загора: В Казанлък бе подписано Споразумение за сътрудничество с алжирския град Блида"}
{"url": "http://www.focus-news.net/news/2017/09/26/2439862/veliko-tarnovo-sportno-turisticheski-praznik-shte-se-provede-v-mestnostta-ksilifor-kray-grada-na-7-oktomvri.html", "text": "Спортно-туристически празник ще се проведе в местността Ксилифор край Велико Търново на 7 октомври. Това съобщи пред журналисти Георги Димитров, секретар на Туристическо дружество „Трапезица 1902“, предаде репортер на Радио „Фокус“ – Велико Търново. Той отбеляза, че по традиция в рамките на кампанията „Движи се и победи“ се провежда спортно-туристически празник в парк Ксилифор. Програмата на празника включва различни спортни дисциплини и състезания за деца и ученици: туристически щафети в три възрастови групи, преодоляване на препятствия (катерене по висяща въжена стълба и изкуствена катерачна стена, „тролей“ над езеро), стрелба в цел, плажен волейбол, бадминтон, колокрос, блиц-турнир по шах и състезание „Лъвски скок“. Георги Димитров отбеляза, че програмата ще започне веднага след регистрацията на участниците, в 8.30 часа с състезанието по риболов за деца до 14 години. След това ще се проведат щафетните игри. Т. нар. центрове на предизвикателствата ще бъдат отворени до 14.00 часа.\r\nД-р Светлана Моминска от РЗИ – Велико Търново съобщи, че наградите за състезанието Лъвски скок са осигурени от сдружение „Васил Левски“. За победителите в останалите дисциплини организаторите са подготвили грамоти и награди от общинската програма „Здрави деца в здрави семейства“. За участниците в спортно-туристическия празник са предвидени и малки награди, спечелени чрез томбола. В рамките на спортно-туристическия празник ще бъдат организирани образователни забавни игри за знания и умения по безопасност на движението и употребата на алкохол, в които могат да участват, както деца и ученици, така и възрастни хора – родители, педагози, студенти и други. За всички участници в кампанията ще бъдат осигурени здравно-образователни материали за поведенческите фактори на риска за здравето и профилактиката на хроничните неинфекциозни болести, и измерване на кръвно налягане.\r\nНадежда КРЪСТЕВА", "date": "2017.09.26", "title": "Велико Търново: Спортно-туристически празник ще се проведе в местността Ксилифор край града на 7 октомври"}
{"url": "http://www.focus-news.net/news/2017/09/26/2439863/vratsa-vremenno-dvizhenieto-po-pat-ii-15-vratsa-mramoren-se-osashtestvyava-dvuposochno-v-platnoto-za-vratsa-zaradi-patnotransportno-proizshestvie.html", "text": "Временно движението по път II-15 Враца - Мраморен се осъществява двупосочно в платното за Враца заради пътнотранспортно произшествие. Ограничено е движението в платното за София. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "Враца: Временно движението по път II-15 Враца - Мраморен се осъществява двупосочно в платното за Враца заради пътнотранспортно произшествие"}
{"url": "http://www.focus-news.net/news/2017/09/26/2439864/alfa-risarch-gerb-zapazva-elektoralna-prednina-ot-6-pred-bsp-ako-izborite-byaha-dnes.html", "text": "ГЕРБ (25.1%) запазва електорална преднина от 6% пред БСП (19.3%), което означава че при нови избори днес, двете партии биха разполагали с приблизително настоящия си брой депутати. Това показват резултатите от регулярното проучване на обществено-политическите нагласи на „Алфа Рисърч”. Доверие в правителството и министрите\r\nПрез септември правителството запазва положителните си оценки почти без промяна (21%). Те обаче са съпроводени от по-съществен ръст в дела на неговите противници: от 33% до 38%. Твърдо зад кабинета застават единствено привържениците на ГЕРБ (49%). Доста по-различна е картината сред избирателите на коалиционния партньор „Обединени патриоти“ – едва 13% от тях изказват одобрение за работата на кабинета, срещу 41% неодобрение.\r\nКакто и в началото на мандата, положителните оценки за премиера са 32% срещу 39% отрицателни. В персонален план той привлича основно избиратели на ГЕРБ, а в по-малка степен - привърженици на Обединените патриоти, Воля, извънпарламентарната десница.\r\nРазгледана по сфери на дейност и степен на изпълнение на предизборни приоритети, оценката за работата на правителството е по-диференцирана и показва ясно както одобряваните, така и дефицитните политики. Според анкетираните се очертават четири успешни направления в работата на кабинета: инфраструктура (51%) с предприетите стъпки по изграждането на автомагистралите „Хемус”, „Струма” и въвеждане на ТОЛ система; външна политика (43%) с активността за подобряване на отношенията с Македония и страните от Западните Балкани; туризъм (42%) с усилията за привличане на повече туристи и осигуряване на по-добър туристически продукт; образование (31%) с мерките за повишаване на учителските заплати и намаляване на отпадналите от училище деца. \r\nВтора група оформят сферите с по-ниска оценка за показаните до момента резултати, но  с подкрепа за заявените приоритети. Сред тях са: финанси – 25% смятат, че правителството се справя успешно със събираемостта на данъците и борбата с контрабандата; земеделие (21%), отбрана  (17%), енергетика (17%). \r\nВ дъното на класацията са три силно проблемни сфери, които от години събират тревогите и критичността на българските граждани – вътрешен ред и сигурност (13%), здравеопазване (9%), правосъдие (7%). Отлагането или имитацията на промени в тези системи генерира недоволство както към съответните ресорни министри, така и към правителството като цяло.\r\nПоловината от членовете на кабинета, предимно ангажирани с оценявани като успешни ресори, имат положителен индекс за дейността си. Във второ поредно проучване най-одобряван е вицепремиерът Т.Дончев (индекс от 16.4). Следван е от военния министър Кр.Каракачанов (индекс 10.9), спортния Кр.Кралев (индекс 10.2). След тях с по-ниски, но преобладаващо положителни оценки са министърът за българското европредседателство Л.Павлова (5.1), външния Е.Захариева (4.5), транспортния И.Московски (4.0), министъра на туризма Н.Ангелкова (3.6), регионалния Н.Нанков (1.7), финансовия В.Горанов (0.3), енергийния Т.Петкова (0.1).\r\nТройката в дъното на таблицата попълват министри, чиято работа през първите месеци на мандата бе съпътствана от скандали със силен обществен отзвук: министъра на околната среда Н.Димов (индекс от -10.3), икономическия Е.Караниколов (-10.5), правосъдния Ц.Цачева (-16.8).\r\nЛипсата на адекватни политики в най-критично оценяваните ресори от дейността на кабинета е потенциален риск за неговата стабилност, но към момента този риск отстъпва на заден план пред притесненията от ескалацията на напрежението в света. В съотношение 38% към 62% анкетираните възприемат ситуацията в България като спокойна и стабилна, докато във външно-политически план тревогите са много по-високи – 20%:79%. Като резултат, въпреки критиките, цялостното желание за нормализиране на ситуацията у нас доминира над  стремежа към засилване на политическата конфронтация. Което намира израз в нагласата на 61% от пълнолетните българи настоящото правителство да изкара пълния си четиригодишен мандат, вместо провеждането на нови избори. Доверие в институциите \r\nОценката за дейността на институциите потвърждава констатациите от предишни проучвания: преобладаващо доверие към президента и доминиращо недоверие към законодателната и съдебна власти.\r\nПрезидентът Р.Радев продължава да се ползва с одобрението на мнозинството от българските граждани (54% срещу 13% неодобрение). След месеци на постепенен ръст обаче, мониторингът на обществените нагласи регистрира първи негативни индикации: от юни до септември положителните оценки за дейността му спадат от 57% на 54%, като следващите месеци ще покажат какъв ще бъде развоя в персоналния му рейтинг. Подкрепата си за президента започват да оттеглят предимно десни избиратели, дали му кредит на доверие при встъпването в длъжност.\r\nПървите действия на парламента за есенния политически сезон задълбочават критиката към неговата работа. Положителните оценки за 44-то НС спадат от 15% до 12%, а отрицателните нарастват от 39% до 44%. Малко по-високо е доверието към неговия председател Д.Главчев - 17% положителни срещу 33% отрицателни оценки. \r\nУстановеният преди месеци положителен тренд в оценката за работата на полицията също спира развитието си. Въпреки, че остава с по-висок кредит на доверие от съда и прокуратурата, одобрението за работата й спада от 26% на 22%, срещу 38% отрицателни оценки. \r\nКакто и в предишни месеци, дейността на правосъдната система е съпътствана с най-висока обществена критика. Тя преобладава както за работата на съда (10% положителни срещу 58% отрицателни оценки), така и за тази на обвинението в лицето на главния прокурор С.Цацаров (9% положителни срещу 49% отрицателни оценки).Доверие в партии и лидери\r\nПоловин година след предсрочните избори за  44- то Народно събрание  съотношението на силите между основните парламентарни партии остава без съществени промени.\r\nГЕРБ (25.1%) запазва електорална преднина от 6% пред БСП (19.3%), което означава че при нови избори днес, двете партии биха разполагали с приблизително настоящия си брой депутати. Малко по-голяма е динамиката в отношението към техните лидери. Б.Борисов запазва 32% одобрение, но в сравнение с юни нараства и делът на критиците му - от 35% на 39%. Въпреки активното настъпателното поведение на К.Нинова по редица въпроси, БСП не съумява да уплътни опозиционната си роля, което коства 3% от личния рейтинг на лидера й (от 27% до 24%), както и лек ръст в негативните оценки.\r\nОбединените патриоти бележат известен електорален спад в сравнение с юни (от 7.2% на 5.9%). Ако подобен тренд е характерен за тях в периодите, когато липсва предизборна мобилизация, то в персоналното отношение към лидерите е налице нетипична тенденция. Всеки един от тримата е поне на двойна дистанция от другия. Кр.Каракачанов запазва високия си партиен рейтинг (29% одобрение) и остава твърдо на втора позиция след Б.Борисов. В.Симеонов повишава с 1% привържениците си (до 14 на сто), но генерира и сериозен ръст на неодобрението. В.Сидеров остава на 5% одобрение и с едни от най-високите нива на неодобрение. \r\nЕлекторалната динамика на ДПС (4.8%) и неговия лидер по обичайному е слаба, като за момента позициите на Движението сред избирателите му не изглеждат разклатени. Най-сериозна промяна регистрира проучването при партия Воля и нейния лидер В.Маршки, които бързо вървят по стъпките на ББЦ и Бареков от предишния парламент. За три месеца личният рейтинг на В.Марешки е спаднал със 7 на сто, а с 1.8% електорална подкрепа партията му би останала под чертата, ако днес имаше избори за Народно събрание.\r\nФрагментираната извънпарламентарна опозиция в лицето на Реформаторския блок, „Да, България” и „Нова република”, се ползва със сумарната подкрепа на около 4.5% от избирателите в страната, но нито една от тях не се откроява като фаворит. Относително високият дял анкетирани (7.9%), твърдящи, че биха избрали \"друга\" политическа сила идват основно от младото и средно поколение извън столицата, подкрепили на последните избори някоя от по-малките партии и разочаровани от липсата на свое политическо представителство.", "date": "2017.09.26", "title": "\"Алфа Рисърч\": ГЕРБ запазва електорална преднина от 6% пред БСП, ако изборите бяха днес"}
{"url": "http://www.focus-news.net/news/2017/09/26/2439865/dobrich-hudozhestvenata-galeriya-v-grada-se-vklyuchva-v-initsiativata-evropeyski-dni-na-nasledstvo.html", "text": "Художествената галерия в града се включва в инициативата „Европейски дни на наследство“, предаде кореспондент на Радио „Фокус” – Варна. Това е една съвместната инициатива на Съвета на Европа и Европейския съюз. От 27 септември Художествената галерия ще представи в Зала 5 графика на художници от европейски страни. Творбите са собственост на Художествената галерия в Добрич и са участвали в традиционните издания на Биеналето на графиката във Варна. Макар и малка по обем, експозицията носи характера на този значим международен форум, включвайки творби на художници от различни националности, разнообразни по теми и стилове, но обединени от високия професионализъм и съвършено техническо изпълнение. Представените авторитетни имена от Германия, Испания, Словакия, Унгария и други страни определят качеството на експозицията, имена и национални школи, които имат водещо значение в световната графика. Подбраните произведения определят проблематиката и тенденциите в развитието на модерното графично изкуство. Сред авторите са: Албин Бруновски, Винцент Хложник, Владимир Гаджович (Словакия), Хосе Ернандес (Испания) и други. Анализира се съществуването и отсъствието на природата в живота на съвременния човек, например в “Малко море I“ на Раймо Канерва от Финландия. В графиките на Кажимеш Маковски от Полша се противопоставя природата на действителността, продукт на съвременната цивилизация. В съпоставката със “Закуска на тревата” на Мане, Вундерлихт създава сполучлив, саркастичен образ на съвременния човек, с помощта на деформацията и гротеската. С творбата “Заседание” Ролф Ешер е съпричастен към идеята за отчуждението и липсата на истинско човешко присъствие. Абстрактните композиции на Тоня Николаидоу от Гърция, Дорни Бертран от Франция внушават специфичната за цветната графика естетическа сдържаност и философско обобщение. Илюстрирайки ясно новите художествено–пластични тенденции на развитие, изложбата предоставя на публиката и възможност за директен контакт с произведенията на европейски майстори на графиката, носители на многобройни награди и международно признание.\r\nЖулиета НИКОЛОВА", "date": "2017.09.26", "title": "Добрич: Художествената галерия в града се включва в инициативата „Европейски дни на наследство“"}
{"url": "http://www.focus-news.net/news/2017/09/26/2439866/veliko-tarnovo-na-100-e-izpalnen-plan-priemat-v-stopanska-akademiya-dimitar-a-tsenov-svishtov-prez-nastoyashtata-uchebna-godina-uvelichavat-se-zadochnite-studenti.html", "text": "На 100 % е изпълнен план-приемът в Стопанска академия „Димитър А. Ценов“-Свищов през настоящата учебна година. Увеличава се значително броят на задочните студенти. Това каза в предаването „Добре дошли в Свищов“ на Радио „Фокус“ – Велико Търново зам.-ректорът на учебното заведение доц. д-р Николай Нинов. Той уточни, че броят на записаните студенти във всички форми на Образователно квалификационна степен „бакалавър“ е 816. \r\n„От тях 524 са в редовна форма (държавна поръчка), при 522-ма записани за предходната учебна година, 7 в редовно платено обучение, 140 в задочно обучение (държавна поръчка), при 369 от предходната година и за платено задочно обучение 145, при 131 от предходната година. Записаните студенти в ОКС „магистър“ са  82-ма в редовна форма /държавна поръчка, 19 – за платена поръчка и 707 в дистанционна форма на обучение“, посочи още зам.-ректорът. Той допълни и, че през настоящата учебна година в Стопанска академия има разкрити  седем нови магистърски програми, като пет от тях са на английски език. „В топ 5 на специалностите при обучението в ОКС „бакалавър“ за новата учебна година са специалностите „Финанси“, „Счетоводство и контрол“, „Застраховане и социално дело“,  „Икономика на туризма“ и „Аграрна икономика“. Най-предпочитаните магистърски програми са„Счетоводство и одит в нефинансовите предприятия“, „Финансов мениджмънт“, „Валутен, митнически и данъчен контрол“, „Финансов контрол и външен одит“ и „Финансово управление в публичния сектор“, обобщи доц. Нинов. \r\nТой посочи, че във висшето учебно заведение има записани и шестима чуждестранни студенти от Сърбия и Украйна. Освен това се запазва интересът към програма „Еразъм +” и от страна на българските висшисти.\r\nЛуиза ТРАНЧЕВА", "date": "2017.09.26", "title": "Велико Търново: На 100 % е изпълнен план-приемът в Стопанска академия „Димитър А. Ценов“-Свищов през настоящата учебна година, увеличават се задочните студенти"}
{"url": "http://www.focus-news.net/news/2017/09/26/2439867/zam-ministar-malina-krumova-imame-ambitsiyata-da-ustanovim-mehanizam-za-po-adekvatno-finansirane-na-vik-sektora.html", "text": "Имаме амбицията да установим механизъм за по-адекватно финансиране на ВиК сектора. Това каза зам.-министърът на регионалното развитие и благоустройството Малина Крумова по време на Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „По-важното за строителния бранш е фактът, че ще обявим обществени поръчки за част от дейностите, за които има проектна готовност за ВиК сектора. Ще имаме отговорната задача да провеждаме обществените поръчки. Вече има 5 нови консолидирани района, за които нашето желание е да можем да обявим и за тях възлагане на обществена поръчка. Последното нещо, което засяга ВиК сектора е това, че имаме амбицията да установим механизъм, за по-адекватно финансиране на ВиК сектора“, коментира Крумова. По думите й в много населени места има проблеми с водоснабдяването. \r\nПо темата за санирането на многофамилни жилища, тя посочи, че има над 3,9 млн. жилища в България. „Всички сме наясно, че това е от голямо значение за подобряване на общия изглед на населените места. Това беше възможност за много от малките и средните компании в строителния бранш да имат постоянна работа. Някои от очакваните резултати са около 11 млн. кв. м. ще бъдат обхванати. Над 340 000 обитатели ще бъдат облагодетелствани. Програмата се изпълнява в 165 общини. Програмата постига търсените ефекти, свързани с намаляване на разходите за отопление, води до спестени парникови емисии, подобрява комфорта в жилищата“, допълни Крумова. Тя уточни, че са били анкетирани живущи в 106 сгради, въведени в експлоатация, като 65% са заявили, че са удовлетворени от Програмата, а едва 2,7% са недоволни. По думите й домакинствата са спестили средно 30% от разходите си за отопление спрямо предишния отоплителен сезон, като някои спестявания надхвърлят дори 60%.  „Убедени сме, че трябва да продължим усилията в посока формиране на механизъм за по-нататъшното обновяване на сградите. Важно е тази Програма да бъде поставена в контекста на цялостната жилищна стратегия. Тази програма трябва да бъде базирана на дългосрочна визия. Категорично е необходимо да преосмислим позицията си по отношение на конструктивните мерки. Трябва да има обективна система за отчитане на действителните резултати, за да може да се извършва системен мониторинг“, добави тя. Според нея трябва да се засили и отговорността на собствениците за поддържане на общите части. \r\nЛюба АЛЕКСИЕВА", "date": "2017.09.26", "title": "Зам.-министър Малина Крумова: Имаме амбицията да установим механизъм за по-адекватно финансиране на ВиК сектора"}
{"url": "http://www.focus-news.net/news/2017/09/26/2439868/vratsa-chetirima-dushi-sa-postradali-pri-katastrofa-na-pat-ii-15-vratsa-mramoren-v-posoka-sofiya.html", "text": "Четирима души са пострадали и са откарани в болница след катастрофа между два леки автомобила на път II-15 Враца-Мраморен, в посока София. Това съобщиха за Агенция „Фокус“ oт пресцентъра на ОДМВР – Враца. \r\nЦветилена СИМЕОНОВА", "date": "2017.09.26", "title": "Враца: Четирима души са пострадали при катастрофа на път II-15 Враца-Мраморен, в посока София"}
{"url": "http://www.focus-news.net/news/2017/09/26/2439869/manol-ruzhinov-sdruzhenie-rodopski-hayduti-ochakvam-v-chepelare-da-sazdadem-mladezhka-organizatsiya.html", "text": "След участието на Сдружение „Родопски хайдути” във възстановката по посрещането на Капитан Петко войвода в Чепеларе се очаква в града да се създаде младежка организация към Сдружението. Това каза за Радио „Фокус” – Смолян Манол Ружинов, председател на Сдружение „Родопски хайдути” – Смолян. По думите му членската им маса в региона не е голяма, а желаещите да членуват в Сдружението трябва да отговарят на определени изисквания. Организацията се стреми да обхваща събития, случили се в Централните Родопи. „Всичко, което правим, го правим със замисъл и постоянство и вече осма година нашата организация е водеща в Смолянския регион по отношение на всяко родолюбиво и културно мероприятие, което организираме и почти няма празник, в който да не участваме”, каза Ружинов. Според него формулата, която младите родолюбци прилагат, е много успешна и затова се приемат с одобрение от обществото, като имат и много привърженици. Според Сдружението, когато се пресъздават събития, случили се в Родопите, трябва да участват местни хора, по този начин нещата стават по-истински.\r\nДаниела БОЙКОВА", "date": "2017.09.26", "title": "Манол Ружинов, Сдружение „Родопски хайдути”: Очаквам в Чепеларе да създадем младежка организация"}
{"url": "http://www.focus-news.net/news/2017/09/26/2439870/ministar-lilyana-pavlova-sled-izlizaneto-na-velikobritaniya-evropeyskiyat-byudzhet-shte-ima-po-malak-razmer-i-tryabva-da-tarsim-balansa.html", "text": "След излизането на Великобритания европейският бюджет ще има по-малък размер и трябва да търсим баланса. Това каза министърът на Българското председателство на Съвета на Европейския съюз Лиляна Павлова, предаде репортер на Радио „Фокус“ – Кюстендил. „Трябва да намерим баланса между нетните донори и бенифециенти, за да защитим общия интерес. Това ще бъде едно от най-големите предизвикателства на 2018 година“, каза Лиляна Павлова. Тя присъства на среща-дискусия, посветена на темата за българското председателство на Съвета на Европейския съюз на която присъстват кметът на Община Кюстендил Петър Паунов, областният управител Виктор Янев, народният представител Кирил Калфин, председателят на Общинския съвет Михаела Крумова и граждани. По време на срещата стана ясно, че Кюстендил ще бъде част от културната и туристическата програма за председателството. Министър Павлова представи презентация по темата, девизът и логото на българското председателство – „Съединението прави силата“ и българската шевица. Павлова каза още, че от Кюстендил започват регионални срещи, в рамките на които ще се дават ясни и точни отговори за председателството на Съвета на Европейския съюз, ползите от него и самите приоритети. \r\nВенцеслав ИЛЧЕВ", "date": "2017.09.26", "title": "Министър Лиляна Павлова: След излизането на Великобритания европейският бюджет ще има по-малък размер и трябва да търсим баланса"}
{"url": "http://www.focus-news.net/news/2017/09/26/2439871/smolyan-16-godishen-mladezh-e-privlechen-kato-obvinyaem-za-nanasyane-na-telesna-povreda-na-vazpitatel-ot-tsentar-za-nastanyavane-na-detsa-i-mladezhi-s-uvrezhdaniya.html", "text": "Районна прокуратура - Смолян привлече като обвиняем по бързо производство 16-годишен младеж с инициали М. Б., за това, че на 21 септември 2017 г., в гр. Смолян, в Център за настаняване от семеен тип на деца и младежи с увреждания - Смолян, причинил средна телесна повреда на възпитател, като макар и непълнолетен е разбирал свойството и значението на деянието, и е могъл да ръководи постъпките си и деянието е извършено по хулигански подбуди. Това съобщиха от пресцентъра на Апелативна прокуратура - Пловдив.   \r\nДо момента е установено, че М. Б. е нанесъл удари с крак и ръка в областта на тялото и главата на П. П., възпитателка в Център за настаняване от семеен тим на деца и младежи с увреждания – Смолян, и я ударил с лопата в областта на носа, в резултат на което й причинил счупване на носна кост и сътресение на мозъка, довело до изпадане в безсъзнание. Обвиняемият М. Б. е бил настанен и е живеел в Центъра.\r\nРайонна прокуратура - Смолян ще внесе искане в съда за настаняване на обвиняемия в Специализирано медицинско заведение, където да му се извърши експертиза за това дали е могъл да разбира свойството и значението на деянието и да ръководи постъпките, като вещите лица – медицински специалисти, следва да отговорят и дали лицето не страда от психично заболяване, предвид данни за негова наследствена обремененост. Искането ще бъде внесено по реда на чл. 70 от Наказателно-процесуалния кодекс.", "date": "2017.09.26", "title": "Смолян: 16-годишен младеж е привлечен като обвиняем за нанасяне на телесна повреда на възпитател от Център за настаняване на деца и младежи с увреждания"}
{"url": "http://www.focus-news.net/news/2017/09/26/2439872/ministar-temenuzhka-petkova-obsadi-s-predsedatelya-na-pao-gazprom-aleksey-miler-dvustrannoto-satrudnichestvo-v-oblastta-na-prirodniya-gaz.html", "text": "В рамките на провелото се в Москва, Русия, четвърто заседание на работна група „Енергетика“ към Междуправителствената българо-руска комисия за икономическо и научно-техническо сътрудничество българският енергиен министър Теменужка Петкова се срещана с председателя на ПАО \"Газпром\" Алексей Милер. Това съобщиха от пресцентъра на Министерство на енергетиката. Обсъдено бе двустранното сътрудничество в областта на природния газ. Страните отбелязаха стабилното и дългосрочно партньорство в областта на доставките и преноса на природен газ, което продължава повече от 40 години. Изразено бе задоволство от сигурността на доставките от Руската Федерация, особено в условията на пиковото потребление през зимния сезон. \r\nРуската и българската страни обсъдиха възможностите за бъдещо сътрудничество в сферата на доставките и транзита на природен газ.", "date": "2017.09.26", "title": "Министър Теменужка Петкова обсъди с председателя на ПАО \"Газпром\" Алексей Милер двустранното сътрудничество в областта на природния газ"}
{"url": "http://www.focus-news.net/news/2017/09/26/2439873/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище в рубриката ни „Панагюрище днес“ ще отделим минути за проблема с водоснабдяването на общината, след множеството аварии на магистралния водопровод „Марица“. По темата ще чуете позицията на управителя на ВиК-Панагюрище Марин Вулев. \r\nВ рамките на предаването ще чуете повече за дейността на Центъра за обществена подкрепа „Зора“ в Панагюрище. Какви услуги предлага центъра и колко са потребителите на предлаганите услуги ще научим от директора му Красимира Русинова. \r\nВъв втората част на предаването в рубриката ни „Хора и традиции“ ще ви разкажем за историята на читалище „Пробуда“ в село Баня, което през тази година ще отбележи 145 години от основаването си. От секретаря на читалището Радка Мутева ще чуете какви са проявите, които ще бъдат организирани по този повод и как културната институция съхранява живи българските традиции и обичаи. \r\nПредаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.09.26", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2017/09/26/2439874/stara-zagora-nad-100-detsa-uchastvaha-v-proyavite-ot-evropeyskata-sedmitsa-na-sporta-v-grada.html", "text": "Министърът на младежта и спорта Красен Кралев даде старт на проявите от Европейската седмица на спорта #BeActive в парк „Артилерийски“ в Стара Загора. Това съобщиха от пресцентъра на Община Стара Загора. В състезанията, проведени на 4-те игрища, участваха над 100 деца от 6-то ОУ „Св. Никола“, Второ ОУ „П. Р. Славейков“, 13-то ОУ „Св. Отец Паисий“, 5-то ОУ „М. Станев“, 11-то ОУ „Св. отец Паисий“ и СОУ „М. Горки“, които се състезаваха на тенис на корт, футбол, стрийт баскетбол, щафетни игри, волейбол и дърпане на въже.\r\nСъбитието се организира от Министерството на младежта и спорта, което е координатор за България на Инициативата на Европейската комисия #BeActive. Многократната шампионка и медалистка в леката атлетика от Световни и Европейски първенства за ветерани Красимира Чахова, зам.-кмет на Стара Загора, е един от посланиците на Европейската седмица на спорта #BeActive заедно с други изявени наши спортисти като Тереза Маринова, Антъни Иванов, Цветан Соколов, Радена Ангелова, Ивелин Попов, Мария Йовкова, Ружди Ружди и др. Тя благодари на министър Кралев и се обърна към присъстващите с думите – „Радвам се, че имаме възможността да бъдем днес заедно тук. Надявам се наистина не само да спортуваме, но и да се забавляваме. Знаете, че спортът ражда много добри приятелства, които остават дълго напред във времето и в годините. ”\r\n „Здравейте! За втори път в рамките на няколко дни съм в Стара Загора – Европейският град на спорта. Вие заслужавате  тази титла, защото сте един от най-спортните градове на България. Виждам колко много обичате спорта. Благодаря на родителите ви, на учителите ви, които ви учат на любов към спорта. Занимавайте се с любимото си спортно занимание. Някои от вас може да станат професионални спортисти, на други от вас ще им остане любов за цял живот. Никога не забравяйте, че времето отделено за спорт в рамките на годините ще ви се връща многократно – развивате си характера, ставате силни личности. Все неща, които ще ви трябват в бъдеще. Бъдете живи и здрави, Бог да ви пази и успех на Стара Загора!“, пожела министърът. \r\nНа церемонията присъстваха народният представител Радостин Танев, общинският съветник Динко Михайлов, гл. експерт към спортното ведомство Илия Илиев, спортни деятели, любители на спорта и медии. \r\nЕвропейската седмица на спорта се организира за трета поредна година спортни събития в София, Пловдив, Варна, Русе, Бургас, Стара Загора, Велико Търново, Благоевград и Враца. Проектът е съфинансиран по Програма Еразъм + на Европейския съюз.", "date": "2017.09.26", "title": "Стара Загора: Над 100 деца участваха в проявите от Европейската седмица на спорта в града"}
{"url": "http://www.focus-news.net/news/2017/09/26/2439875/aktsenti-v-predavaneto-chasat-na-karlovo-po-radio-fokus-plovdiv.html", "text": "Община Карлово е една от четирите общини в Пловдивска област, която е успяла да защити своите проекти по Оперативна програма \"Регионално развитие\", с инвестиционен приоритет „Образователна инфраструктура” и ще получи финансиране. Това съобщи Розалин Петков, областен координатор на ГЕРБ – Пловдив област, на специална пресконференция. Проектите за спортната инфраструктура, одобрени за финансиране, включват изграждане или възстановяване на спортни и игрални площадки в дворовете на учебните заведения и детските градини. Повече по темата ще чуете в първата част на предаването „Часът на Карлово” по Радио „Фокус“ – Пловдив от Розалин Петков. \r\nЩе разберете още как мащабен ремонт по европейски проект ще превърне двете карловски църкви „Свети Николай” и „Света Богородица”, както и храма „Света Богородица” в Калофер в най-красивите храмове в региона. За това ще ни разкаже отец Марко Тодоров, архиерейски наместник на Карловската духовна околия. \r\nВ днешното предаване ще разберем също и подробности за предстоящите Есенни празници на книгата в Карлово от директора на Общинската библиотека в града Мирослав Колев.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.09.26", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2017/09/26/2439876/sofiya-vremenno-dvizhenieto-se-osashtestvyava-v-edna-lenta-po-pat-iii-181-sofiya-zheleznitsa-v-rayona-na-bistritsa-poradi-avarirala-tsisterna.html", "text": "Временно движението се осъществява в една лента по път III-181 София - Железница, в района на Бистрица, поради аварирала цистерна. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "София: Временно движението се осъществява в една лента по път III-181 София - Железница, в района на Бистрица, поради аварирала цистерна"}
{"url": "http://www.focus-news.net/news/2017/09/26/2439877/veliko-tarnovo-mobilen-kabinet-shte-izvarshva-anonimni-izsledvaniya-za-spin-i-polovo-predavani-infektsii-v-oblastta.html", "text": "Мобилен медицински кабинет ще извършва анонимни изследвания за СПИН и полово предавани инфекции на територията на област Велико Търново. Това съобщи на пресконференция директорът на Регионалната здравна инспекция Евгения Недева, предаде репортер на Радио „Фокус“ – Велико Търново. Тя посочи, че бусът, който е пригоден за тези цели, е предоставен на Здравната инспекция със заповед на министъра на здравеопазването, по програмата за профилактика на СПИН и полово предавани инфекции. В мобилния кабинет са създадени всички необходими условия медицинските лица да вземат кръв за извършването на т. нар. „бързи тестове“ и да провеждат консултации. \r\n„Нашите медицински специалисти досега опъваха една шатра и в импровизирани условия вземаха кръв и правеха бързи тестове за СПИН и Хепатит. Сега мобилният медицински кабинет ще осигури по-добри условия за работа на нашите колеги. Освен това ще даде възможност да работим с рискови групи, които не желаят да се афишира посещението им в кабинет за анонимно и безплатно консултиране за СПИН“, посочи Недева. \r\nВ мобилния кабинет ще се извършват анонимни изследвания за няколко заболявания – СПИН, Хепатит B и C и сифилис. Предстои да се изготви график за неговите посещения в различни населени места в областта, като най-вероятно той ще заработи още в началото на месец октомври.\r\nНадежда КРЪСТЕВА", "date": "2017.09.26", "title": "Велико Търново: Мобилен кабинет ще извършва анонимни изследвания за СПИН и полово предавани инфекции в областта"}
{"url": "http://www.focus-news.net/news/2017/09/26/2439878/inzh-doncho-atanasov-api-shte-napravim-i-nevazmozhnoto-do-2022-g-kresnenskoto-defile-da-bade-gotovo.html", "text": "Ще направим и невъзможното до 2022 г. Кресненското дефиле да бъде готово. Това каза председателят на УС на Агенция „Пътна инфраструктура“ инж. Дончо Атанасов по време на Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Успяхме старият програмен период да го завършим успешно. Над 300 км магистрали и обходни пътища сме направили. С чест и достойнство изпълнихме това предизвикателство. Пред нас предстои новият програмен период. Вече имаме 2 напълно готови магистрали - „Марица“ и „Тракия“, което води до сериозна модернизация. Там, където минат магистрали и нови пътища, идва модернизацията и се строят промишлени предприятия“, коментира Атанасов. По думите му през тази година са стартирали обществени поръчки за над 500 млн. лв. „АМ „Струма“ при тунел „Железница“ напредва. Остава същинската част много бързо да стигнем до Симитли. Надявам се строителите да наваксат закъснението Успоредно с това започваме подготовката на тръжната документация и се надявам през 2018 г. да започне строителството през Кресненското дефиле. Ще завърши тогава и строителството на участъка от Сандански до Кресна“, коментира инж. Атанасов. Той подчерта, че ще направят и невъзможното до 2022 г. Кресненското дефиле да бъде готово. „От нас зависи строителството и мисля, че няма да се изложим там. Друго голямо предизвикателство е завършването на ринга около София или по-точно на Южната дъга. Това ще бъде по-тежък обект и от Кресна. Този, който не е строил в урбанизирана територия, нищо не знае“, допълни той и добави, че се надява до края на годината да финишират и лошото състояние на източната тангента на София. По думите му Околовръстният път е изключителен приоритет и всеки ден се занимават с това. „Тежките процедури по отчуждаване е най-вероятно да ни създадат проблеми. Мъчим се да влизаме в най-малко отчуждени. Другият приоритет на АПИ е АМ „Хемус“. В момента имаме подписан договор за надзор и строителство и се извършват проектни дейности в частта от Ябланица до Боаза. Надявам се в началото на 2018 г. да започнем реалното строителство. Той е участък от около 10 км“, допълни инж. Атанасов.  Той уточни, че успоредно с това завършват процедурата по ОВОС по автомагистралата в частта Русе-Велико Търново. „Голямо предизвикателство ще бъде да свържем Русе с АМ „Хемус“ и се надявам по едно и също време да вържем магистралата и Русе. Участъкът между Русе и Бяла е една гробница и няма да пожалим сили да го направим по най-бързия начин. „Хемус“ през 2018 г. ще започне да се изпълняват. Ще бъдат направени около 80 км от оставащите 260 км“, поясни той. Дончо Атанасов открои и друг приоритет на АПИ - Калотина-София, в частта си Калотина-Драгоман-Сливница. „Обходът на Габрово ще приключи през 2018 г. За този на Казанлък също имаме проект“, каза още инж. Дончо Атанасов.\r\nЛюба АЛЕКСИЕВА", "date": "2017.09.26", "title": "Инж. Дончо Атанасов, АПИ: Ще направим и невъзможното до 2022 г. Кресненското дефиле да бъде готово"}
{"url": "http://www.focus-news.net/news/2017/09/26/2439879/veliko-tarnovo-tri-esenni-pohoda-shte-se-provedat-sred-prirodata-v-obshtinata-kato-chast-ot-kampaniyata-dvizhi-se-i-pobedi.html", "text": "Три есенни похода ще съберат жителите и гостите на града сред природата. На 30 септември започва есенният дял на кампанията „Движи се и победи“, съобщиха организаторите от Община Велико Търново, Младежки дом, Туристическо дружество „Трапезица – 1902“, Регионална здравна инспекция. Разходката ще бъде до язовир „Бижев дол“ в района на село Буковец. Походът ще започне в 9.00 часа от района на автобусната спирка в квартал „Чолаковци“ и включва преход живописна гора и било, откъдето се разкриват панорамни гледки към есенната природа. \r\nВторият стартов пункт е в село Буковец – пред сградата на кметството. За желаещите да започнат похода от там ТД „Трапезица – 1902“ осигурява транспорт.\r\nНа 7 октомври е вторият тур сред природата, по маршрут от Велико Търново до крайградската паркова местност Ксилифор. В 8.00 часа водачи ще чакат желаещите да спортуват в квартал „Асенов“ и кв. „Света гора“. В 10.00 часа е началото на спортно-туристическия празник на Ксилифор. Много игри и състезания са подготвени от организаторите – надпреварите са по пазене на равновесие, скачане с чували, ориентиране, стрелба с лък и др. Подготвени са също състезания по планинско колоездене, плажен волейбол, бадминтон, шахмат, риболов, лъвски скок и др. \r\nКампанията „Движи се и победи” ще завърши на 14 октомври с поход до Петропавловския манастир, чието начало е в 9.00 часа. Голямата награда за участниците в есенния дял ще е велосипед, предвидени са редица поощрения за най-активните любители на спорта. Най-активното в туристическите празници училище ще получи награда от председателя на Великотърновски общински съвет.", "date": "2017.09.26", "title": "Велико Търново: Три есенни похода ще се проведат сред природата в общината като част от кампанията „Движи се и победи“"}
{"url": "http://www.focus-news.net/news/2017/09/26/2439880/srbija-danas-sarbiya-islyamska-darzhava-tvardi-che-oshte-dvama-ruski-ofitseri-sa-bili-ubiti-v-boevete-pri-deyr-ez-zor.html", "text": "\"Ислямска държава\" твърди, че още двама руски офицери са били убити в боевете в източната част на провинция Дейр-ез-Зор, Североизточна Сирия, предава сръбското електронно издание Srbija Danas.\r\nИзданието уточнява, че терористичната група все още не е предоставила никакви доказателства за твърденията, които не са потвърдени и от руското министерство на отбраната.\r\nМеждувременно информационната служба на терористите Al-'Amak също съобщава за двама убити руски военнослужещи в района на град Мазлум, на източния бряг на река Ефрат..Тереза Герова", "date": "2017.09.26", "title": "Srbija Danas: (Сърбия): \"Ислямска държава\" твърди, че още двама руски офицери са били убити в боевете при Дейр-ез-Зор"}
{"url": "http://www.focus-news.net/news/2017/09/26/2439881/korneliya-ninova-bsp-gledayte-germaniya-i-mislete-za-balgariya-edna-ot-prichinite-za-situatsiyata-tam-sa-bezprintsipnite-golemi-koalitsii.html", "text": "Гледайте Германия и мислете за България – една от причините за ситуацията там са безпринципните големи коалиции. Това каза лидерът на БСП Корнелия Нинова по време на пресконференция след заседание на Изпълнителното бюро на партията във връзка с изборите в Германия, предаде репортер на Агенция „Фокус“.   „Съюзът ХДС /ХСС с кандидат Ангела Меркел получава спрямо предишните избори 2013 г- с 8 % по-малко подкрепа. Социалдемократите спрямо предишните - с 5 % по-малко подкрепа“, отбеляза Нинова. По думите й за пръв път в следвоенната история на Германия влиза „Алтернатива за Германия“ с близо 13 %. „Тепърва коментатори, анализатори правят анализите, ще дават коментари. Изключително е важно какво ще се случи в следващите дни в Германия, не само за германския народ, а и за бъдещето на ЕС при формирането на правителството“, заяви Нинова.  Според нея една причина убягва на анализаторите за случилото се в Германия. „Ние бихме искали да наблегнем на тази причина. Тя е изговорена от нас още през април месец. Големите коалиции унищожиха системните партии, традиционната политика“, каза Нинова. По думите й това е практиката на политическата класа в България през всичките 27 години. „Една от причините да се стигне до този резултат в Германия са безпринципните големи коалиции“, заяви лидерът на БСП. Тя поясни, че когато политиците се обединяват за собствен интерес, а не в интерес на народа, се получава  такъв резултат. „Пет месеца по-късно от нашите избори позицията ни против коалиция с ГЕРБ се потвърждава дори чрез изборите в Германия. Не го казваме случайно това. Казваме го на наши и на чужди, които в момента продължават, скривайки се зад името \"интереса на България\" да работят за сливането на БСП и ГЕРБ: Гледайте Германия и мислете за България\", каза Нинова. Според нея съюз между ляво и дясно би бил пагубен.  \r\nДеница КИТАНОВА", "date": "2017.09.26", "title": "Корнелия Нинова, БСП: Гледайте Германия и мислете за България – една от причините за ситуацията там са безпринципните големи коалиции"}
{"url": "http://www.focus-news.net/news/2017/09/26/2439882/d-r-loris-manuelyan-zam-kmet-na-burgas-sgradata-na-meditsinskiya-fakultet-tryabva-da-e-gotova-do-nova-godina.html", "text": "Сградата на медицинския факултет трябва да е готова до Нова година. Това каза пред журналисти зам.-кметът на Община Бургас д-р Лорис Мануелян по време на редовното заседание на Общински съвет-Бургас, предаде кореспондентът на Радио „Фокус“. Сградата се намира в двора на университет „Проф. д-р Асен Златаров“. \r\nОбщинските съветници по време на сесията решиха фармацевтичната компания „Булфарма“ да закупи „Медицински център“ III в ж.к. „Меден рудник“ за малко над 4,5 млн. лв. Една част от парите ще отидат за довършването на сградата, а друга - за самото оборудване. По думите на зам.-кмета, ако е необходимо, ще се иска разрешение от Общински съвет-Бургас за теглене на кредит. Д-р Мануелян уточни, че в кратко време трябва да се обявят процедурите за оборудване на кабинетите. “Трябва да се явим с т. нар. акредитационна комисия, за да може тя да разреши да се извърши тази дейност. Надявам се и ще направим всичко възможно заедно с кмета от следващата година да има студенти в първи курс“, каза още д-р Мануелян. \r\n„Ако искам Бургас да стане един от водещите медицински центрове, трябва да имаме медицински институт. Това е важна стъпка, за която трябва и много смелост. Ако искаме бургаското здравеопазване да се движи напред, не можем да се сгъваме зад пердето, че земята е общинска собственост. Здравеопазването се осигурява от държавни, общински, частни лечебни заведения. В Бургас частните лечебни заведения осигуряват над 50% от медицинската помощ. Бъдещето е в тях, защото частният инвеститор не е затормозен от законодателство, което задължава мениджърите на общинските и държавните болници да минават през многобройни процедури, да искат съгласие на принципала със специални събрания, после да минават през Закона за обществените поръчки, където се купуват най-евтините, но не и най-качествените апарати. В това отношение частните собственици имат голямо предимство. Това им дава възможност те наистина да развиват медицина, която е по-разнообразна, като наемат кадри, които са доказани на републиканско ниво и по отношение на оборудването“, каза още д-р Лорис Мануелян.\r\nРекторът на университета доц. д-р Магдалена Миткова, че първоначално ще бъде довършена сградата и ще бъдат оборудвани поне два етажа. По думите й, за да получи факултетът акредитация, трябва да се покаже готовност за обучение на студенти за първите три години. Доц. Миткова каза още, че първоначално ще се започне с по-малък прием.\r\nМария РУСЕВА", "date": "2017.09.26", "title": "Д-р Лорис Мануелян, зам.-кмет на Бургас: Сградата на медицинския факултет трябва да е готова до Нова година"}
{"url": "http://www.focus-news.net/news/2017/09/26/2439883/prof-d-r-inzh-stoyan-bratoev-dostavyat-se-20-metrovlaka-kato-funktsiite-na-mashinista-shte-sa-mnogo-namaleni.html", "text": "Доставят се 20 метровлака, като функциите на машиниста ще са много намалени. Това каза изпълнителният директор на „Метрополитен“ ЕАД проф. д-р инж. Стоян Братоев по време на Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Цялата трета линия на метрото е разделена на три етапа. Тази година започнахме вторият етап с 4 км и 4 станции. В момента се строи от бул. „Владимир Вазов“ - общо 12 км. СО се ангажира с по-голямо съфинансиране. Изпълнението на първия етап, който започна миналата година, се намира на 40% изпълнение. Осигурените средства са по-малко от защитените пред ЕК. Стойността на първия етап е 398 млн. лв.“, коментира Братоев. Той посочи, че се доставят се 20 метровлака, като функциите на машиниста ще са много намалени. „Този влак може да мине на чисто автоматично управление. На този етап сме се спрели на третата степен на управление. Участъкът на трасето от театър „Зад канала“ до „Владимир Вазов“ се изгражда от т.нар. австрийски метод. Следващата седмица ще спре строежа на тунела. Другата станция, която е своеобразна като метод на строителство, е тази при Орлов мост“, допълни още той.\r\nЛюба АЛЕКСИЕВА", "date": "2017.09.26", "title": "Проф. д-р инж. Стоян Братоев: Доставят се 20 метровлака, като функциите на машиниста ще са много намалени"}
{"url": "http://www.focus-news.net/news/2017/09/26/2439885/plovdiv-prodalzhava-premahvaneto-na-garazhi-v-rayon-zapaden.html", "text": "Продължава премахването на гаражи в Район „Западен” в Пловдив. Това съобщи за Радио „Фокус”-Пловдив кметът на района Димитър Колев. С негова заповед тази сутрин са били предприети действия по премахване на 10 гаража на неизрядни платци. Служители на администрацията, подпомогнати от полицаи, са демонтирали първите клетки, намиращи се на улиците „Иван Стефанов Гешев” и „Вечерница”. \r\nВсички набелязани за премахване гаражи са били маркирани, собствениците им са били уведомени и са получили срок, в който да освободят помещенията. Действията на администрацията са в унисон с намерението на община Пловдив постепенно всички гаражи да бъдат премахнати. „Акцията продължава, предстои премахването на над 100 гаража, чиито договори изтичат. Нови разрешителни няма да се издават, заради предприетите инвестиционни намерения от страна на Община Пловдив на тези места да бъдат изградени паркинги”, подчерта районният кмет Димитър Колев.\r\nЦветана ТОНЧЕВА", "date": "2017.09.26", "title": "Пловдив: Продължава премахването на гаражи в Район „Западен”"}
{"url": "http://www.focus-news.net/news/2017/09/26/2439886/sport-karolina-plishkova-zapochna-s-pobeda-uchastieto-si-na-turnira-v-uhan.html", "text": "Каролина Плишкова започна участието на турнира в Ухан с победа над китайската тенисистка Шуай Джън с 6:4, 3:6, 6:4 в двубой, продължил над два часа. \r\nЗа място на четвъртфиналите бившата номер едно ще играе срещу друга представителка на домакините – Киан Ван.", "date": "2017.09.26", "title": "Спорт: Каролина Плишкова започна с победа участието си на турнира в Ухан"}
{"url": "http://www.focus-news.net/news/2017/09/26/2439887/korneliya-ninova-bsp-zapochva-regionalni-i-natsionalni-diskusii-za-byudzhet-2018-nyama-da-go-pretupame-kato-upravlyavashtite-na-tamno-i-za-dve-noshti.html", "text": "БСП започва регионални и национални дискусии за бюджет 2018, няма да го претупаме като управляващите „на тъмно“ и за две нощи. Това каза лидерът на БСП Корнелия Нинова по време на пресконференция след заседание на Изпълнителното бюро на партията във връзка с бюджет 2018 г., предаде репортер на Агенция „Фокус“.  „Ситуацията, в която се намираме  е предбюджетна. Бюджетът е законът, който определя ключово политиките на партиите, отношението към икономика, социални системи“, коментира тя.  Нинова заяви, че на Изпълнително бюро в партията са обсъдили алтернатива за бюджета за 2018 г. „Готови сме с бюджетната си прогноза, с макрорамката, с конкретните си предложения за различните сектори. От следващата седмица започваме регионални и национални дискусии за бюджета  2018 г.“, каза лидерът на БСП. \r\nДеница КИТАНОВА", "date": "2017.09.26", "title": "Корнелия Нинова: БСП започва регионални и национални дискусии за бюджет 2018, няма да го претупаме като управляващите „на тъмно“ и за две нощи"}
{"url": "http://www.focus-news.net/news/2017/09/26/2439888/ek-razliki-v-kachestvoto-na-hranitelnite-produkti-komisiyata-dava-nasoki-na-darzhavite-chlenki-za-po-efektivno-protivodeystvie-na-neloyalnite-praktiki.html", "text": "Комисията публикува днес набор от насоки относно прилагането на законодателството на ЕС в областта на храните и защитата на потребителите във връзка с разликите в качеството на продуктите, се казва в съобщение от пресслужбата на ЕК.\r\nНасоките ще подпомагат националните органи при преценката дали дадено дружество нарушава законодателството на ЕС, когато продава продукти с различно качество в различни държави. \r\nВ речта за състоянието на Съюза Жан-Клод Юнкер, председател на Европейската комисия, заяви по този повод: „Не приемам, че в някои части на Европа на хората се продават храни с по-ниско качество, отколкото в други държави, въпреки че търговската марка и опаковката са едни и същи. Сега трябва да предоставим на националните органи повече правомощия, за да отстраняват незаконните практики навсякъде, където съществуват“. \r\nВера Йоурова, комисар по въпросите на правосъдието, потребителите и равнопоставеността между половете, заяви: „Представянето на два различни продукта с една и съща марка и една и съща опаковка е заблуждаващо и нелоялно спрямо потребителите. Този въпрос е ясен пример за това, че можем да решаваме трансгранични проблеми само когато работим заедно на равнището на ЕС. Твърде дълго време държавите членки не можаха сами да намерят правилния начин за справяне с този проблем. Твърдо съм решена да бъде сложен край на тази забранена от законодателството на ЕС практика и да се гарантира, че всички потребители са третирани еднакво“. \r\nВ насоките се посочват и обясняват съответните изисквания на законодателството на ЕС в областта на храните и защитата на потребителите, които органите трябва да вземат под внимание, когато анализират евентуален проблем с разлики в качеството на продуктите.", "date": "2017.09.26", "title": "ЕК: Разлики в качеството на хранителните продукти: Комисията дава насоки на държавите членки за по-ефективно противодействие на нелоялните практики"}
{"url": "http://www.focus-news.net/news/2017/09/26/2439889/ministar-lilyana-pavlova-po-vreme-na-balgarskoto-predsedatelstvo-na-saveta-na-evropeyskiya-sayuz-shte-se-sastoi-istinskiyat-debat-za-priemaneto-na-noviya-byudzhet.html", "text": "По време на Българското председателство на Съвета на Европейския съюз ще се състои истинският дебат за приемането на новия бюджет. Това каза пред Радио „Фокус” – Кюстендил министърът на Българското председателство на Съвета на ЕС 2018 Лиляна Павлова. По думите ѝ ще бъде много трудно този бюджет да бъде не само изготвен, но и приет. „Излизането на Великобритания е 15 милиарда евро по-малко в бюджета, защото Великобритания е един от основните нетни донори в общоевропейския бюджет. Предвид, че са доста по-малко парите за една нова седемгодишна рамка идва въпросът какво и как ще се финансира”, каза Лиляна Павлова. Според нея от една страна ще има дебат за необходимостта от нов подход при приходите, за да могат да бъдат увеличени, или се запазва принципът на по-малкото пари. От друга страна са разходите, които са необходими, защото традиционните политики трябва да продължат. „Държави като нашата, които са от последните присъединявания, за да изравним различията си и да се развиваме икономически в това общоевропейско семейство, ние имаме нужда от тези средства”, каза Лиляна Павлова. По думите ѝ България е държава на кръстопът и е на линията на бежанската вълна, поради което страната ни подкрепя новите фондове, за миграция, за даване на убежище, за сигурност и отбрана. „Имаме нов ресурс, който е необходим, а всъщност стартираме с една много по-малка база. Поради това дебатът ще бъде за приходите, за разходите и за това как преразпределяме бюджета. Той е много важен за нас. Националната ни позиция е, че кохезионната политика е основен елемент за нашите държави да продължат да се развиват, за да задълбочим неравенствата между нас, но в същото време те не трябва да се противопоставят тези нужди на задължителната необходимост за фондовете за сигурност и миграция, защото те също са важни за нас”, каза Лиляна Павлова. По думите ѝ трябва да се намери баланс как с по-малко пари да се постигнат повече резултати.\r\nВенцеслав ИЛЧЕВ", "date": "2017.09.26", "title": "Министър Лиляна Павлова: По време на Българското председателство на Съвета на Европейския съюз ще се състои истинският дебат за приемането на новия бюджет"}
{"url": "http://www.focus-news.net/news/2017/09/26/2439890/stara-zagora-sreshta-na-obshtinskoto-rakovodstvo-i-kmetovete-na-sela-ot-obshtinata-shte-se-provede-na-27-septemvri.html", "text": "На 27 септември 2017 г., в 10.00 часа, в зала 1 на Община Стара Загора, ще се проведе редовната среща с кметовете на села на територията на общината. Това съобщиха от пресцентъра на Община Стара Загора.\r\nНа нея са поканени да присъстват представители на дружествата ВиК, EVN, ДЗЗД „Грийн партнърс – БКС“ - гр. София и Държавно горско стопанство - Стара Загора.", "date": "2017.09.26", "title": "Стара Загора: Среща на общинското ръководство и кметовете на села от общината ще се проведе на 27 септември"}
{"url": "http://www.focus-news.net/news/2017/09/26/2439891/mariya-gabriel-evropeyskite-grazhdani-useshtat-polzite-ot-novite-pravila-za-rouming.html", "text": "Комисарят по въпросите на цифровата икономика и цифровото общество Мария Габриел представи резултати от проучване на Евробарометър, които доказват, че гражданите на Общността усещат ползите от новите правила за роуминга, които влязоха в сила на 15 юни 2017 г. Те предвиждат потребителите да могат да използват своите мобилни телефони, когато пътуват в чужбина в ЕС, без да плащат допълнителни такси.\r\nСъгласно информацията, представена от Габриел, 71 % от европейците знаят, че таксите за роуминг са премахнати, а 72 % смятат, че те или техни познати ще се възползват от това. Осведомеността за новите правила нараства до 86 % сред тези, които са пътували след 15 юни. \r\nКомисарят по въпросите на цифровата икономика и цифровото общество приведе също данни, съгласно които е намалял наполовина броят на онези, които не използват мобилни данни при пътуване извън страната си.\r\n„Това е конкретен пример за това как ЕС подобрява живота на европейските граждани. Роумингът като у дома функционира: потребителите го оценяват, потреблението нараства, а търсенето на мобилни услуги при пътувания в ЕС е много високо. Това е от полза и за потребителите, и за операторите“ , подчерта българският политик.\r\nСъщевременно обаче Габриел подчерта,че около 60 % от пътуващите в други държави от ЕС все още ограничават разговорите си, в сравнение с използването на данни в родината им. \r\nСъответните данни са представени от самите мобилни оператори.", "date": "2017.09.26", "title": "Мария Габриел: Европейските граждани усещат ползите от новите правила за роуминг"}
{"url": "http://www.focus-news.net/news/2017/09/26/2439893/korneliya-ninova-bsp-ne-sme-vlizali-v-nikakvi-dogovorki-s-drugite-parlamentarni-partii-za-chlenove-na-vss.html", "text": "Не сме влизали в никакви договорки с другите парламентарни партии за членове на ВСС и продължаваме с тази политика. Това каза лидерът на БСП Корнелия Нинова по време на пресконференция след заседание на Изпълнителното бюро на партията във връзка с избора на членове на ВСС и появилата се информация за задкулисни договорки, предаде репортер на Агенция „Фокус“.  „Тези дни чухме много мнения, че някъде сме се събрали, че задкулисно сме се договорили. Искаме доказателства. Вие знаете, че сме малка държава, няма скрито покрито. Който твърди, че сме се събрали някъде и сме се уговорили за избор на ВСС, моля да предостави доказателства за това. Слух дори, кога и къде се е случило това. Обратното е просто голословно твърдение“, заяви лидерът на БСП. „Знам, че е трудно, когато 27 години е правено по този начин, някой до повярва, че за няколко месеца това се е променило. Ще продължим с ежедневните си действия, докато ви убедим, вас и народа, че положението е различно“, посочи лидерът на БСП. Нинова припомни, че само БСП е предложила 6 кандидатури за членове на ВСС от квотата на Народното събрание. „Щяхме ли да влизаме в тази ситуация, ако бяхме предложили по-малко?“, попита Нинова и обърна внимание, че са предложили хора с професионален опит и качества.\r\nДеница КИТАНОВА", "date": "2017.09.26", "title": "Корнелия Нинова, БСП: Не сме влизали в никакви договорки с другите парламентарни партии за членове на ВСС"}
{"url": "http://www.focus-news.net/news/2017/09/26/2439894/inzh-ivo-yanakiev-nkzhi-nay-slozhniyat-zhelezopaten-uchastak-e-elin-pelin-kostenets-kadeto-shte-se-napravyat-nad-15-km-tuneli.html", "text": "Най-сложният железопътен участък е Елин Пелин - Костенец, където ще се направят над 15 км тунели. Това каза ръководителят на отдел „Подготовка на проекти в Дирекция „Стратегическо развитие и инвестиционни проекти“ към ДП „Национална компания железопътна инфраструктура“ (НКЖИ) инж. Иво Янакиев по време на Седмия дискусионен форум „Строителството през 2018 г. – перспективи и предизвикателства“, предаде репортер на Агенция „Фокус“. „Цели се постигане на оперативна съвместимост с европейската. Основните източници, от които става финансирането е ОП „Транспорт“. Развиваме внедряването на европейските системи за управляване и движение на влаковете. Най-сложният участък е Елин Пелин - Костенец. Отсечката е разделена на 3 самостоятелни ЛОТ-а. Основното в този участък е, че трябва да се направят над 15 км тунели. Ще бъде направен тунел с дължина над 6000 м“, коментира инж. Янакиев. По думите му се цели предлагане на по-качествена услуга на клиентите. Според него докато БДЖ не осигури нов подвижен състав, това няма да бъде осезаемо за клиентите. „6 гари предстои да бъдат модернизирани. Строителството на тези обекти ще започне през 2018 г. Надявам се, че през октомври ще обявим самите поръчки за избор на строители. В участъка Русе - Каспичан предстоят аналогични дейности. Там експлоатираме едни от най-старите системи. Това е причината да обосновем един такъв проект. Имаме сключени договори за помощ от страна на Европейската инвестиционна банка. Неговата индикативна стойност е около 37 млн. евро. През 2015 г. бяхме финансирани за отсечката Ихтиман - Костенец“, добави още инж. Янакиев. \r\nЛюба АЛЕКСИЕВА", "date": "2017.09.26", "title": "Инж. Иво Янакиев, НКЖИ: Най-сложният железопътен участък е Елин Пелин - Костенец, където ще се направят над 15 км тунели"}
{"url": "http://www.focus-news.net/news/2017/09/26/2439895/ministar-lilyana-pavlova-balgarskoto-predsedatelstvo-na-saveta-na-es-mozhe-i-tryabva-da-bade-balkansko-predsedatelstvo.html", "text": "Българското председателство на Съвета на ЕС може и трябва да бъде балканско председателство. Това каза пред Радио „Фокус” – Кюстендил министърът на Българското председателство на Съвета на ЕС 2018 Лиляна Павлова. „Ние сме лидер и двигател на Балканите, затова българското председателство трябва да бъде и балканско председателство, защото това са нашите съседи. Това са нашите братя и сестри, живеем с тях в добросъседски отношения и в същия момент и те са географски в Европа, трябва да се чувстват съпричастни към общоевропейското ни семейство. Перспективата за тях е важна”, каза Лиляна Павлова. По думите ѝ не може да се дават фалшиви очаквания за бързо членство, особено за тези които не са готови. „Не толкова за политическите елити на Западните Балкани, а по-скоро за гражданите ние трябва да покажем, защо европейската перспектива е по-добрата за тях и с какво тя ще допринесе за по-добър живот”, каза Лиляна Павлова. Според нея изграждането на по-добра свързаност – пътна, железопътна, енергийна, дигитална и въздушна, са важни за тези хора. Тя каза още, че много важна трябва да бъде и подкрепата по отношение на сигурността и миграцията.\r\nВенцеслав ИЛЧЕВ", "date": "2017.09.26", "title": "Министър Лиляна Павлова: Българското председателство на Съвета на ЕС може и трябва да бъде балканско председателство"}
{"url": "http://www.focus-news.net/news/2017/09/26/2439896/makedoniya-zapochna-predizbornata-kampaniya-za-mestna-vlast-koy-sreshtu-kogoiobzor.html", "text": "В Македония официално бе открита предизборната кампания на политическите партии за предстоящите избори за местна власт. Двугодишната политическа криза, предсрочните парламентарни избори, проведени през декември 2016 г., отлагането на местните избори с почти половин година, щурмът на македонския парламент и формирането на коалиционното правителство на Зоран Заев с подкрепата на три от партиите на етническите албанци, правят залога за местните избори изключително голям.\r\nПобеда на опозиционната ВМРО-ДПМНЕ на бившия премиер Никола Груевски, подобна на тази през 2013 г., открива път към нова политическа криза и прави възможни нови предсрочни парламентарни избори.\r\nПобеда на СДСМ на Зоран Заев или разделяне на кметските места между управляващите парти и опозицията ще означава евентуален край на политическата кариера на Груевски след близо десетгодишно управление на страната.\r\nСпоред експертите особено важен ще бъде резултатът, постигнат в гласуването за листите за съветници на отделните политически партии, което ще покаже действителното съотношението на основните политически сили, както между партиите в македонския политически блок, така и сред албанските политически партии.\r\nНа последните местни избори, проведени на 24 март и 7 април 2013 г., ВМРО-ДПМНЕ спечели кметските места в 57 общини, ДСИ на Али Ахмети в 14 общини, СДСМ на Зоран Заев в 3 общини (Струмица, Скопие-Център и Ранковци), ДПА на Мендух Тачи - в 2 общини, Демократичната партия на турците, Сръбската партия на напредъка и Съюза на ромите - в по една община.\r\nВ надпреварата за съветнически листи ВМРО-ДПМНЕ получи 536 общински съветници, СДСМ - 381, ДСИ - 171, ДПА - 8, НДП (Партия на националното демократично прераждане на албанците) - 25, Демократичната партия на турците - 22, Съюз на ромите - 11, Сръбската партия на напредъка - 7, Движение на националното единство на турците - 4, Демократичен съюз на ромите - 4.Ето и основните кандидати на предстоящите избори:Арачиново: Исуф Бислими от ДСИ, Исен Рамадани от Алианс на албанците, Али Исмаил от БЕСА, Миликие Халими от СДСМБерово: Никола Атанасов от ВМРО-ДПМНЕ и Звонко Пекевски от СДСМБитоля: Зоран Илиовски от ВМРО-ДПМНЕ и Наташа Петровска от СДСМБогданци: Никола Роглев от ВМРО-ДПМНЕ и Блажко Шапов от СДСМБоговине: Берзах Бейтулаи от ДСИ, Албан Джемаили от Алианс на албанците, Минур Асани от БЕСА, Елвир Исени от ДПА, Веби Джемаили от ПДПБосилово: Любчо Колев от ВМРО-ДПМНЕ (досегашен кмет) и Зоран Зимбаков от СДСМБървеница: Селятин Юсуфи от БЕСА, Енвер Пайзати независим (досегашен кмет), Стоян Тодоровски от ВМРО-ДПМНЕ и Мирко Стояновски от СДСМВаландово: Николче Чурлиновски от ВМРО-ДПМНЕ (досегашен кмет) и Перо Костадинов от СДСМВасилево: Ванчо Стоянов от ВМРО-ДПМНЕ (досегашен кмет) и Мариан Янев от СДСМВевчани: Цветомир Угриновски от ВМРО-ДПМНЕ (досегашен кмет) и Сашо Янковски от СДСМВелес: Славчо Чадиев от ВМРО-ДПМНЕ (досегашен кмет) и Аце Коцевски от СДСМВиница: Мартин Павлов от ВМРО-ДПМНЕ и Ивица Димитров от СДСМВрапчище: Бейтула Камбери от ДПА и Исен Шабани Гевгелия: Иван Франгов от ВМРО-ДПМНЕ (досегашен кмет) и Сашко Поцков от СДСМГостивар: д-р Арбен Таравари от Алианс на албанците, Шпат Исени от Коалиция Алианс на албанците, Невзат Бейта от ДСИ (досегашен кмет), Асаф Адеми от БЕСА, Себайдин Изаири от ДПА, Дафина Стояновска от ВМРО-ДПМНЕГрадско: Жанета Чаушевска от ВМРО-ДПМНЕ (досегашен кмет) и Роберт Бешовски от СДСМДелчево: Иван Соколов от ВМРО-ДПМНЕ и Горан Трайковски от СДСМДебър: Шалким Джафа от коалиция Алианс за албанците, Ружди Лята от ДСИ (досегашен кмет), Джемаил Чупи от БЕСА, Петрит Кленя от ДПА, Арбен Агопи он Алианс за албанцитеДебърца: Игор Трайковски от ВМРО-ДПМНЕ (досегашен кмет) и Зоран Ногачевски от СДСМДемир Капия: Трайче Димитриев от ВМРО-ДПМНЕ (досегашен кмет) и Лазар Петров от СДСМДемир Хисар: Любчо Блажевски от ВМРО-ДПМНЕ (досегашен кмет) и Мариан Стояновски от СДСМДойран: Борче Стамов от ВМРО-ДПМНЕ (досегашен кмет) и Анго Ангов от СДСМДолнени: Джемил Камили от ДСИ, Пецо Вайгалевски от ВМРО-ДПМНЕ, Билал Карисик от СДСМЖелино: Фатмир Изаири от ДСИ (досегашен кмет), Решат Алино от Алианс на албанците, Блерим Сейда от БЕСА, Сайди Айдини от ДПАЗърновци: Блаже Станков от ВМРО-ДПМНЕ (досегашен кмет) и Ванчо Митев от СДСМКавадарци: Митко Янчев от ВМРО-ДПМНЕ и Бетиан Китев от СДСМКарбинци: Зоран Митов от ВМРО-ДПМНЕ (досегашен кмет) и Йордан Насев от СДСМКичево: Фатмир Дехари от ДСИ и Влатко Сайковски от ВМРО-ДПМНЕКонче: Благой Йованов от ВМРО-ДПМНЕ и Благой Илиев от СДСМКочани: Радко Димитровски от ВМРО-ДПМНЕ (досегашен кмет) и Николчо Илиев от СДСМКратово: Мите Андоновски от ВМРО-ДПМНЕ (досегашен кмет) и Зоран Митевски от СДСМКрива Паланка: Арсенчо Алексовски от ВМРО-ДПМНЕ (досегашен кмет) и Борянчо Мицевски от СДСМКривогащани: Тони Златковски от ВМРО-ДПМНЕ (досегашен кмет) и Рубинчо Шефтеровски от СДСМКрушево: Георги Дамчевски от ВМРО-ДПМНЕ (досегашен кмет) и Томче Христовски от СДСМКуманово: Башким Османи от Алианс на албанците, Зоран Георгиевски от ВМРО-ДПМНЕ, Максим Димитриевски от СДСМ, Дритон Сюлеймани от БЕСА, Бесник Мемети от ДПАЛипково: Ферхан Арифи от ДСИ, Беким Афузи от Алианс на албанците, Шабан Зендели от БЕСА, Бардил Десани от ДПА и Хади Османи от СДСМЛозово: Йордан Илиевски от ВМРО-ДПМНЕ и Аце Велковски от СДСММаврово Ростуше: Алим Биляли от ВМРО-ДПМНЕ, Медат Куртовски от СДСМ, Нахмир Гале - независимМакедонски Брод: Милосим Войнески от ВМРО-ДПМНЕ (досегашен кмет) и Живко Силяновски от СДСММакедонска Каменица: Дарко Митевски от ВМРО-ДПМНЕ (досегашен кмет) и Соня Стаменкова от СДСММогила: Ясмина Гулевска от СДСМ, Зоранчо Секурмовски от НДМ и Стево Пивковски - независим (досегашен кмет)Неготино: Златко Пейков от ВМРО-ДПМНЕ и Тони Делков от СДСМНоваци: Лазар Котевски от ВМРО-ДПМНЕ (досегашен кмет) и Любе Кузмановски от СДСМНово село: Блажо Велков от ВМРО-ДПМНЕ (досегашен кмет) и Боро Стойчев от СДСМОхрид: Митко Тилевски от ВМРО-ДПМНЕ и Йован Стояновски от СДСМПехчево: Игор Поповски от ВМРО-ДПМНЕ (досегашен кмет) и Драган Тренковски от СДСМПласница: Исмаил Яковски от ДСИ (досегашен кмет) и Щресим Айроски от СДСМПрилеп: Мариян Ристески от ВМРО-ДПМНЕ (досегашен кмет) и Илия Йовановски от СДСМПробищип: Тони Тоневски от ВМРО-ДПМНЕ (досегашен кмет) и Драган Атанасовски от СДСМРадовиш: Сашко Николов от ВМРО-ДПМНЕ (досегашен кмет) и Герасим Конзулов от СДСМРанковце: Роберт Симоновски от ВМРО-ДПМНЕ и Ивица Тошевски независимРесен: Гьоко Стрезовски от ВМРО-ДПМНЕ (досегашен кмет) и Живко Гошаревски от СДСМРосоман: Стоянчо Лазов от ВМРО-ДПМНЕ (досегашен кмет) и Бранко Янев от СДСМСарай: Блерим Беджети от ДСИ, Екрим Алия от Алианс на албанците, Башким Бакиу от БЕСА, Сефедин Алиу от ДПАСвети Николе: Зоран Ташев от ВМРО-ДПМНЕ (досегашен кмет) и Сашо Велковски от СДСМСкопие - Аеродром: Ивица Коневски от ВМРО-ДПМНЕ (досегашен кмет) и Златко Марин от СДСМСкопие - Бутел: Дарко Костовски от ВМРО-ДПМНЕ, Велимир Смилевски от СДСМ, Насер Цури от БЕСА, Едмонд Асани от ДСИСкопие - Гази Баба: Тони Трайковски от ВМРО-ДПМНЕ, Борче Георгиевски от СДСМ и Зоран Тръпчевски от ЛевицаСкопие - Град: Коце Траяновски от ВМРО-ДПМНЕ (досегашен кмет), Ванчо Шехтански от ТМРО, Петре Шилегов от СДСМ,  Мария Джонс - Левица, Беким Фазлиу от ДПА, Наим байрами от Алианс на албанците, Нафие селмани от БЕСА, Георги Тодоров от НДМСкопие - Гьорче Петров: Владо Мисайловски от ВМРО-ДПМНЕ и Александър Наумовски от СДСМСкопие - Зелениково: Александър Маневски от ВМРО-ДПМНЕ и Борче Гиевски от СДСМСкопие - Илинден: Жика Стояновски от СДСМ (досегашен кмет) и Мартина Ивковска от СДСМСкопие - Карпош: Стевчо Якимовски ГРОМ - ВМРО-ДПМНЕ (досегашен кмет) и Стефан Богоев от СДСМСкопие - Кисела Вода: генерал Горан Тарчуловски от ВМРО-ДПМНЕ и Филип Темелковски от СДСМСкопие - Петровец: Борче Митревски от ВМРО-ДПМНЕ (досегашен кмет) и Звонко Цветковски от СДСМСкопие - Сопище: Стефче Тръпковски от ВМРО-ДПМНЕ (досегашен кмет) и Далибор Богдановски от СДСМСкопие - Студеничани: Феми Йонузи от ДСИ, Меджит Имери от Алианс на албанците, Реджеп Мемети от БЕСА, Азем Садику от ДПА (досегашен кмет), Аки Мустафовски от СДСМСкопие - Център: Деян Йовановски от ВМРО-ДПМНЕ, Саша Богданович от СДСМ и Александър Митров - ЛевицаСкопие - Чаир: Висар Ганиу от ДСИ, Фарук Авдиу от Алианс на албанците, Зекерия Ибрахими от БЕСА, Мухамед Тачи от ДПА, Нермин Теловска от ВМРО-ДПМНЕСкопие - Шуто Оризари: Джельо Чаляни от ДСИ, Мухамед Цури от БЕСА, Фаик Садиу от ДПА, Елвис Байрам от Съюз на ромите (досегашен кмет), Курту Дудуш от СДСМСтаро Нигоричане: Милош Стоймановски от НДМ (досегашен кмет), Елена Якимович от ВМРО-ДПМНЕ, Жаклина Йовановска от СДСМСтруга: Рамиз Мерко от ДСИ, д-р Зиядин Села от Алианс на албанците (досегашен кмет), Лядрим Елмази от БЕСА, Менди Асани от ДПА, Сеяд Солаковски от ВМРО-ДПМНЕ и Васил Ашталковски от СДСМСтрумица: Мариан Байрактаров от ВМРО-ДПМНЕ и Коста Яневски от СДСМТеарце: Исен Асани от ДСИ (досегашен кмет), Невзат Велиу от Алианс на албанците, Амир Елези от БЕСА, Рухан Илази от ДПА, Войо Гоговски от ВМРО-ДПМНЕ и Боби Петрувески от СДСМ,Тетово: Теута Арифи от ДСИ (досегашен кмет), Аднан Незири от Алианс на албанците, Билал Касами лидер на БЕСА, Билал Даути от ДПА, Горан Манойловски от ВМРО-ДПМНЕ Център Жупа: Алиян Ибраим от Демократична партия на турците (досегашен кмет) и Неваил Исмаил от СДСМЧашка: Зоран Здравеевски от ВМРО-ДПМНЕ и Горан Стояновски от СДСМЧешиново - Облешево: Горанчо Зашов от ВМРО-ДПМНЕ и Горанчо Кръстев от СДСМЧучер: Горан Чакалович от НДМ, Йован Пейковски (досегашен кмет) и Ацо Поповски - независимиЩип: Илчо Захариев от ВМРО-ДПМНЕ (досегашен кмет) и Благой Бочварски от СДСМЯгуновце: Орхан Амити от ДСИ, Бедар Емини от БЕСА, Тони Коцевски от ВМРО-ДПМНЕ (досегашен кмет) и Дарко Блажевски от СДСМ", "date": "2017.09.26", "title": "Македония: Започна предизборната кампания за местна власт - кой срещу кого?(ОБЗОР)"}
{"url": "http://www.focus-news.net/news/2017/09/26/2439897/vidin-initsiativen-komitet-zapochna-podpiska-za-izbirane-na-belogradchishkiya-episkop-polikarp-za-mitropolit.html", "text": "Инициативен комитет започна подписка за избиране на белоградчишкия епископ Поликарп за Видински митрополит. Това бе обявено на пресконференция от журналиста Александър Русев, който на пресконференция представи Инициативния комитет, предаде репортер на Радио „Фокус“ – Видин. В Инициативния комитет участват директорът на Регионалната библиотека Десислава Иванова, директорът на „Държавен архив“ – Видин Светлана Кръстева, директорът на най-голямото видинско училище - СУ „Цар Симеон Велики“, Пламен Каменов, местен предприемач, подпомагащ дейността на Видинска митрополия, Богомил Петров, фотограф и почетен гражданин на Видин, д-р Борислав Милчев, Георги Войчев, представител на неправителствена организация. \r\n„Два дни след кончината на Видинския митрополит Дометиан Светия Синод взе решение Белоградчишкия епископ Поликарп, който остана най-високопоставеният видински архиерей, да бъде назначен за ректор на Пловдивската духовна академия и трети викарий на Пловдивския митрополит Николай. Целта на нашия Инициативен комитет не е да се бърка в църковния канон, нито да предопредели или да повлияе по някакъв начин на епархийските съветници, които на първия етап от избора ще трябва да гласуват“, каза Александър Русев. Той допълни, че подписката ще приключи до 16 октомври, когато Светия Синод на БПЦ ще определи листата с участващите епископи в избора на видински митрополит и датата на избора. \r\n„Оттам нататък ние нямаме роля. Но, ясно и категорично преди това ще сме заявили настроенията на миряните от епархията“, заяви Русев. Той посочи, че към подписката, която ще бъде внесена в Светия Синод, ще бъде прикрепено и мотивационно писмо, в което се посочват заслугите на Белоградчишки епископ Поликарп за Видинската епархия. \r\n„Епископ Поликарп създаде Неделно училище за деца във Видин, организира раздаването на топла храна в неделните дни пред храмовете във Видин, направи много за реставрацията и укрепването на храмовете в епархията, участва в международни конференции, отбелязва активно присъствие в социалните мрежи. В една от социалните мрежи е създадена група в негова подкрепа, която вече е събрала над 1000 последователи“, обясни Александър Русев.\r\nАнна ЛОЗАНОВА", "date": "2017.09.26", "title": "Видин: Инициативен комитет започна подписка за избиране на белоградчишкия епископ Поликарп за митрополит"}
{"url": "http://www.focus-news.net/news/2017/09/26/2439898/korneliya-ninova-bsp-za-razlika-ot-germaniya-boyko-borisov-ne-samo-ne-se-razgranichi-ot-natsionalistite-a-upravlyava-s-tyah-te-shte-se-ukrotyat-ako-im-dadat-oshte-edna-portsiya-ot-vlastta.html", "text": "За разлика от Германия Бойко Борисов не само не се разграничи от националистите, а управлява с тях - те ще се укротят, ако им дадат още една порция от властта. Това каза лидерът на БСП Корнелия Нинова по време на пресконференция след заседание на Изпълнителното бюро на партията във връзка с разликите между националистическите партии в Германия и България, предаде репортер на Агенция „Фокус“.  „По отношение на предизборните и следизборните коалиции. Преди изборите напомням, че никога не сме определяли с кого бихме се коалирали след изборите, но сме изтъквали близостта в програмите ни с „Обединени патриоти“ с конкретни факти“, коментира Нинова и изброи преизчисляването на пенсиите и идеята за полицай във всяко село. По думите й, когато си преди избори гледаш програми, сравняваш и отбелязваш приликите и разликите. „Какво се случи след изборите? Патриотите се отказаха от това, което най-много ни сближаваше като програми. Нито се преизчислиха пенсиите, нито има полицаи във всяко село. Това са фактите. Каква е ситуацията в Германия?“, попита Нинова. Тя заяви, че различното е, че системните партии са заявили, че ще поставят алтернатива за изолация за „Алтернатива за Германия“. „Разграничават се от това и се притесняват от тази партия. Различното в България е, че правителството на Бойко Борисов не само че не се разграничи от националистите, а и управляват заедно. Това е разликата между България и Германия“, заяви Нинова. Във връзка със срещата между коалиционните партньори в България тази сутрин, Нинова попита какъв е резултатът от нея. \"Нова порция раздаване на постове, власт и на калинки ли е? Нека да видим резултата. Тревожно е това, което се случва в управляващата коалиция. Когато ние преди четири месеца предупреждавахме, че това ще бъде безпринципно управление не на базата на програма, не на базата на политика, а за власт и за постове, не ни повярвахте. Сега тази теза се потвърди от вътре. Изговори я Валери Симеонов, който каза, че от два месеца не са се събирали да говорят за политики, а го натискат да назначава герберски калинки\", поясни Нинова. По думите й те не са се събрали за програма, а да си раздадат власт и постове и понеже Валери Симеонов го е изговорил на глас, днес са привикали патриотите да ги укротяват. \"Ще се укротят, ако им дадат още една порция от властта\", заяви лидерът на БСП.  \r\nДеница КИТАНОВА", "date": "2017.09.26", "title": "Корнелия Нинова, БСП: За разлика от Германия Бойко Борисов не само не се разграничи от националистите, а  управлява с тях - те ще се укротят, ако им дадат още една порция от властта"}
{"url": "http://www.focus-news.net/news/2017/09/26/2439899/smolyan-odmvr-izdirva-29-godishniya-radoslav-kirilov-hristoskov-ot-sofiya-koyto-e-v-neizvestnost-ot-25-septemvri.html", "text": "ОДМВР - Смолян издирва 29-годишния Радослав Кирилов Христосков от София, който е в неизвестност от 25 септември. Това съобщиха от ОДМВР - Смолян. Радослав е висок 185 см, с къса права тъмна коса. Облечен с тъмен спортен панталон, тъмносиня тениска, черна спортна блуза – анурак с качулка и сиви маратонки.\r\nНа 23 септември 2017 г. той пристигнал с брат си и техен приятел на гости в гр. Рудозем, заедно с група приятели. В неделя, на 24 септември 2017 г. групата си тръгнала, а Радослав останал, като се уговорил с приятеля си на 25 септември 2017 г. сутринта да тръгнат към местността Кичика, землище на град Рудозем.\r\nНа 25 септември 2017 г., от 08.30 часа, Радослав е излязъл сам от жилището на приятеля си и тръгнал в неизвестна посока. На същия ден, около 15.30 часа, приятелят му се обадил на телефон 112, след като не го открил. \r\nСлужители на ОД МВР – Смолян и РУ – Мадан провеждат оперативно-издирвателни мероприятия, с участието на полицейско куче, в района, където се предполага, че се е насочил и от където е изчезнал. Към този момент Радослав все още е в неизвестност.   \r\nПо молба на близките му, Радослав е обявен за общодържавно издирване на 26 септември 2017 г.\r\nМолим всеки, който има информация за Радослав Христосков, да съобщи на телефон 112 или в най-близкото районно управление на МВР.", "date": "2017.09.26", "title": "Смолян: ОДМВР издирва 29-годишния Радослав Кирилов Христосков от София, който е в неизвестност от 25 септември"}
{"url": "http://www.focus-news.net/news/2017/09/26/2439900/zam-ministar-denitsa-nikolova-shte-otkrie-obshtestveno-obsazhdane-na-programata-i-prioritetite-na-mrrb-za-balgarskoto-predsedatelstvo.html", "text": "На 27 септември, от 9.30 часа, в залата на хотел „България“ в Петрич, заместник-министърът на регионалното развитие и благоустройството Деница Николова ще открие обществено обсъждане на програмата за предстоящото Председателство на Съвета на Европейския съюз и приоритетите в ресора на МРРБ. Това съобщиха от пресцентъра на Министерство на регионалното развитие и благоустройството. За участие в събитието са поканени представители на местната администрация, работодателски, браншови и неправителствени организации, академична общност, медии и др. Очаква се в откриването му да се включат също областният управител на Благоевград Бисер Михайлов и кметът на Петрич Димитър Бръчков. \r\nСъс спортното събитие „Общите граници ни правят по-близки“, което започва в 11.00 часа в зала „Арена Петрич“, ще бъде отбелязан Денят на европейското сътрудничество. Празникът се организира по Програма Interreg – ИПП Програма за трансгранично сътрудничество България – Македония 2014-2020. Инициативата за представяне на постиженията на сътрудничеството между европейските държави и региони е на Европейската комисия, Комитета на регионите и Европейския парламент и се реализира за шеста поредна година. \r\nВ спортния празник, който също ще бъде открит от зам.-министъра на регионалното развитие и благоустройството Деница Николова, ще се включат ученици от Петрич и Струмица. Отбори, съставени от млади играчи от двете общини, ще премерят сили в баскетболни, волейболни и футболни мачове.", "date": "2017.09.26", "title": "Зам.-министър Деница Николова ще открие обществено обсъждане на програмата и приоритетите на МРРБ за българското председателство"}
{"url": "http://www.focus-news.net/news/2017/09/26/2439901/vratsa-9-litsa-uchastvali-v-organizirana-prestapna-grupa-sa-zadarzhani-pri-aktsiya-na-gdbop-i-zhandarmeriyata.html", "text": "9 лица, участвали в организирана престъпна група, са задържани по време на акция на Главна дирекция „Борба с организираната престъпност“ (ГДБОП) и жандармерията. Това съобщи за Агенция „Фокус“ говорителят на главния прокурор Румяна Арнаудова. „Днес под ръководството на Специализираната прокуратура на територията на област Враца служители на ГДБОП и жандармерията извършват активни процесуално-следствени действия. Разследва се организирана престъпна група, която е извършвала рекет, палежи, лихварство и разпространение на наркотични вещества. Групата е действала от септември 2015 г. до настоящия момент. Задържани са 9 лица, извършват се претърсвания в жилища и автомобили и се разпитват свидетели“, каза Арнаудова и обясни, че по разпореждане на главния прокурор Сотир Цацаров на място са изпратени екипи и от Бюрото по защита към главния прокурор и Бюрото по защита на свидетели, които да обезпечат действията по разследването и да оказват защита на свидетелите. Тя съобщи още, че на 27 септември 2017 г. в 13.00 часа на импровизиран брифинг в гр. Оряхово ръководителят на Специализираната прокуратура Иван Гешев, директорът на ГДБОП Ивайло Спиридонов и говорителят на главния прокурор Румяна Арнаудова ще предоставят повече информация за хода на разследването.", "date": "2017.09.26", "title": "Враца: 9 лица, участвали в организирана престъпна група, са задържани при акция на ГДБОП и жандармерията"}
{"url": "http://www.focus-news.net/news/2017/09/26/2439902/voennosluzhesht-e-zaginal-pri-intsident-sled-planirani-strelbi-na-poligon-slivnitsa.html", "text": "Военнослужещ е загинал при инцидент след планирани стрелби на полигон „Сливница“. Това съобщиха от пресцентъра на Прокуратура на Република България. Разследващ екип от Военно-окръжна прокуратура - София в момента извършва оглед на местопроизшествието. Днес след провеждане на планирани стрелби на полигон „Сливница“, при сваляне на картечница „Браунинг“ и качването ѝ на камион, е бил прострелян смъртоносно и е починал на място редник Николай Тошев от военно формирование 26 400 - Благоевград. \r\nНезабавно след получаване на съобщението, на място е заминал разширен разследващ екип начело с дежурния военен прокурор, дежурния военен следовател и служители на Военна полиция. Образувано е досъдебно производство и в момента се провежда оглед на място и други неотложни действия по разследването.", "date": "2017.09.26", "title": "Военнослужещ е загинал при инцидент след планирани стрелби на полигон „Сливница“"}
{"url": "http://www.focus-news.net/news/2017/09/26/2439903/ministar-lilyana-pavlova-balgarskiyat-ezik-shte-bade-ofitsialen-po-vreme-na-predsedatelstvoto-ni-na-saveta-na-es-s-tsel-da-go-populyarizirame-otstoyavame-i-zashtitavame.html", "text": "Българският език ще бъде официален по време на Българското председателство на Съвета на ЕС. Това каза на среща-дискусия в Кюстендил министърът на Българското председателство на Съвета на ЕС 2018 Лиляна Павлова, предаде репортер на Радио „Фокус” – Кюстендил. „Именно за да запазим традицията, да се чува българската реч, да се превежда на български език, всички документи, регламенти и закони, всички дебати ще ги има задължително на български език. Това е с цел да го популяризираме, да го отстояваме и да защитаваме този прекрасен и богат език”, каза министър Лиляна Павлова. \r\nПо думите й по този начин ще се даде възможност да се обогати и българският език. Според министър Лиляна Павлова от Кюстендил започват регионални срещи, свързани с предстоящото Българското председателство на Съвета на ЕС 2018. Освен това през 2018 година ще бъде обявена и годината на европейското културно наследство, а тази инициатива ще бъде открита именно в България.  Министър Павлова откри в читалище „Братство” изложба от детски рисунки, посветени на Европейския ден на езиците.\r\nВенцеслав ИЛЧЕВ", "date": "2017.09.26", "title": "Министър Лиляна Павлова: Българският език ще бъде официален по време на председателството ни на Съвета на ЕС, с цел да го популяризираме, отстояваме и защитаваме"}
{"url": "http://www.focus-news.net/news/2017/09/26/2439904/sofiya-vremenno-e-spryano-dvizhenieto-na-metrovlakovete-v-uchastaka-ot-stadion-vasil-levski-do-aerogarata-i-biznesparka-zaradi-tehnicheski-problem.html", "text": "Временно е спряно движението на метровлаковете в участъка от стадион „Васил Левски“ до Аерогарата и Бизнеспарка. Това съобщиха от пресцентъра на Столична община. Причината е възникване на технически проблем на метровлак, който е в изпитателен период.", "date": "2017.09.26", "title": "София: Временно е спряно движението на метровлаковете в участъка от стадион „Васил Левски“ до Аерогарата и Бизнеспарка заради технически проблем"}
{"url": "http://www.focus-news.net/news/2017/09/26/2439905/narodnoto-sabranie-shte-bade-domakin-na-kragla-masa-na-tema-savremenni-predizvikatelstva-v-profilaktikata-na-vaksinopredotvratimite-zabolyavaniya.html", "text": "Народното събрание ще бъде домакин на кръгла маса на тема \"Съвременни предизвикателства в профилактиката на ваксинопредотвратимите заболявания\" на 27 септември. Това съобщиха от пресцентъра на Народното събрание. Форумът, организиран от Българското сдружение по иновативна медицина, е под патронажа на парламентарната Комисия по здравеопазването и ще започне в 14.30 часа в зала „Изток” на Народното събрание. \r\nПредставители на държавните институции, на съсловни професионални и пациентски организации, водещи специалисти и експерти ще дискутират по инициативите за достъп до първична профилактика на заразните заболявания в Европейския съюз, превенцията на пневмококовите заболявания и разпространението на коклюшната инфекция в България. \r\nВ кръглата маса ще участват председателят на Комисията по здравеопазването д-р Даниела Дариткова, заместник-министърът на здравеопазването Светлана Йорданова, главният държавен здравен инспектор д-р Ангел Кунчев, представителят на Световната здравна организация за България д-р Скендер Сила и др.", "date": "2017.09.26", "title": "Народното събрание ще бъде домакин на кръгла маса на тема \"Съвременни предизвикателства в профилактиката на ваксинопредотвратимите заболявания\""}
{"url": "http://www.focus-news.net/news/2017/09/26/2439906/korneliya-ninova-bsp-rechite-na-prezidenta-radev-pred-oon-sa-blestyashti-kato-poslanie-i-primer-za-pravene-na-politika-evropeyska-svetovna-i-za-balgariya.html", "text": "Речите на президента Радев пред ООН са блестящи като послание и пример за правене на политика – европейска, световна и за България. Това каза лидерът на БСП Корнелия Нинова по време на пресконференция след заседание на Изпълнителното бюро на партията във връзка с оценката на посещението на президента Румен Радев в САЩ, поканата му към Бил Клинтън и какво е донесло това на България, предаде репортер на Агенция „Фокус“.  “Не е вярно твърдението, че не е поканен президентът Тръмп. По-скоро бих обърнала внимание и ви моля да анализираме речите на президента Радев пред ООН. Там е същественото, там е политиката, там са посланията, а не в приемите, поканите и т.н. Речите му са блестящи като послание и пример за правене на политика и световна, и европейска, и за България. За съжаление не обсъждаме тях“, каза Нинова. \r\nПопитана дали нейното изявление, че коалиция ляво-дясно би била пагубна има връзка с вчерашното посещение на премиера Бойко Борисов  на Панаира в Пловдив и засечката му с Георги Гергов, Нинова отговори, че не мисли, че има връзка. По думите й позициите за голяма коалиция са изразени най-силно от Георги Гергов и хора около него в БСП, които смятат, че коалиция с ГЕРБ би била нещо добро. \"Има си национални органи, Национален съвет, Бюро, партия, които са казали обратното и времето потвърждава правилността на тези решения“, коментира Нинова.", "date": "2017.09.26", "title": "Корнелия Нинова, БСП: Речите на президента Радев пред ООН са блестящи като послание и пример за правене на политика – европейска, световна и за България"}
{"url": "http://www.focus-news.net/news/2017/09/26/2439907/afp-prezidentat-na-sasht-zayavi-che-severnokoreyskite-vlasti-sa-izmachvali-oto-uormbiar.html", "text": "Държавният глава на САЩ Донадл Тръмп заяви, че задържаният в Северна Корея американски студен Ото Уормбиър е бил измъчван толкова, колкото човек не може да си представи, предава AFP.\r\nУормбиър, 22-годишен, почина през юни тази година – едва няколко дни, след като режимът в Пхенян го освободи след една година затвор. Младият мъж бе върнат в родината си в състояние на кома. \r\nУормбиър бе осъден за престъпление срещу държавата, а именно – кражба на пропаганден плакат от хотел в Пхенян, който американският студент е искал да вземе със себе си като сувенир. Тереза Герова", "date": "2017.09.26", "title": "AFP: Президентът на САЩ заяви, че севернокорейските власти са измъчвали Ото Уормбиър"}
{"url": "http://www.focus-news.net/news/2017/09/26/2439908/ministar-lilyana-pavlova-22-000-dushi-shte-posetyat-stranata-ni-po-vreme-na-balgarskoto-evropredsedatelstvo-i-imame-unikalen-shans-da-pokazhem-tova-s-koeto-se-gordeem.html", "text": "Календарът на събитията  по време на българското председателство е много наситен. Това са 250 събития – над 22 000 души ще посетят страната ни и имаме уникалният шанс да покажем това, с което се гордеем. Това каза министърът за Българското председателство на Съвета на Европейския съюз Лиляна Павлова  по време на откриването на Четвъртия годишен конгрес на Българския съюз по балнео и спа туризъм, който се провежда в Кюстендил, предаде репортер на Агенция „Фокус“. Павлова отбеляза, че Кюстендил има изключителен потенциал за развитие на туризъм през четирите сезона. „Имаме уникалният шанс през 2018 г. като председатели на Съвета на ЕС.  Именно от България ще започне европейската година на културното наследство. Това е един уникален шанс покрай културно-историческото наследство да покажем България като туристическа дестинация, която включва спа, балнеология, културен туризъм, вино – всичко, с което се гордеем“, заяви Павлова. Министърът обяви, че във връзка с европейското председателство ще бъдат проведени срещи с министъра на туризма, тъй като в тази посока българското председателство има няколко приоритета – Западните Балкани, който ще бъде пречупен през Кюстендил. Вторият е Черноморското сътрудничество. Министърът добави, че  единствените срещи на високо ниво по време на председателството, които ще се проведат извън столицата, са именно в сферата на туризма.\r\nВасилена ЙОРДАНОВА", "date": "2017.09.26", "title": "Министър Лиляна Павлова: 22 000 души ще посетят страната ни по време на Българското европредседателство и имаме уникален шанс да покажем това, с което се гордеем"}
{"url": "http://www.focus-news.net/news/2017/09/26/2439909/sofiya-vazstanoveno-e-dvizhenieto-na-metroto-v-uchastaka-ot-stadion-vasil-levski-do-aerogarata-i-biznesparka.html", "text": "Възстановено е движението на метрото в участъка  от стадион „Васил Левски“ до Аерогарата и Бизнеспарка. Това съобщиха от пресцентъра на Столична община. Движението временно бе спряно, като причината е възникване на технически проблем на метровлак, който е в изпитателен период.", "date": "2017.09.26", "title": "София: Възстановено е движението на метрото в участъка  от стадион „Васил Левски“ до Аерогарата и Бизнеспарка"}
{"url": "http://www.focus-news.net/news/2017/09/26/2439910/faz-frauke-petri-obyavi-otteglyaneto-si-ot-alternativa-za-germaniya.html", "text": "Още една изненадваща новина от десните популисти – след като в понеделник съобщи, че няма да води парламентарната фракция на „Алтернатива за Германия“, днес лидерът й Фрауке Петри обяви оттеглянето си от партията, пише националният ежедневник Die Frankfurter Allgemeine Zeitung.\r\nКъм настоящия момент Петри не разкрива какви са причините за решението й. Тя не пожела да отговори на въпрос дали ще създаде нова партия в Германия.Тереза Герова", "date": "2017.09.26", "title": "FAZ: Фрауке Петри обяви оттеглянето си от „Алтернатива за Германия“"}
{"url": "http://www.focus-news.net/news/2017/09/26/2439911/zam-ministar-irena-georgieva-kyustendil-e-balneolecheben-kurort-ot-natsionalno-znachenie-i-sas-seriozni-investitsii-v-spa-industriyata.html", "text": "Кюстендил е балнеолечебен курорт от национално значение и сериозни инвестиции в СПА индустрията. Това каза зам.-министърът на туризма Ирена Георгиева по време на откриването на Четвъртия годишен конгрес на Българския съюз по балнео и спа туризъм, който се провежда в Кюстендил, предаде репортер на Агенция „Фокус“. Георгиева отбеляза, че този принос беше отличен миналата година на конгреса на ЕСПА във френския град Виши с наградата за иновации за успешното си развитие като СПА дестинация.\r\nВасилена ЙОРДАНОВА", "date": "2017.09.26", "title": "Зам.-министър Ирена Георгиева: Кюстендил е балнеолечебен курорт от национално значение и със сериозни инвестиции в СПА индустрията"}
{"url": "http://www.focus-news.net/news/2017/09/26/2439912/pazardzhik-organizirat-mirna-demonstratsiya-v-podkrepa-na-turizma-i-sreshtu-vrednite-posleditsi-ot-rudodobiva-v-rayona-na-velingrad.html", "text": "Мирна демонстрация в подкрепа на туризма и за запазване на Западните Родопи от вредните последици от рудодобива в района на Велинград ще се проведе утре от 10.30 часа пред сградата на РИОСВ-Пазарджик. Това съобщи за Радио „Фокус“ – Пазарджик Бояна Кирилова от Община Велинград. Инициативата е по повод Международния ден на туризма – 27 септември, и  предстоящото на 27 септември 2017 г. заседание на експертния екологичен съвет в РИОСВ-Пазарджик относно инвестиционното предложение за „Добив и преработка на волфрамсъдържащи руди от находище „Грънчарица Център”. \r\nКирилова уточни, че демонстрацията е организирана от Гражданска инициатива „Запазване на Община Велинград като екологично чист регион без рудодобив“ в сътрудничество с Община Велинград, с участието на гайдарския ансамбъл на Община Сопот и с присъствието на гости от общините Белово, Септември, Сърница, Ракитово и Батак.\r\nВаня НИКОЛОВА", "date": "2017.09.26", "title": "Пазарджик: Организират мирна демонстрация в подкрепа на туризма и срещу вредните последици от рудодобива в района на Велинград"}
{"url": "http://www.focus-news.net/news/2017/09/26/2439913/plovdiv-zapochnaha-remonti-na-emblematichni-hramove-v-karlovo-i-kalofer.html", "text": "Започнаха ремонти на емблематични храмове в Карлово и Калофер. Това съобщи в предаването „Часът на Карлово” на Радио „Фокус”-Пловдив архиерейският наместник на Карловската духовна околия отец Марко Тодоров. По думите на отеца процедурата е започнала от миналата година с благословията и помощта на Пловдивската митрополия. Ще бъдат ремонтирани църквите „Света Богородица” и „Свети Николай” в Карлово и храмът „Света Богородица” в Калофер. Ремонтите се извършват с европейски средства, като за всяка църква ще бъдат отделени по около 500000 лева. Най-много средства ще са необходими за „Свети Николай”, тъй като е  най-голяма, а и на него ще се прави външна мазилка. В храма „Свети Николай” през лятото на 1877 година, известно като „Страшното”, карловци търсят спасение от турския башибозук и войска. Част от избитите близо 800 видни граждани са погребани в двора на храма, а вътре е запазена икона на света Богородица, върху която стоят белезите от турските ятагани.\r\nЦърквата „Света Богородица” в Карлово е известна с това, че в продължение на четири години дякон в нея е бил е Игнатий – Васил Левски. Ръкополагането му е изрисувано на стенопис на северната стена на църквата. Камбанарията е дело на майстор Васил Велев от Велес и е висока 25 метра, с три камбани. Най-голямата от тях е дарена от Евлоги Георгиев.\r\n„Имаше много корекции и последно се реши да се направи най-важното за тези сгради – покрива и дренаж, за да е здрава отгоре и да не влиза влагата вътре”, каза отец Марко за църквата „Света Богородица”, която е почти завършена, тъй като се ремонтира от лятото. Храмът е вече с нов покрив и дренаж. Ремонтът на „Свети Николай” започва сега, вече са поставени скелетата. Ще се ремонтира и покрива, ще се прави и дренаж, както и нова мазилка. Екипите от конструктори са открили в предверието, което е било замазано, стари рисунки и фигури, които подсказват какъв е бил автентичният цвят на храма – гълъбово синьо.\r\nВ Карловската духовна околия има нужда от още ремонти на храмове, каза отец Марко и посочи Сопотския девически манастир, където има много сгради, които трябва да се ремонтират. „Но всяко нещо трябва да се работи внимателно. Митрополията участваше с комисия по строителството, с която се съгласуваха всички параметри. Би трябвало после да продължим, но нека преди това да мине контролната част”, каза отец Марко.„Ако сме успели да извършим всичко правилно, може би ще продължим после с ремонтите”, добави той.\r\nЦветана ТОНЧЕВА", "date": "2017.09.26", "title": "Пловдив: Започнаха ремонти на емблематични храмове в Карлово и Калофер"}
{"url": "http://www.focus-news.net/news/2017/09/26/2439914/dimitrichka-kancheva-sotsialno-podpomagane-varna-1-849-zayavleniya-za-otpuskane-na-ednokratna-pomosht-za-parvoklasnitsi-sa-postapili-v-direktsiite-v-oblastta.html", "text": "1 849 заявления за отпускане на еднократна помощ за първокласници са постъпили в дирекциите за социално подпомагане в област Варна до 15 септември. Това каза в интервю за Радио „Фокус” – Варна Димитричка Кънчева, директор на Регионална дирекция за социално подпомагане (РДСП) – Варна. „Общият брой на издадените заповеди за отпускане на помощта за областта е 1 817. На 16 от подадените заявления са издадени заповеди за отказ, а 16 заявления-декларации са в процес на обработка. Не са отпускани помощи в натура“, допълни Димитричка Кънчева.\r\nПраво на еднократната целева помощ за ученици имат семейства, чиито деца са записани за първи път в първи клас в държавно или общинско училище и средномесечният доход на член от семейството за предходните 12 месеца преди подаване на заявление-декларацията е по-нисък или равен на 400 лева. „Този доходен критерий не се изисква за деца с трайни увреждания, деца с един жив родител и деца, настанени в приемни семейства и семейства на близки и роднини. Размерът на помощта е 250 лева“, каза още Димитричка Кънчева. Подаването на документи за отпускане на помощи за първокласници ще продължи до 15 октомври.\r\nДимитричка Кънчева подчерта, че помощта подлежи на възстановяване тогава, когато детето не постъпи в училище или не е посещавало редовно училище 3 поредни месеца или 6 месеца в рамките на учебната година, освен ако това е невъзможно поради здравословното му състояние. За установяване на тези обстоятелства, дирекциите ще извършват проверка през учебната година.\r\nМарияна ВАЛЕНТИНОВА", "date": "2017.09.26", "title": "Димитричка Кънчева, Социално подпомагане – Варна: 1 849 заявления за отпускане на еднократна помощ за първокласници са постъпили в дирекциите в областта"}
{"url": "http://www.focus-news.net/news/2017/09/26/2439915/sofiya-prez-oktomvri-izticha-validnostta-na-okolo-4-000-vinetnite-stikeri-v-platenite-zoni-za-parkirane.html", "text": "През октомври изтича валидността на около 4 000 винетните стикери в платените зони за паркиране. Това съобщиха от пресцентъра на Център за градска мобилност. Срокът за разглеждане на документите е 14 дни, въпреки че служителите на дружеството работят с максимална експедитивност и издават разрешенията далеч преди крайния срок. До този момент около 2 600 души вече са подали заявления. Експертите на ЦГМ съветват всички, които искат да получат достъп до тази услуга да не чакат последните дни. \r\nРаботят 4 офиси за подаване на документи – на бул. „Будапеща“ 17, на „Възраждане“ 1 и в метростанциите „Европейски съюз“ и „НДК“. Заявка за издаването на винетен стикер може да стане и он лайн на адрес www.sofiatraffic. bg.  \r\nНа същите адреси се приемат документите на живущите в присъединените части на зелената зона в районите „Средец“ и „Лозенец“, която започва да действа от 1 октомври 2017 г.  \r\nГражданите, които живеят в зоните за платено паркиране и искат да ползват правото да паркират със стикер, но не са променили своята адресна регистрация, могат да подадат документи и да получат възможност да спират в рамките на месец. След промяната на личните си документи те ще вземат и годишния стикер.", "date": "2017.09.26", "title": "София: През октомври изтича валидността на около 4 000 винетните стикери в платените зони за паркиране"}
{"url": "http://www.focus-news.net/news/2017/09/26/2439916/kaloyan-pargov-bsp-ako-pokanata-na-rumen-radev-kam-bil-klintan-e-s-tsel-zatvaryane-na-stranitsata-s-problemite-na-balkanite-tova-e-pravilen-podhod.html", "text": "Ако поканата на Румен Радев към  Бил Клинтън  е с цел \"затваряне на страницата\" с  проблемите на Балканите – това е правилен подход. Това каза Калоян Паргов, член на Изпълнителното бюро на БСП и председател на ГС на БСП – София по време на пресконференция във връзка с отправената покана от страна на държавния глава Румен Радев към бившия президент на САЩ Бил Клинтън да посети България, предаде репортер на Агенция „Фокус“.  „Няма да влизам в ролята на анализатор. Тук съм в ролята на член на ръководството. Това ще питате самия президент, като се прибере. Така или иначе все пак поканата на Клинтън я свързвам с нещо като емоционален изблик, отколкото нещо по-конкретно, което може би търсите“, заяви Паргов. Той посочи, че времето на управление на американския президент Бил Клинтън е създало доста противоречия на Балканите и доста проблеми. „Ако това посещение е свързано със \"затваряне на тази страница\" и търсене на нова европейска визия - това е правилен подход. Предстои да видим“, допълни Паргов.\r\nДеница КИТАНОВА", "date": "2017.09.26", "title": "Калоян Паргов, БСП: Ако поканата на Румен Радев към Бил Клинтън  е с цел \"затваряне на страницата\" с  проблемите на Балканите – това е правилен подход"}
{"url": "http://www.focus-news.net/news/2017/09/26/2439917/bchk-shte-posreshtne-datski-pateshestvenik-poslanik-na-dobra-volya.html", "text": "На 27 септември, от 11.00 часа, централата на БЧК (бул. Джейм Баучер“ 76) ще бъде поредната спирка от пътешествието на датчанина Педерсен, който си поставя за цел да обиколи всички представителства на Червения кръст и Червения полумесец по света. Това съобщиха от пресцентъра на БЧК. Посланието на околосветската обиколка на датчанина е символично да обедини всички червенокръстци, които работят за най-благородната кауза в помощ на обществото.\r\nПътешествието на г-н Педерсен има три основни правила: да не се използва въздушен транспорт, а само сухопътен; престоят му в конкретната държава да бъде по-голям от 24 часа; да не се завръща в дома си, докато не достигне и последната държава, в която има представителство на Червения кръст и Червения полумесец. Пътешествието му започва през октомври 2013 г. До момента е посетил 139 държави и е изминал повече от 18 000 км. След България ще му останат още 63 държави, след което ще може да се завърне вкъщи. Предвидено е това да се случи през 2019г.", "date": "2017.09.26", "title": "БЧК ще посрещне датски пътешественик - посланик на добра воля"}
{"url": "http://www.focus-news.net/news/2017/09/26/2439919/veliko-tarnovo-90-mladi-talanti-ot-13-darzhavi-shte-uchastvat-v-mezhdunarodniya-konkurs-srebarna-yantra-koyto-shte-se-provede-v-grada.html", "text": "90 изпълнители от 13 държави ще вземат участие в 15-тия Международен конкурс „Сребърна Янтра“, който ще се проведе във Велико Търново. Това съобщи на пресконференция организаторът на конкурса Румяна Начева, предаде репортер на Радио „Фокус“ – Велико Търново. В четири възрастови групи ще се състезават изпълнители от 5 до 25 години от Италия, Малта, Финландия, Румъния, Молдова, Сърбия, Босна и Херцеговина, Македония, Украйна, Словения, Франция, Англия и България. Конкурсът ще се проведе в последните дни на месец септември – от 29 септември до 1 октомври на сцената на МДТ „Константин Кисимов“. \r\n„Сребърна Янтра“ е един от малкото конкурси в България, който провежда предварителна селекция. Затова гарантираме, че на сцената на Театъра ще чуете и видите високо качество от всички изпълнители от 5 до 25 -годишна възраст“, допълни Румяна Начева. Тя посочи, че конкурсът се провежда в два тура. Първият тур е изпълнение на българска песен или на песен на езика, който се говори в страната, от където идва участникът. Във втория тур изпълнители трябва да изпеят песен на чужд език. Третата вечер, в неделя, е Гала концертът на лауреатите. Във фоайето на театъра ще бъде открита изложба живопис на художничката Гергана Йовчева, която е и втората изпълнителка на емблематичната песен на конкурса – „Янтра”.  В същия ден ще бъде подредена и експозицията с наградените детски рисунки от последното издание на конкурса „Три звездички”, организиран от Фондация „Ангели от Лим“. Румяна Начева посочи, че конкурсът „Сребърна Янтра“ се предава директно в реално време по интернет, в  YouTube-каналa „Silver Yantra“.\r\nПредседател на журито отново ще е Силвия Кацарова. Членове са Роко Палацо – продуцент на Roxyl Music – Италия, Каталин Даскалу – продуцент от Румъния, проф. д-р Родика Рошиору – вокален педагог от Молдова, Елена Великич – композитор от Сърбия, Ива Ангеличева – директор на конкурса „Wild Rose“ в Лондон, Христо Паскалев – Паскал – поп изпълнител, член на F.I.D.O.F.\r\nРумян Начева припомни, че през годините носители на Гран При „Сребърна Янтра“ са били Пламена Петрова, Ирина Костина от Молдова, Пламен Пътов, Стела Ботез от Молдова, Ванеса Илиева, Ирина Василкова от Молдова, Олга Горчински от Молдова, Ана-Мария Янакиева, Флория Цанкова, Елхаида Дани от Албания, Клаудич Чикатери от Италия, Ева Бото от Словения, Николета Скарпинелла от Италия, а миналата година Радко Петков. По думите на Румяна Начева всички тези изпълнители са познати и достатъчно известни.\r\nОрганизатори на Международния конкурс за млади изпълнители „Сребърна Янтра” са сдружение „Сребърна Янтра – 2003”, Община Велико Търново и ДЕС „Румина”. Конкурсът се провежда по патронажа на кмета на Велико Търново инж. Даниел Панов.\r\nНадежда КРЪСТЕВА", "date": "2017.09.26", "title": "Велико Търново: 90 млади таланти от 13 държави ще участват в международния конкурс „Сребърна Янтра“, който ще се проведе в града"}
{"url": "http://www.focus-news.net/news/2017/09/26/2439920/al-jazeera-armiyata-na-mianmar-dostavya-gaubitsi-ot-sarbiya.html", "text": "\" Армията на Мианмар е закупила гаубици от Сърбия, предава балканската емисия на телевизия Аl Jazeera, като се позовава на данни на института за стратегически изследвания SIPRI.\r\nПо данни на SIPRI сред най-големите доставчици на оръжие на Мианмар през последните години са Китай, Русия, Индия, Израел и Украйна.\r\nБронираната техника на страната идва от Китай, Израел, Украйна и Индия.\r\nАртилерийските системи се закупуват от Китай, Сърбия, Русия, Израел, Северна Корея и Индия.\r\nВоенноморските сили се снабдяват от Китай, Индия и страни от бивша Югославия.\r\nВоенновъздушните сили - от Китай, Русия, Полша, Германия, страни от бивша Югославия, Индия, Швейцария и Дания.\r\nРакетни комплекси в различни разновидности - от Русия, Китай, Беларус, България и Украйна..Тереза Герова", "date": "2017.09.26", "title": "Аl Jazeera: Армията на Мианмар доставя гаубици от Сърбия"}
{"url": "http://www.focus-news.net/news/2017/09/26/2439921/sport-simona-halep-otpadna-na-starta-na-turnira-v-uhan.html", "text": "Поставената под номер две в основната схема Симона Халеп отпадна на старта на турнира в Ухан. Румънката, която почиваше в първи кръг, бе отстранена от Дария Касаткина от Русия с 2:6, 1:6 в двубой, продължил 74 минути.\r\nНа осминафиналите руската тенисистка, която по-рано отстрани и бившата номер едно в света Анджелик Кербер, ще играе срещу Екатерина Макарова.", "date": "2017.09.26", "title": "Спорт: Симона Халеп отпадна на старта на турнира в Ухан"}
{"url": "http://www.focus-news.net/news/2017/09/26/2439922/haskovo-dvizhenieto-se-osashtestvyava-v-aktivnata-lenta-pri-96-km-ot-avtomagistrala-maritsa-v-posoka-svilengrad-poradi-patnotransportno-proizshestvie.html", "text": "Движението се осъществява временно в активната лента при 96 км от автомагистрала \"Марица\", в посока Свиленград, в участъка Любимец - Свиленград, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Ограничено е движението в изпреварващата лента.", "date": "2017.09.26", "title": "Хасково: Движението се осъществява в активната лента при 96 км от автомагистрала \"Марица\", в посока Свиленград, поради пътнотранспортно произшествие"}
{"url": "http://www.focus-news.net/news/2017/09/26/2439923/zam-ministar-irena-georgieva-balneo-i-spa-protsedurite-sa-sred-nay-tarsenite-moderni-i-inovatroski-uslugi-v-turizma.html", "text": "Балнео и СПА процедурите са сред най-търсените модерни и иноватроски услуги в туризма. Това каза зам.-министърът на туризма Ирена Георгиева по време на откриването на Четвъртия годишен конгрес на Българския съюз по балнео и спа туризъм, който се провежда в Кюстендил, предаде репортер на Агенция „Фокус“. „По данни от Годишния доклад на Световната организация по туризъм за 2016 г. по света са пътували около 1,2 млрд. международни туристи, което бележи устойчива тенденция на ръст за седма поредна година. Напрегнатото eжедневие, голямото психическо и физическо натоварване и необходимостта от възстановяване на здравето налага все повече туристи да избират СПА, балнео и уелнес услугите като основна цел на своето пътуване“, заяви зам.-министър Георгиева. Тя отбеляза, че предстоящото европередесдателство поставят нови отговорни задачи.\r\n„Според последните публикувани през 2016 г. данни на Евробарометър най-голям дял на туристите в ЕС са предпочели почивка на море – 39%, докато на СПА и уелнес туризма се падат 13% или шеста позиция от всички видове туризъм. Сред българските туристи най-разпространена цел за пътуване е морският туризъм, докато на СПА и уелнес туризма се пада четвърто място с дял около 11% от общия туристопоток“, каза още зам.-министърът. По думите ѝ Министерството на туризма е готово да насърчи популяризирането на добрите практики и възможностите за партньорство с бизнеса.", "date": "2017.09.26", "title": "Зам.-министър Ирена Георгиева: Балнео и СПА процедурите са сред най-търсените модерни и иноватроски услуги в туризма"}
{"url": "http://www.focus-news.net/news/2017/09/26/2439924/ot-1-yanuari-2018-g-vlizat-v-sila-novi-banderoli-za-tyutyunevite-izdeliya-i-alkohola.html", "text": "Тютюневите изделия и бутилираните алкохолни напитки ще се продават с нов бандерол от 1 януари 2018 година. Това съобщиха от пресцентъра на Министерството на финансите. В съответствие с чл. 64, ал. 6 от Закона за акцизите и данъчните складове новите образци са утвърдени от министъра на финансите три месеца преди влизането им в сила, като заповедите за утвърждаването им са публикувани в ДВ, бр. 77 от 26 септември 2017 година. Единичните цени на бандеролите се запазват, като за тютюневи изделия e 0.013 лв., а за алкохолни напитки – 0.032 лева.\r\nНововъведение при бандеролите за тютюневи изделия е поставянето на QR код, съдържащ URL линк до уеб-страницата на Министерството на финансите. Кодът е стандартен и може да се прочете чрез смартфон или таблет с всяко безплатно приложение за четене на QR код. \r\nАкцизните стоки, облепени с действащите към момента бандероли, могат да се реализират в търговската мрежа до изчерпването им, но не по-късно от 31 декември 2018 година. Дължимият акциз е платен при тяхното освобождаване за потребление и както бюджетът, така и търговците на едро и на дребно няма да понасят загуби от продажбата на акцизните стоки, облепени със стар бандерол. Лицензираните складодържатели трябва да върнат неизползваните бандероли в митницата, от която са ги получили, в 30-дневен срок от влизане в сила на новите образци.\r\nВ съответствие с чл. 20, ал. 1 от Закона за безмитната търговия, бутилирани алкохолни напитки с код по КН 2208 и с алкохолно съдържание, равно и превишаващо 15% vol, предназначени за търговските обекти, които са лицензирани за безмитна търговия, се продават само с поставен върху потребителската опаковка бандерол, на който е написано \"Duty Free\".", "date": "2017.09.26", "title": "От 1 януари 2018 г. влизат в сила нови бандероли за тютюневите изделия и алкохола"}
{"url": "http://www.focus-news.net/news/2017/09/26/2439925/ministar-nikolina-angelkova-i-diplomati-otbelyazaha-svetovniya-den-na-turizma.html", "text": "Министърът на туризма Николина Ангелкова отбеляза с представители на дипломатическия корпус Световния ден на туризма. Това съобщиха от пресцентъра на Министерство на туризма. В навечерието на 27 септември, когато всички страни членки на Световната организация по туризъм (СОТ) към ООН празнуват датата, бяха засадени в столичния Южен парк дръвчета от името на посланиците на държавите, които са най-големите пазари за туризма в България. \r\nСветовният ден на туризма се чества от осемдесетте години на 20-и век, когато СОТ се учредява. Оттогава насам туризмът вече не е само почивка, но и много важна част от икономиката на държавите. Свидетелство за важността на този сектор за България е, че от три години имаме самостоятелно Министерство на туризма, отбеляза министър Ангелкова. Тя подчерта, че министър-председателят Бойко Борисов и правителството подкрепят сериозно отрасъла и той е сред приоритетите на управлението. \r\nЛично благодаря на всеки от вас за нашето взаимодействие през годините, което ще продължим да развиваме, обърна се Ангелкова към дипломатите. Тя благодари също  на кмета на Столичната община Йорданка Фандъкова и на зам.- кмета на София д-р Тодор Чобанов за предоставения прекрасен терен в Южния парк, където дърветата ще бъдат символ на международното партньорство в туризма. Тя изказа благодарност и на министъра на земеделието, храните и горите Румен Порожанов за дарените дръвчета. \r\nМинистър Ангелкова подчерта, че туризмът е един от двигателите за развитието не само на българската, но и на световната икономика. Всяка държава, независимо от нейната големина, има свое значение за развитието на сектора в международен план, посочи още тя. \r\nБлагодаря и на вашите сънародници, които почиват в България, връщат се отново следващата година и водят своите семейства и приятели. Това е на-добрата реклама за страната ни. Ние искаме да им осигурим качествен продукт и гостоприемство. Николина Ангелкова благодари за готовността, с която чуждестранните дипломати подкрепят усилията и инициативите на българската туристическа администрация да развива устойчиво сектора. В резултат на тези ползотворни взаимоотношения страната става все по-разпознаваема дестинация за четири сезона, каза министърът.\r\nН.Пр. Стефано Балди, посланик на Италия в София, изказа задоволството си от съвместната работа с Министерството на туризма и подчерта, че е свършено много досега в хода на това партньорство. Той благодари за проведените многобройни срещи, на които са споделени толкова положителни идеи. Дипломатът съобщи, че в резултат на това сътрудничество се увеличава броят на туристите между двете страни, като има потенциал за още по-активно развитие на тези отношения.   \r\nПосланикът на САЩ в България Н.Пр. Ерик Рубин приветства инициативата и усилията на Министерството на туризма да поставя фокус върху устойчивото развитие на отрасъла. Той поздрави страната ни за успехите в сферата на летния и зимния туризъм и увери, че двете страни ще работят още по-усилено за привличане на повече американски туристи в България.", "date": "2017.09.26", "title": "Министър Николина Ангелкова и дипломати отбелязаха Световния ден на туризма"}
{"url": "http://www.focus-news.net/news/2017/09/26/2439926/delegatsiya-na-kevr-shte-uchastva-v-konferentsiya-na-ep-posvetena-na-rolyata-na-natsionalnite-regulatori-v-energiyniya-pazar-na-es-sled-2020-g.html", "text": "На 27 септември 2017 г. делегация на КЕВР ще участва в Брюксел в конференция на Европейския Парламент, посветена на ролята на националните регулаторни органи в енергийния пазар на ЕС след 2020 г. Това съобщиха от пресцентъра на КЕВР. Делегацията се ръководи от члена на КЕВР Евгения Харитонова и в състава ѝ са включени експерти от специализираните дирекции на българския регулатор.  \r\nКонференцията в Европейския Парламент е организирана със съдействието на председателя на Комисията по регионално развитие на Европейския парламент Искра Михайлова. Изказвания по отделните теми ще имат председатели на комисии на Европейския парламент, ръководители на ГД „Енергетика“ на ЕК, на Агенцията за сътрудничество на енергийните регулатори (ACEР) и на Съвета на европейските енергийни регулатори (CEER). \r\nФорумът ще бъде открит с видеообръщение на Вицепрезидента на Европейската Комисия Марош Шевчович за основните приоритети на Енергийния съюз. \r\nВ Първия тематичен панел, посветен на новата роля на националните регулаторни органи на национално ниво, ще бъдат дискутирани Пакета за чиста енергия с фокус върху потребителите, тенденциите на енергийните цени в краткосрочна и дългосрочна перспектива, както и връзката между регулирането на енергийните цени и енергийната бедност и неравенствата. По тях докладчици ще бъдат съответно председателят на Комисията за Промишленост, изследвания и енергетика на ЕП Иржи Бузек, главният директор на ГД Енергетика Доминик Ристори и евродепутатът Енрике Шамбон. В този тематичен панел презентация на тема: „Либерализацията на електроенергийния пазар и защитата на уязвимите потребители в България“ ще изнесе ръководителят на делегацията и член на КЕВР Евгения Харитонова.  \r\nВъв Втория тематичен панел на конференцията, посветен на засилване на ролята на националните регулаторни органи на трансгранично ниво, ще бъдат разисквани новите компетенции на АСЕР, националните регулаторни органи и Пакета за чиста енергия, както и въздействието на трансграничното енергийно сътрудничество върху развитието на пограничните региони. По темите изказвания ще направят директорът на Европейската Агенция за сътрудничество на енергийните регулатори (ACEР) Алберто Поточник, вицепрезидентът на Съвета на европейските енергийни регулатори (CEER) Мари-Пиер Факониер и председателят на Комисията по регионално развитие на Европейския Парламент Искра Михайлова.", "date": "2017.09.26", "title": "Делегация на КЕВР ще участва в конференция на ЕП, посветена на ролята на националните регулатори в енергийния пазар на ЕС след 2020 г."}
{"url": "http://www.focus-news.net/news/2017/09/26/2439927/varna-vremenno-trafikat-se-osashtestvyava-v-dve-ot-trite-lenti-za-dvizhenie-po-avtomagistrala-hemus-pri-mosta-na-letishte-varna-poradi-avariral-tir.html", "text": "Временно трафикът се осъществява в две от трите ленти за движение по автомагистрала \"Хемус\", при моста на летище \"Варна\", поради аварирал ТИР. Това съобщиха от пресцентъра на Агенция \"Пътна инфраструктура\". Ограничено е движението в крайната лява лента.", "date": "2017.09.26", "title": "Варна: Временно трафикът се осъществява в две от трите ленти за движение по автомагистрала \"Хемус\", при моста на летище \"Варна\", поради аварирал ТИР"}
{"url": "http://www.focus-news.net/news/2017/09/26/2439928/sliven-obshtinskiyat-savet-shte-obsadi-otdavaneto-na-kontsesiya-na-ezerata-kray-selo-mechkarevo.html", "text": "Общинският съвет в Сливен ще подложи на дискусия 9 предложения, свързани с откриване на процедура за концесия за езерата край село Мечкарево. Това съобщи пред Радио „Фокус“ – Сливен Радослав Кутийски, председател на постоянната комисия по опазване на околната среда, туризъм, селско и горско стопанство. Срещу предложенията са се обявили от местната структура на съюза на риболовците. Кутийски посочи, че мнението на любители риболовци, които практикуват хобито си на това място, когато има забрана за риболов в реките по време на размножителния период на рибите, трябва да се разгледа. Според тях това предложение трябва да се дискутира. „Това мнение трябва са се разгледа, се има предвид, че  са положили грижи за зарибяване на езерата, каза Кутийски. Той заяви, че предложението на кмета е законосъобразно и общината действа в ролята на добър стопанин.\r\nЛюдмила ЙОРГОВА", "date": "2017.09.26", "title": "Сливен: Общинският съвет ще обсъди отдаването на концесия на езерата край село Мечкарево"}
{"url": "http://www.focus-news.net/news/2017/09/26/2439929/varna-rayonnata-prokuratura-predade-na-sad-20-godishen-za-seksualen-akt-s-maloletna.html", "text": "На съд с обвинителен акт на Районната прокуратура във Варна е бил предаден 20-годишният Стефан С., който се съвкупил с ненавършило 14 години момиче. Това съобщиха от пресцентъра на Апелативна прокуратура - Варна. През пролетта на 2016 год. Стефан се запознал с тогава 13-годишната Мария в ромската махала на варненския квартал „Владиславово“. Двамата решили да се оженят, но срещнали съпротива от страна на родителите си заради младата си възраст. Кандидат-младоженците заплашили родителите си, че ако не им позволят да заживеят заедно, ще се самоубият като Ромео и Жулиета. \r\nНа 22 май 2016 г. двете семейства направили дюнюрлюк - годеж по ромските традиции, и младите заживели на семейни начала. 13-годишната Мария забременяла и родила. За раждането била уведомена дирекция „Социално подпомагане“ във Варна. В акта за раждане на детето за баща бил посочен Стефан С. \r\nСпоред обвинителния акт той знаел, че булката му е малолетна. \r\nПодсъдимият за сексуалното престъпление, каквото е съвкуплението с лице, ненавършило 14-годишна възраст, се признал за виновен. Престъплението по член 151, ал. 1 от НК се наказва с лишаване от свобода от 2 до 6 години. Като отегчаващо отговорността му обстоятелство прокуратурата сочи предходната  съдимост на Стефан.\r\nПредстои делото срещу 20-годишния подсъдим да бъде насрочено за разглеждане във Варненския районен съд.", "date": "2017.09.26", "title": "Варна: Районната прокуратура предаде на съд 20-годишен за сексуален акт с малолетна"}
{"url": "http://www.focus-news.net/news/2017/09/26/2439930/targovishte-vremenno-dvizhenieto-se-osashtestvyava-v-edna-lenta-po-pat-i-4-targovishte-omurtag-v-rayona-na-boaza-poradi-patnotransportno-proizshestvie.html", "text": "Временно движението се осъществява в една лента по път I-4 Търговище - Омуртаг, в района на Боаза, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението в посока Варна е ограничено.", "date": "2017.09.26", "title": "Търговище: Временно движението се осъществява в една лента по път I-4 Търговище - Омуртаг, в района на Боаза, поради пътнотранспортно произшествие"}
{"url": "http://www.focus-news.net/news/2017/09/26/2439931/die-zeit-frauke-petri-se-otteglya-ot-alternativa-za-germaniya-i-drugi-sashto-ya-posledvaha.html", "text": "Председателят на „Алтернатива за Германия“ Фрауке Петри обяви оттеглянето си от партията. „Ясно е, че тази стъпка ще бъде осъществена“, заяви изненадващо Петри в Дрезден, без да уточнява точната дата, на която ще осъществи намеренията си, пише националният ежедневник Die Zeit. Петри подаде оставка  и като председател на парламентарната фракция на „Алтернатива за Германия“в саксонския парламент.\r\nПримерът на Петри бе последван от още двама членове на популистката партия –  Уве Вюрлитцер и Кирстен Мустер, която се отказа от поста вицепредседател на фракцията на „Алтернатива за Германия“ в провинция Саксония. \r\nЛидерът на партията за провинция Северен Рейн-Вестфалия, Маркус Претцел, който е и спътник на Петри в живота, също напуска редиците на „Алтернатива за Германия“, като поясни, че това ще се случи на следващото заседание на партията.\r\nВ деня след изборите за Бундестаг Петри обяви, че няма да води фракцията на партията във федералния парламент в Берлин. Решението й бе приветствано от мнозина нейни съпартийници. Тереза Герова", "date": "2017.09.26", "title": "Die Zeit: Фрауке Петри се оттегля от „Алтернатива за Германия“ – и други също я последваха"}
{"url": "http://www.focus-news.net/news/2017/09/26/2439932/sofiya-vremenno-dvizhenieto-se-osashtestvyava-v-edna-lenta-po-pat-ii-82-sofiya-samokov-v-uchastaka-pasarel-kokalyane-poradi-patnotransportno-proizshestvie.html", "text": "Временно движението се осъществява в една лента по път II-82 София - Самоков, в участъка Пасарел - Кокаляне, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Ограничено е движението по лентата в посока Самоков.", "date": "2017.09.26", "title": "София: Временно движението се осъществява в една лента по път II-82 София - Самоков, в участъка Пасарел - Кокаляне, поради пътнотранспортно произшествие"}
{"url": "http://www.focus-news.net/news/2017/09/26/2439933/blagoevgrad-dvizhenieto-se-osashtestvyava-v-edna-lenta-po-pat-19-mezhdu-gradevo-i-predel-pri-otklonenie-za-mahala-marevo-poradi-padnali-kamani-na-patnoto-platno.html", "text": "Движението се осъществява в една лента по път ІІ-19, между Градево и Предел, при отклонение за махала Марево, поради паднали камъни на пътното платно. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "Благоевград: Движението се осъществява в една лента по път ІІ-19, между Градево и Предел, при отклонение за махала Марево, поради паднали камъни на пътното платно"}
{"url": "http://www.focus-news.net/news/2017/09/26/2439934/redzhep-taiyp-erdogan-razvyavaneto-na-izraelskoto-zname-nyama-da-vi-spasi.html", "text": "Президентът на Турция Реджеп Таийп Ердоаган подчерта, че „развяването на израелското знаме“ няма да спаси иракското кюрдистанско правителство от регионална изолация, пише турското издание Hurryiet.\r\n“Ако единствената подкрепа за кюрдския референдум идва от Израел и Работническата партия на Кюрдистан(ПКК) започне да празнува (резултатите) дори преди завършването на изборите, то той не е нито безобиден, нито легитимен“, заяви той.\r\nОсвен това, Ердоган добави, че Турция очаква от кюрдското правителство да отмени гласуването и описа решението на лидера на иракските кюрди Масуд Барзани да го проведе като „предателство“ срещу Турция.\r\n„Всички възможности – от икономически санкции до военна намеса – са на масата... В момента обмисляме коя от тях да използваме. Надявам се, че правителството на региона ще се вразуми преди да се наложи да се използва някоя от мерките, изоставяйки тази авантюра, която ще завърши мрачно“, подчерта турският държавен глава. \r\nПревод и редакция:", "date": "2017.09.26", "title": "Реджеп Таийп Ердоган: Развяването на израелското знаме няма да ви спаси"}
{"url": "http://www.focus-news.net/news/2017/09/26/2439935/plovdiv-kmetat-na-asenovgrad-d-r-emil-karaivanov-predstavi-dvete-novi-kragovi-krastovishta-vklyucheni-v-rekonstruktsiyata-na-patya-asenovgrad-plovdiv.html", "text": "На работна среща в Асеновград кметът д-р Емил Караиванов представи двете нови кръгови кръстовища, включени в реконструкцията на пътя Асеновград – Пловдив. Това съобщи за Радио „Фокус” - Пловдив говорителят на Общината. Според Караиванов, в предходния си вид проектът на пътя Асеновград – Пловдив не е позволявал на идващите от Долни Воден към Асеновградско шосе да се включват в потока към Пловдив. Затова е предложено да се изгради кръгово кръстовище, за да могат жителите от кварталите Горни и Долни Воден да се включват директно на пътя за Пловдив. Другото кръгово кръстовище ще се изгради на разклона за ПЗ „Север” (до завод \"Калцит\"). За него Общината ще дари на държавата общинска земя с необходимата площ. За кръговото на кв. Долни Воден предстои изготвяне на парцеларен план, чието проектиране се възлага на АПИ. Изграждането на двете съоръжения също ще бъде техен ангажимент.\r\nДомакин на работната среша с участниците в реконструкцията на пътя Асеновград – Пловдив бе кметът на Асеновград д-р Емил Караиванов, а сред присъстващите бяха заместник областният управител Петър Петров, инж. Светослав Глосов, член на УС на Агенция „Пътна инфраструктура”, народните представители Манол Генов и д-р Джевдет Чакъров, представители от общините Куклен и Родопи, представители на фирмите изпълнители по проекта.\r\nЦветана ТОНЧЕВА", "date": "2017.09.26", "title": "Пловдив: Кметът на Асеновград д-р Емил Караиванов представи двете нови кръгови кръстовища, включени в реконструкцията на пътя Асеновград – Пловдив"}
{"url": "http://www.focus-news.net/news/2017/09/26/2439936/srbija-danas-sarbiya-srabski-deputat-razkriva-koy-e-predostavil-satelitnite-snimki-na-teroristite-ot-islyamska-darzhava-doveli-do-smartta-na-ruskiya-general-asapov.html", "text": "\" Депутатът от управляващата Сръбска прогресивна партия на президента Александър Вучич, Мирослав Лазански, разкри кой е предоставил сателитните снимки на терористите от \"Ислямска държава\", послужили за нападението, при което беше убит руският генерал Валерий Асапов, предава сръбското електронно издание Srbija Danas.\r\nСпоред Лазански, който е бивш журналист и е смятан за един от основните привърженици на политиката на руския президент Путин, \"през последните дни \"Ислямска държава\" е започнала открита война срещу руските войски в Сирия, като разполага с прецизна разузнавателна информация, предоставена й от силите на западната коалиция и конкретно от САЩ\".\r\nСръбският депутат припомня, че седмица преди нападението в Дейр-ез-Зор, при което беше убит руският генерал Валерий Асапов, съветник на сирийския Генерален щаб, части на терористичната организация са извършили пробив на фронта с танкове и бронирани машини в дълбочина на 12 км, като са се опитали безуспешно да обкръжат 29 руски военни полицаи.\r\nЛазански смята, че и в двата случая става дума за използване на сателитни снимки на разположението на войските и командните пунктове на сирийската армия, и тъй като Ислямска държава към момента не разполага със сателитно разузнаване, лесно може да се предположи откъде идва тази информация.Агенция \"Фокус\" припомня:\r\nМирослав Лазански е сръбски политик и журналист, депутат от Сръбската прогресивна партия на президента Александър Вучич. Според сръбските медии е родственик на бившия президент на република Сръбска Биляна Плавшич. Автор е на 10 книги и стотици коментари по проблемите на армията, въоръжените сили, конфликтите на Балканите и сигурността.\r\nПрез май т.г. името му беше намесено в скандала с присъствието на сръбския разузнавач Горан Живалевич по време на щурма на македонския парламент на 27 април 2017 г.\r\nСпоред информация на македонското Управление за контраразузнаване и сигурност, Живалевич е посрещнал Лазански в Скопие, за да осигури публикации в сръбските медии в полза на бившия премиер Никола Груевски.\r\nВ потвърждение на това сръбското електронно издание Klik публикува фонограма на разговорите между Живалевич и Лазански, записани от македонските специални служби.\r\nВ публикацията на Klik Мирослав Лазански се определя като \"влюбен в руския президент Путин и отявлен привърженик на руските интереси в Сърбия\"..Тереза Герова", "date": "2017.09.26", "title": "Srbija Danas (Сърбия): Сръбски депутат разкрива кой е предоставил сателитните снимки на терористите от \"Ислямска държава\", довели до смъртта на руския генерал Асапов"}
{"url": "http://www.focus-news.net/news/2017/09/26/2439937/kmetat-na-sofiya-yordanka-fandakova-se-sreshtna-s-italianskiya-magistrat-alfonso-sabela.html", "text": "„С безкрайно уважение и истинско възхищение за всичко това, което е направено и правите за София“. Това послание написа към кмета на София Йорданка Фандъкова италианският магистрат Алфонсо Сабела, съобщиха от пресцентъра на Столична община. По време на разговора си със столичния кмет Фандъкова Алфонсо Сабела изрази добрите си впечатления от София и сподели, че е за втори път в българската столица. „Днес виждам голяма промяна, развитие, подреден град с нова визия“. \r\nПо време на срещата двамата обсъдиха борбата с корупцията и мерките, които кметовете предприемат, за да ограничат лошите практики. „Насочваме усилия в намаляване на бюрократичната тежест и въвеждане на повече електронни услуги “, каза кметът на София Фандъкова по време на срещата. Според нея е много важен  строгият контрол, както и в договорите с изпълнителите да се предвидят високи санкции, включително прекратяване при недобро изпълнение. \r\nАлфонсо Сабела се включва активно в най-мащабната битка на държавата срещу мафията, като част от екипа на прокурор Джовани Фалконе в операцията „Чисти ръце“. По-късно е работил като съветник по темите прозрачност при управление на обществени средства на кмета на Рим Игнацио Марино. Той е в София за премиерата на своята книга „Заразената столица“, в която представя различни успешни практики в борбата си с мафията и корупцията.", "date": "2017.09.26", "title": "Кметът на София Йорданка Фандъкова се срещна с италианския магистрат Алфонсо Сабела"}
{"url": "http://www.focus-news.net/news/2017/09/26/2439938/zam-ministar-irena-georgieva-48-sa-sertifitsiranite-do-momenta-spetsializirani-spa-tsentrove.html", "text": "48 са сертифицираните до момента специализирани СПА центрове. Това каза зам.-министърът на туризма Ирена Георгиева по време на откриването на Четвъртия годишен конгрес на Българския съюз по балнео и спа туризъм, който се провежда в Кюстендил, предаде репортер на Агенция „Фокус“. \r\n\"Миналата година влезе в сила първата самостоятелна наредба за условията и реда за сертифициране на балнеолечебен, медикал СПА център, СПА център, уелнес и таласотерапевтичен център към Закона за туризма, която бе сред основните приоритети за туристическата администрация. С иновативния акт за първи път се въведоха минимални задължителни изисквания, на които да отговарят тези центрове. Със създаването на документа ние стимулираме преди всичко качествата на тези специализирани услуги и защитаваме правата на потребителите. Тече процес на  сертифициране на тези специализирани центрове като сертифициращ орган е министърът на туризма. До момента са сертифицирани 48 такива обекта – 12 балнео, 34 СПА и 2 уелнес центъра, вписани в Националния туристически регистър. Така всеки потребител може да провери в интернет дали обекта, който иска да посети, е сертифициран и дали отговаря на  изискванията на Наредбата. Сертифицирането е доброволно, но право да използват съкращението СПА вече имат само отговарящите на критериите обекти\", поясни Ирена Георгиева.\r\nЗам.- министърът обяви, че в Министерството има още 11 заявления, които са в процедура, но това не изчерпва общия брой на центрове, които са се обявили като СПА. Утре предстои да бъдат разгледани още 7 нови заявления.\r\n\"До този момент няма санкционирани СПА центрове, които се обявяват като такива, без да са сертифицирани, въпреки че гратисният период за това измина\", отбеляза Георгиева, като добави, че под 5 са жалбите относно качествата на услугите на вече сертифицираните обекти.\r\n\"Богатството, с което страната ни разполага за СПА, балнео и уелнес туризъм трябва да бъде използвано още по-ефективно. Защото е известно, че не малка част от природните запаси не се усвояват пълноценно и тук инициативността на местната власт и регионалният бизнес е особено важна. Ние като администрация работим последователно и устойчиво за развитието на СПА туризма, който заедно с културно-историческия туризъм са водещите фокуси в маркетинговата ни и рекламната ни политика в развитието на специализираните видове туризъм\" отбеляза още Георгиева.", "date": "2017.09.26", "title": "Зам.-министър Ирена Георгиева: 48 са сертифицираните до момента специализирани СПА центрове"}
{"url": "http://www.focus-news.net/news/2017/09/26/2439939/georgi-karparov-rayonen-prokuror-na-cmolyan-16-godishniyat-mladezh-koyto-napadna-vazpitatela-e-nastanen-v-psihiatrichno-zavedenie.html", "text": "Бързо производство е образувано по случая с 16-гoдишния млaдeж, нaпaднaл възпитaтeлĸa в Центъра за настаняване от семеен тип на деца и младежи с увреждания за причиняване на средна телесна повреда по хулигански подбуди. Това съобщи пред журналисти paйoнният пpoĸypop нa Cмoлян Гeopги Kapпapoв, предаде репортер на Радио „Фокус” – Смолян. Карпаров заяви, че Прокуратурата е поискала от Районен съд – Смолян да издаде разрешение обвиняемият да бъде настанен в психиатрично заведение за изследване, тъй като има съмнение относно неговата вменяемост. Второто основание за неговото настаняване в такова заведение е също да се даде заключение дали може да разбира свойството и значението на постъпките си и да ги ръководи, тъй като в момента той е непълнолетен и важи такава презумпция спрямо него. „От наказателно-правна гледна точка, ако се окаже че е вменяем, Прокуратурата ще потърси неговата наказателна отговорност – повдигане на обвинение пред съд спрямо него, а в противен случай, ако е невменяем ще се иска прилагането на принудителни медицински мерки спрямо лицето, т.е. настаняване в психиатрично заведение“, каза районният прокурор. По думите му в момента момчето е настанено в психиатрично заведение. Според закона, в такива случаи като този, в които извършителят е непълнолетен го очаква наказание лишаване от свобода до три години.„Фокус” припомня, че на 20 септември, за времето от 20.00 часа до 24.00 часа, в Центъра за настаняване от семеен тип на деца и младежи с увреждания в Смолян 16-годишният младеж е нанесъл удари на 60-годишна жена, служител на Центъра, с което й е причинил телесна повреда. Деянието е извършено по хулигански подбуди. На пострадалата й е оказана медицинска помощ, а младежът е задържан в РУ-Смолян. Момчето е изоставено от биологичните си родители и те не полагат грижи за него, то е израснало по институции и в социални домове.\r\nДаниела БОЙКОВА", "date": "2017.09.26", "title": "Георги Карпаров, районен прокурор нa Cмoлян: 16-гoдишният млaдeж, който нaпaднa възпитaтeлĸa, е настанен в психиатрично заведение"}
{"url": "http://www.focus-news.net/news/2017/09/26/2439940/kyustendil-vazpitanitsite-na-ezikovata-gimnaziya-v-grada-otbelyazaha-evropeyskiya-den-na-ezitsite.html", "text": "Възпитаниците на Езиковата гимназия в Кюстендил отбелязаха Европейския ден на езиците, предаде репортер на Радио „Фокус” – Кюстендил. В рамките на проявата беше нагледно представено многообразието от езици в Европа. Стана ясно, че повече от 60 са местните общности, говорещи на регионален и малцинствен език, а официалните езици са 24 на брой. Пред присъстващите учители и ученици беше посочено, че владеенето на чужди езици отдавна не е мода или разкош, то е всекидневна необходимост, а чуждите езици обогатяват, дисциплинират и разширяват хоризонтите за света. Учениците се включиха в игра, в която бяха представени думи на английски, на испански и на немски език, те трябваше да се досетят за тяхното съответствие на български език.\r\nВенцеслав ИЛЧЕВ", "date": "2017.09.26", "title": "Кюстендил: Възпитаниците на Езиковата гимназия в града отбелязаха Европейския ден на езиците"}
{"url": "http://www.focus-news.net/news/2017/09/26/2439941/montana-prodalzhava-da-e-zavisheno-sadarzhanieto-na-arsen-v-piteynata-vodata-na-pet-sela-v-oblastta.html", "text": "Продължава да е завишено съдържанието на арсен в питейната водата на пет села в областта, съобщиха от РЗИ – Монтана. Наднормено съдържание на арсен в питейната вода е открито в селата Георги Дамяново и Меляне в община Георги Дамяново и в Кобиляк, Громшин и Бели брег в община Бойчиновци. В петте населени места е забранено живеещите да използват вода от централните водоизточници за пиене и готвене. От ВиК – Монтана доставят всеки ден вода с водоноски в тези села. От РЗИ - Монтана съобщават, че до средата на месец септември са взети и изследвани 132 пробиот централното водоснабдяване на селищата в Монтанска област. 11 от изследваните проби са се оказали нестандартни. В три села в Община Вълчедръм – Златия, Мокреш и Ботево има режим на ползване на питейната вода заради ограничения дебит на местния водоизточник.\r\nАнна ЛОЗАНОВА", "date": "2017.09.26", "title": "Монтана: Продължава да е завишено съдържанието на арсен в питейната водата на пет села в областта"}
{"url": "http://www.focus-news.net/news/2017/09/26/2439942/pazardzhik-okrazhniyat-sad-shte-zasedava-na-27-septemvri-po-deloto-sreshtu-14-obvinyaemi-za-razprostranenie-ideite-na-idil.html", "text": "Окръжният съд в Пазарджик ще заседава утре от 9.00 часа по делото срещу 14-те обвиняеми за разпространение идеите на ИДИЛ, съобщи за Радио „Фокус“ – Пазарджик прокурор Недялка Попова. Тя обясни, че за утрешното заседание са призовани  две вещи лица – Александър Шунин и Пламен Орханкелиев, които са направили преводи съответно от арабски и турски език на текстовете във Фейсбук профилите на обвиняемите. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2017.09.26", "title": "Пазарджик: Окръжният съд ще заседава на 27 септември по делото срещу 14 обвиняеми за разпространение идеите на ИДИЛ"}
{"url": "http://www.focus-news.net/news/2017/09/26/2439943/afp-spored-oon-480-hilyadi-rohingi-sa-izbyagali-ot-mianmar-v-bangladesh.html", "text": "Около 480 хиляди рохинги мюсюлмани са избягали в Бангладеш след избухването на насилието в Мианмар на 25 август т.г., предава AFP, позовавайки се на доклад на световната организация, в което бройката е увеличена с около 35 хилияди от предишните данни.\r\nДокладът е написан от агенции на ООН и международни благотворителни организации, които твърдят, че разликата идва от преброяването на хората от два бежански лагера, за които не се е знаело преди това.\r\nОсвен това, в доклада се казва, че натиска за пресичане на границата отново се увеличава.\r\nПревод и редакция:", "date": "2017.09.26", "title": "AFP: Според ООН 480 хиляди рохинги са избягали от Мианмар в Бангладеш"}
{"url": "http://www.focus-news.net/news/2017/09/26/2439944/varna-kamion-sas-zarno-se-e-obarnal-v-rayona-na-paten-vazel-letishte-varna-48-godishen-mazh-e-otkaran-v-bolnitsa-za-pregled.html", "text": "Камион със зърно се е обърнал в района на пътен възел \"Летище - Варна\", 48-годишен мъж е откаран в болница за преглед. Това съобщиха от ОДМВР – Варна. В 15.24 часа е получено съобщение, че в района на пътен възел летище се е преобърнал камион със зърно. По първоначални данни камион, натоварен със слънчоглед, се е обърнал в лява лента за движение, другите две ленти на пътя са свободни за преминаване на МПС. На място са екипи на „Пътна полиция“ и РУ - Аксаково, при пристигането им на мястото на произшествието 48-годишния водач е бил контактен, без видими наранявания, откаран е в болница за преглед. Апелираме към водачите да шофират с повишено внимание и скорост, съобразена с пътните условия и интензитета на движението, както и стриктно да спазват указанията на полицейските екипи в района на произшествието.", "date": "2017.09.26", "title": "Варна: Камион със зърно се е обърнал в района на пътен възел \"Летище - Варна\", 48-годишен мъж е откаран в болница за преглед"}
{"url": "http://www.focus-news.net/news/2017/09/26/2439945/dvustranniyat-stokoobmen-mezhdu-balgariya-i-rusiya-se-e-uvelichil-s-35-prez-parvoto-polugodie-na-2017-godina.html", "text": "Стокообменът между България и Русия се е увеличил с 35% през първото полугодие на 2017 година. Това стана ясно по време на среща на министърът на икономиката Емил Караниколов с посланика на Руската федерация у нас Н. Пр. Анатолий Макаров, съобщиха от пресцентъра на Министерство на икономиката. \r\nМинистър Караниколов и посланик Макаров обсъдиха  развитието на двустранните търговско-икономически взаимоотношения, като и двамата акцентираха върху възможностите за разширяването и задълбочаването им. Бе изтъкнато, че от началото на годината се отбелязва положителна тенденция на увеличаване на двустранния стокообмен, който през първото полугодие на тази година достига почти 2 млрд. щ.д. Посланик Макаров подчерта позитивната тенденция и изрази надежда тя да се запази и да се увеличи. Министър Караниколов от своя страна представи мерките за насърчаване на инвестициите, както и възможностите в индустриалните зони в страната ни.", "date": "2017.09.26", "title": "Двустранният стокообмен между България и Русия се е увеличил с 35% през първото полугодие на 2017 година"}
{"url": "http://www.focus-news.net/news/2017/09/26/2439946/predsedatelyat-na-kzp-dimitar-margaritov-shte-otkrie-priemna-za-grazhdani-vav-vratsa-na-28-septemvri.html", "text": "Председателят на КЗП Димитър Маргаритов ще открие приемна за граждани във Враца. На 28 септември между 11.00 часа и 13.00 часа Комисията за защита на потребителите (КЗП) ще проведе приемна за граждани в офиса на регионалното звено на институцията във Враца. Точният адрес е ул. „Мито Цветков” 2, стая 14 и 15, срещу Сувенирната палата. Това каза пред БНР председателят Димитър Маргаритов, който ще открие приемната и ще участва в нея заедно с инспектори на контролния орган, съобщиха от пресцентъра на КЗП. Според Маргаритов подобни събития събуждат доверие към институцията. „Потребителите могат очи в очи да се срещнат с нашите експерти, с мен, да споделят конкретни случаи или да получат консултация как би трябвало да постъпят, когато бъде направен опит към тях да се адресира нелоялна практика. Понеже институциите в България като че ли все още не са достатъчно отворени към гражданите, мисля че тази инициатива дава възможност на хората да разберат, че няма нищо лошо или страшно, а по-скоро е полезно за тях, когато има към кого да се обърнат и съответно кой да им помогне в трудна за тях ситуация”, каза председателят.  \r\nМаргаритов посочи, че в момента акцент в контролната дейност на Комисията са стоките за ученика. „Тази тематична кампания я разгръщаме и във връзка със стартиралата вече нова учебна година във Враца, региона, но и в цялата страна. Проверките са фокусирани върху обозначаването на цените и условията за продажбите, намаленията и промоциите на този тип стоки. Обръщаме внимание, например при продажбата на ученически раници на послания като „поддръжка на гърба”, „ергономичен гръб” – дали това да може да бъде доказано със съответните документи, включително от изпитвания, за да са посланията наистина коректни”, обясни председателят. \r\nТой допълни, че в търговската мрежа инспекторите основно следят цените да са коректно обявени и прилагани. „Ефективността на нашата дейност, надявам се, е още по-голяма и заради това, че извършваме контролни покупки. Практически се поставяме в ролята на клиентите така, както те пазаруват и по този начин установяваме и някои нарушения”, каза още Маргаритов. \r\nВъв Враца и региона от началото на 2017 г. КЗП е извършила близо 1300 инспекции, при които са съставени около 100 акта за различни административни нарушения или нелоялни търговски практики. „В седмична брошура голяма верига е заблуждавала клиентите с невярна информация за мощност на електроуред, който е бил предлаган на промоционална цена. Установихме, че техническите характеристики на този уред не съответстват на рекламния анонс. Хората очевидно са били примамвани от по-атрактивните характеристики и промо цената да закупят нещо, което не разполага с тези характеристики и оттам – цената не би трябвало да се тълкува като толкова изгодна”, даде пример Маргаритов. \r\nВ последните месеци във врачанския регион са забранени и четири вида опасни стоки, предимно свързани с отглеждането на децата – облекла и обувки с лесно откъсващи се детайли, които при поглъщане могат да доведат до инцидент.", "date": "2017.09.26", "title": "Председателят на КЗП Димитър Маргаритов ще открие приемна за граждани във Враца на 28 септември"}
{"url": "http://www.focus-news.net/news/2017/09/26/2439947/veliko-tarnovo-osem-semeystva-shte-se-izyavyat-na-stsenata-na-15-iya-mezhdunaroden-konkurs-srebarna-yantra.html", "text": "Осем семейства ще се изявят на сцената на 15-тия Международен конкурс за млади изпълнители „Сребърна Янтра“ във Велико Търново. Това съобщи организаторът на конкурса Румяна Начева, предаде репортер на Радио „Фокус“ – Велико Търново. За първи път тази година в рамките на конкурса ще бъде представена нова категория „Family group“ или „Пеещи семейства“. Изпълненията на участниците в тази категория ще бъдат на 30 септември, от 19.00 часа, преди началото на конкурсната програма за трета и четвърта възрастови групи – певци от 13 до 25 години – международен репертоар и световни хитове. „Записани са и дуети, и триа, имаме и квартети. Ще бъде интересно да ги видите и чуете“, посочи Румяна Начева. По думите ѝ интерес за публиката биха представлявали три сестри от Силистра – на 5, на 7 и на 8 години. Интересен е и дуетът от Румъния на 8-годишно момиченце и неговия татко. На сцената ще излязат и носителите на трофея в категория „Family group“ от големия Международен конкурс „Music for kids“ в Румъния – 8-годишната Жаклин и нейният татко Николай Костадинов от Бургас. Румяна Начева отбеляза, че от следващата година категория „Family group“ ще бъде част от състезателната програма на конкурса “Сребърна Янтра“.\r\nНадежда КРЪСТЕВА", "date": "2017.09.26", "title": "Велико Търново: Осем семейства ще се изявят на сцената на 15-ия Международен конкурс „Сребърна Янтра“"}
{"url": "http://www.focus-news.net/news/2017/09/26/2439948/stefan-sharlopov-balgarski-sayuz-po-balneologiya-i-spa-turizam-balgariya-mozhe-da-bade-rehabilitatsionen-tsentar-na-evropa.html", "text": "България може да бъде рехабилитационен център на Европа. Това каза председателят на Българския съюз по балнеология и спа туризъм Стефан Шарлопов на откриването на Четвъртия годишен конгрес на организацията, който се провежда в Кюстендил, предаде репортер на Агенция „Фокус“. „Питам замисляме ли се какво, освен водата имаме в България - климат, море, планини, земя и респективно еко храна.  България е един брилянт, от който ние ползваме малка част“, коментира той. Шарлопов приветства  обявеното, че в Закона по туризъм са залегнали ясно стандартите за балнео спа и уелнес хотели са залегнали ясно и точно. Според него това означава, че балнео, спа и уелнес индустрията на България не е застрашена да стане менте. „Това беше една от нашите цели като НПО и смятам, че тази цел е изпълнена. Фактът, че всички римски армии са рехабилитирани на територията на България пак не съм го измислил аз. Това е исторически факт, който може да бъде подкрепен с много сериозни факти. Римляните не са били толкова глупави хора. Смятам, че България може да бъде рехабилитационен център на Европа. Моля да ме извинят колегите от другите дестинации, но аргументите на България са много“, посочи Шарлопов. Той обърна внимание, че на изразената основа - държава, местна власт и бизнес, идва ред на изграждането на „къщата“.  „С добрия опит от Европа смятаме, че тази „къща“ може да бъде изградена здрава за хиляди години напред. Ние сме „апостолите“, сега трябва да видим какво правим за децата си, защото ние не сме вечни. Изградена здрава основа ще даде на България златен шанс в европейското семейство“, обясни Шарлопов. Той пожела на конгреса успешна работа и изрази убедеността си, че присъстващите ще намерят правилните хора, с които ще комуникират  като експертиза. „Няма да оставим намира този министър на здравеопазването, от който имаме поздравителен адрес, докато българското и европейското здравно законодателство не бъдат синхронизирани. Гарантирам ви това, че ще направя всичко възможно и аз, и моите колеги. Няма да спра да тропам на вратата на зам.-министър Георгиева, и на министъра, и на премиера и на който е необходимо. Това са пропуснати възможности. Макар че не сме идеални, отговаряме на огромна част от изискванията на Европа за рехабилитирането на хора в нашата страна. Защо не можем да посрещнем европейците? Защото няма синхронизирано здравно законодателство. Това е пълен абсурд. Това е престъпление спрямо държавата“, заяви Шарлопов. По думите му докато администрацията не си свърши работата, те няма да отстъпят и колкото по-бързо тя я свърши, толкова по-добре. Шарлопов изрази надежда да получи подкрепата на министъра на туризма Николина Ангелкова и заместника й Ирена Георгиева.\r\nВасилена ЙОРДАНОВА", "date": "2017.09.26", "title": "Стефан Шарлопов, Български съюз по балнеология и спа туризъм: България може да бъде рехабилитационен център на Европа"}
{"url": "http://www.focus-news.net/news/2017/09/26/2439949/haskovo-vazstanoveno-e-dvizhenieto-pri-96-km-na-avtomagistrala-maritsa-v-posoka-svilengrad.html", "text": "Възстановено е движението при 96 км на автомагистрала \"Марица\", в посока Свиленград, в участъка Любимец - Свиленград. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "Хасково: Възстановено е движението при 96 км на автомагистрала \"Марица\", в посока Свиленград"}
{"url": "http://www.focus-news.net/news/2017/09/26/2439950/vratsa-vazstanoveno-e-i-dvizhenieto-po-pat-15-vratsa-mramoren.html", "text": "Възстановено е и движението по път II-15 Враца - Мраморен. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "Враца: Възстановено е и движението по път II-15 Враца - Мраморен"}
{"url": "http://www.focus-news.net/news/2017/09/26/2439951/sofiya-dvizhenieto-po-patya-sofiya-samokov-pri-pasarel-e-vazstanoveno.html", "text": "Движението по пътя София – Самоков при Пасарел е възстановено. Това съобщиха за Агенция „Фокус“ от пресцентъра на МВР.  Движението беше ограничено в една лента заради пътнотранспортно произшествие. От МВР съобщиха, че не става въпрос за тежка катастрофа. \r\nДеница КИТАНОВА", "date": "2017.09.26", "title": "София: Движението по пътя София – Самоков при Пасарел е възстановено"}
{"url": "http://www.focus-news.net/news/2017/09/26/2439952/middle-east-monitor-turtsiya-e-zaplashila-da-spre-kyurdskiya-petroloprovod-v-otgovor-na-referenduma.html", "text": "Турският президент Реджеп Таийп Ердоган е заплашил да спре кюрдския петролопровод, за да предотврати износа на нефт от Автономния кюрдски регион, в отговор на проведения референдум за независимост на областта, предава Middle East Monitor.\r\nСпоред Блумбърг, кюрдския регион може да изнася до 700 хиляди барела петрол дневно през тръбопровода, излизащ на турското средиземноморско пристанище Цейхан.\r\nСпоред американската медия, тези коментари на Ердоган са напомняне за иракските кюрди, че региона зависи за износа на нефт от добрите си взаимоотношения със съседна Турция, която твърдо се противопоставя на плебисцита.\r\n„Нека да видим как ще изнася петрола си регионалното правителство“, заяви турският президент.\r\nЕрдоган заплаши, че Турция може да се намеси, както се е намесила в Сирия, имайки предвид задграничната военна операция, която осъществи турската армия миналата година. „Можем да пристигнем много внезапно, за една нощ“, добави той.\r\nПревод и редакция:", "date": "2017.09.26", "title": "Middle East Monitor: Турция е заплашила да спре кюрдския петролопровод в отговор на референдума"}
{"url": "http://www.focus-news.net/news/2017/09/26/2439953/plovdiv-okrazhniyat-sad-ne-uvazhi-iskaneto-za-myarka-zadarzhane-pod-strazha-spryamo-mazha-ubil-sina-si-v-rayona-na-kuklen.html", "text": "Окръжният Окръжният съд отказа да уважи искането на Окръжна прокуратура за вземане на мярка за неотклонение „задържане под стража“ спрямо мъжа, убил сина си в района на Куклен, съобщиха от пресцентъра на Съдебна палата - Пловдив. Съдът намери, че от доказателствата по делото, подкрепени с балистична експертиза, експертни справки и свидетелски показания, може да се направи обосновано предположение, че Костадин П. е извършил престъплението, в което е обвинен. В същото време обаче не е налице реална опасност обвиняемият да се укрие и да извърши престъпление. Няма данни Костадин П. да е в лоши отношения с членовете на семейството си, а социалните служби са приели, че има капацитет да се грижи за 7-месечното си внуче и са поверили на него и на съпругата му отглеждането на детето за срок от две години. Според съда адекватната мярка за неотклонение е „подписка“.\r\nСпрямо Костадин П. е повдигнато обвинение за престъпление по чл. 116 ал.1 т.3 пр.3-то във връзка с чл. 115 от НК за това, че на 23 септември 2017 г. в землището на гр. Куклен, местността Сай дере умишлено е умъртвил рождения си син С. П.\r\nОпределението не е окончателно и подлежи на протест и обжалване пред Апелативен съд – Пловдив на 3 октомври 2017 г. от 10.00 часа.", "date": "2017.09.26", "title": "Пловдив: Окръжният съд не уважи искането за мярка „задържане под стража“ спрямо мъжа, убил сина си в района на Куклен"}
{"url": "http://www.focus-news.net/news/2017/09/26/2439954/kyustendil-rayonnata-prokuratura-v-dupnitsa-razsledva-opit-za-krazhba-ot-bankov-klon.html", "text": "Районната прокуратура в Дупница разследва опит за кражба от банков клон. Това съобщи за Радио „Фокус” – Кюстендил говорителят на прокуратурата в града Емил Павлов. Случаят е от 15 септември, когато е била разбита входна врата на помещение на банковия клон. Лицето, извършило деянието не е установено, а за целта на разбиването и било използвано техническо средство. Деянието останало недовършено поради подаден сигнал с паник-бутон от служител на близката бензиностанция. Разследването по случая продължава. Производството е образувано за престъпление по чл. 195 от Наказателния кодекс.\r\nВенцеслав ИЛЧЕВ", "date": "2017.09.26", "title": "Кюстендил: Районната прокуратура в Дупница разследва опит за кражба от банков клон"}
{"url": "http://www.focus-news.net/news/2017/09/26/2439955/haskovo-tri-avtomobila-sa-katastrofirali-na-am-maritsa-nyama-postradali.html", "text": "Три автомобила са катастрофирали на АМ „Марица“, няма пострадали. Това съобщиха за Агенция „Фокус“ от ОДМВР - Хасково. \r\nДеница КИТАНОВА", "date": "2017.09.26", "title": "Хасково: Три автомобила са катастрофирали на АМ „Марица“, няма пострадали"}
{"url": "http://www.focus-news.net/news/2017/09/26/2439956/veliko-tarnovo-vremenno-dvizhenieto-e-ogranicheno-po-pat-514-arbanasi-veliko-tarnovo-poradi-patnotransportno-proizshestvie.html", "text": "Временно движението е ограничено по път III-514 Арбанаси - Велико Търново поради пътнотранспортно произшествие. Това съобщиха от пресцентъра на Агенция \"Пътна инфраструктура\". Водачите изчакват на място.", "date": "2017.09.26", "title": "Велико Търново: Временно движението е ограничено по път III-514 Арбанаси - Велико Търново поради пътнотранспортно произшествие"}
{"url": "http://www.focus-news.net/news/2017/09/26/2439957/afp-spored-donald-tusk-nyama-dostatachen-napredak-v-razgovorite-za-brekzit-do-tozi-moment.html", "text": "Президентът на Европейския съюз Доналд Туск заяви, че няма достатъчен напредък в разговорите за Брекзит, който да позволи на преговарящите да преминат на следващото ниво – обсъждането на бъдещото партньорство между Великобритания и ЕС, предава AFP.\r\n„Ако ме питате днес... Трябва да кажа, че все още няма достатъчен напредък, но ще продължим да работим върху това“, заяви Туск пред репортери, след разговора му с премиера на Великобритания  Тереза Мей, в нейната резиденция на Даунинг Стрийт.\r\nПревод и редакция:", "date": "2017.09.26", "title": "AFP: Според Доналд Туск, няма “достатъчен напредък“ в разговорите за Брекзит до този момент"}
{"url": "http://www.focus-news.net/news/2017/09/26/2439958/targovishte-vazstanoveno-e-dvizhenieto-po-pat-i-4-targovishte-omurtag-v-rayona-na-boaza-pri-km-119.html", "text": "Възстановено е движението по път I-4 Търговище - Омуртаг, в района на Боаза, при км 119. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "Търговище: Възстановено е движението по път I-4 Търговище - Омуртаг, в района на Боаза, при км 119"}
{"url": "http://www.focus-news.net/news/2017/09/26/2439959/targovishte-avtomobil-se-e-obarnal-po-tavan-na-patya-za-omurtag-pri-boaza-nyama-postradali.html", "text": "Автомобил се е обърнал по таван на пътя за Омуртаг при Боаза, няма пострадали. Това съобщиха за Агенция „Фокус“ от ОДМВР - Търговище.  Не се е налагало преустановяване на движението на МПС. Инцидентът е регистриран в 15.30 ч. \r\nДеница КИТАНОВА", "date": "2017.09.26", "title": "Търговище: Автомобил се е обърнал по таван на пътя за Омуртаг при Боаза, няма пострадали"}
{"url": "http://www.focus-news.net/news/2017/09/26/2439960/stefan-stoyanov-zam-kmet-na-plovdiv-turizmat-e-nay-pechelivshiyat-sektor-v-grada-sled-spechelvaneto-na-titlata-evropeyska-stolitsa-na-kulturata.html", "text": "Туризмът е най-печелившият сектор в Пловдив след спечелването на титлата „Европейска столица на културата“. Това съобщи заместник-кметът по Култура Стефан Стоянов при откриването на първия форум, посветен на готовността на туристическия бранш за реализацията на проекта „Пловдив – Европейска столица на културата 2019“, предаде репортер на Радио „Фокус“ - Пловдив. По официални данни средният ръст на посещенията в града е скочил с 10%. Според Стефан Стоянов до края на тази година в сектора ще бъде отбелязан ръст до 20%. Заместник-кметът посочи, че в Пловдив все по-вече се развива уикенд-градския туризъм.\r\n\"Преобразяването на кв. „Капана“ през последните месеци показва как едно изоставено пространство може да се превърне в локация, която да се развива изключително динамично и да генерира сериозни приходи за Пловдив\", каза още Стефан Стоянов. „Около 2 млн. туристи очакваме през 2019 година да посетят Пловдив“, добави Стоянов. Според него две години преди това градът получава голяма добавена стойност от титлата „Европейска столица на културата“. \"Развитието на туризма в Пловдив ще продължи и след 2019 г., а това ще се отрази още по-положително и на имиджа на града ни\", заяви Стефан Стоянов\r\nКристиян ГАРОВ", "date": "2017.09.26", "title": "Стефан Стоянов, зам.-кмет на Пловдив: Туризмът е най-печелившият сектор в града след спечелването на титлата „Европейска столица на културата“"}
{"url": "http://www.focus-news.net/news/2017/09/26/2439961/sport-iztegliha-zhrebiya-za-osminafinalite-na-kupata-na-balgariya-po-futbol.html", "text": "Днес бе изтеглен жребият за осминафиналите на Купата на България. Победителите се излъчват в един мач, а срещите ще се играят на 24-и,25-и и 26-и октомври. Ето и двойките:\r\nЦСКА – Ботев (Враца)\r\nМонтана – Левски\r\nЛудогорец – Берое\r\nЦарско село – Ботев (Пловдив)\r\nЛитекс – Локомотив (София)\r\nЕтър – Септември (София)\r\nДунав – Струмска слава\r\nСлавия – Локомотив (Пловдив)", "date": "2017.09.26", "title": "Спорт: Изтеглиха жребия за осминафиналите на Купата на България по футбол"}
{"url": "http://www.focus-news.net/news/2017/09/26/2439962/veliko-tarnovo-dva-avtomobila-sa-katastrofirali-na-patya-arbanasi-veliko-tarnovo-nyama-postradali.html", "text": "Два автомобила са катастрофирали на пътя Арбанаси-Велико Търново, няма пострадали. Това съобщиха за Агенция „Фокус“ от ОДМВР – Велико Търново.  Вследствие на инцидента има само материални щети. Катастрофата е регистрирана около 16.00 часа.\r\nДеница КИТАНОВА", "date": "2017.09.26", "title": "Велико Търново: Два автомобила са катастрофирали на пътя Арбанаси-Велико Търново, няма пострадали"}
{"url": "http://www.focus-news.net/news/2017/09/26/2439963/targovishte-izlozhbata-ot-rakata-trevnenska-shte-bade-otkrita-v-regionalen-istoricheski-muzey.html", "text": "От 17.30 часа в Регионален исторически музей – Търговище, Славейково училище, ще бъде открита изложбата „От ръката тревненска”. Това съобщиха от РИМ - Търговище. Експозицията е дело на Специализиран музей за резбарско и зографско изкуство град Трявна. Изложбата представя художествените занаяти дърворезба, иконопис, архитектура, които изграждат най–старата художествена школа у нас, възникнала през втората половина на XVII век. Днес Националната гимназия по приложни изкуства „Тревненска школа” продължава традициите ѝ. В експозицията са изложени оригинални предмети, майсторски свидетелства, снимки, инструментариум, копирки за икони, проекти за дърворезба и готови изделия. Представена е възстановка на зографска и резбарска работилници.", "date": "2017.09.26", "title": "Търговище: Изложбата „От ръката тревненска“ ще бъде открита в Регионален исторически музей"}
{"url": "http://www.focus-news.net/news/2017/09/26/2439964/stara-zagora-obshtinskata-biblioteka-iskra-v-kazanlak-poluchi-porednoto-darenie-ot-knigi-v-ramkite-na-kampaniyata-kazanlachani-za-kazanlak.html", "text": "Библиотека „Искра“ получи поредното дарение от книги в рамките на кампанията „Казанлъчани за Казанлък“. Това каза за Радио „Фокус“ директорът на библиотеката Анна Кожухарова. Тя заяви, че кампанията е част от проявите, които културният институт провежда във връзка с Европейските дни на наследството в България през 2017 година. Даренията на Даниела Койчева Коева, Ваня и Павел Златанови от художествена и философска литература са предназначени за читателите на Общинската библиотека в отдел „Заемна за възрастни\". \r\nВ навечерието на новата учебна година дарение е направено и за Детско-юношеския отдел от възпитаничката на Математическа гимназия Мариела Славова.\r\nВ началото на септември екипът на Общинска библиотека „Искра“ обяви началото и на кампания за издирване на книги издадени преди 1944 г., с основен акцент – книги и архивни материали за казанлъшкия край или от местни автори.\r\nДруга инициатива, която библиотеката провежда в рамките на Европейските дни на наследството е ориентирана към страницата на библиотеката във Фейсбук, където читателите могат да публикуват снимки на любими места в Казанлък, сгради, исторически, културни паметници и природни забележителности, свързани с местната история. \r\nСлавяна ГАЙДАРОВА", "date": "2017.09.26", "title": "Стара Загора: Общинската библиотека „Искра“ в Казанлък получи поредното дарение от книги в рамките на кампанията „Казанлъчани за Казанлък“"}
{"url": "http://www.focus-news.net/news/2017/09/26/2439965/dobrich-obshtinata-obnovi-materialnata-baza-za-predostavyane-na-sotsialni-uslugi-v-doma-za-stari-hora-domashniya-sotsialen-patronazh-i-obshtestvenata-trapezariya.html", "text": "Община Добрич реализира проект „Придобиване на дълготрайни активи за модернизация на съществуващата материална база за предоставяне на социални услуги в Дом за стари хора, Домашен социален патронаж и Обществена трапезария“. Това съобщиха от пресцентъра на Община Добрич. Общата стойност на проекта е 25 196.40 лева, от които 22 676.76  финансирани от Фонд „Социална закрила“ и 2 519.64 лева съфинансиране от Община Добрич. Със средствата са закупени и монтирани 9 броя професионални кухненски уреда, с което основно се обнови амортизираната база в Дома за стари хора. Новото оборудване ще се използва също от социалните услуги Домашен социален патронаж и Обществената трапезария, като ще подобри  удобството и ефективността при работата. Проектът ще осигури по-ефективна и по-качествена грижа за потребителите на трите социални услуги чрез предоставяне на здравословно и разнообразно хранене.", "date": "2017.09.26", "title": "Добрич: Общината обнови материалната база за предоставяне на социални услуги в Дома за стари хора, Домашния социален патронаж и Обществената трапезария"}
{"url": "http://www.focus-news.net/news/2017/09/26/2439966/savetnitsite-ot-gerb-sopot-s-pitane-do-kmeta-vav-vrazka-s-uvolnenieto-na-direktora-na-kashtata-muzey-ivan-vazov-stefan-filchev.html", "text": "Във връзка с уволнението на директора на къщата музей “Иван Вазов“ Стефан Филчев и така създалото се напрежение и гражданско недоволство в града, общинските съветници от ГЕРБ - Сопот внесоха питане до кмета Деян Дойнов, съобщиха от пресцентъра на ПП ГЕРБ. В питането се посочва следното: \r\nВ питането съветниците от ГЕРБ – Сопот настояват за  бърз писмен и устен отговор в залата на Общински съвет – Сопот, за да не остава  усещането за тенденциозност от страна на кмета.", "date": "2017.09.26", "title": "Съветниците от ГЕРБ-Сопот с питане до кмета във връзка с уволнението на директора на къщата музей „Иван Вазов“ Стефан Филчев"}
{"url": "http://www.focus-news.net/news/2017/09/26/2439967/xinhua-spored-kitayskiya-premier-pekin-i-vashington-imat-vzaimna-izgoda-ot-targovskite-vrazki-pomezhdu-si-i-tya-natezhava-nad-razlichiyata.html", "text": "Премиерът на Китай Ли Къцян заяви, че взаимните интереси на Вашингтон и Пекин в сферите на икономиката и търговията  натежават над различията, предава китайската агенция Xinhua.\r\n„Като най-големи търговски партньори една на друга, основната тенденция в китайско-американските икономически и търговски връзки е сътрудничеството“, заяви Ли, след срещата си с американския министър на търговията Уилбър Рос, който е на визита в Китай.\r\nКитай ще работи със Съединените щати в духа на взаимното уважение и взаимноизгодното сътрудничество, за да се увеличи стокооборота между двете страни и за разрешаването на търканията и различията, чрез диалог и консултации, каза китайският премиер\r\nСпоред него, жизнени и стабилни отношения между Пекин и Вашингтон служат на интересите и на двете страни, както и са в полза на международната общност.\r\nОт своя страна, Рос заяви, че отношенията между двете страни се стоплят и имат светло бъдеще, добавяйки че Съединените щати приветстват китайското постоянно и бързо откриване към света и ще подобряват комуникацията си с Китай, за осъществяването на повече търговия и инвестиционни партньорства, както и обмен на специалисти.\r\nПревод и редакция:", "date": "2017.09.26", "title": "Xinhua: Според китайския премиер, Пекин и Вашингтон имат взаимна изгода от търговските връзки помежду си и тя натежава над различията"}
{"url": "http://www.focus-news.net/news/2017/09/26/2439968/sofiya-vremenno-dvizhenieto-se-osashtestvyava-v-edna-lenta-po-pat-ii-81-kostinbrod-belidie-han-pri-km-12-poradi-patnotransportno-proizshestvie.html", "text": "Временно движението се осъществява в една лента по път II-81 Костинброд - Белидие хан, при км 12, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се осъществява в лентата, в посока Монтана.", "date": "2017.09.26", "title": "София: Временно движението се осъществява в една лента по път II-81 Костинброд - Белидие хан, при км 12, поради пътнотранспортно произшествие"}
{"url": "http://www.focus-news.net/news/2017/09/26/2439969/dobrich-obshtinata-poluchi-pozdravitelen-adres-ot-pobratimeniya-ruski-grad-saratov.html", "text": "Кметът на Добрич Йордан Йорданов получи днес поздравителен адрес от изпълняващия длъжността кмет на град Саратов Сергей Пилипенко по повод 25 септември. Това съобщиха от пресцентъра на Община Добрич. Адресът бе връчен от професор Виталий Ганеев, който с двама свои ученици от Ансамбъл „Радуга“ е на посещение в добруджанския град. От името на своите съграждани и от свое име Сергей Пилипенко заявява, че в продължение на много векове Русия и България ги свързват добри отношения и взаимно уважение. Градовете Саратов и Добрич повече от 20 години са побратимени и поддържат тези дружески отношения, които се основават на историческите общности на славянските народи. Изпълняващият длъжността кмет определя Добрич като съвременен град с голям културен и интелектуален потенциал и посочва, че трудолюбието, доброжелателството и целеустремеността са залог за неговото успешно развитие. „Надявам се, че и в бъдеще ние ще развиваме многостранни връзки между нашите градове. Пожелавам на жителите на Добрич просперитет, крепко здраве, бодър дух и благополучие“, се посочва още в официалния адрес.", "date": "2017.09.26", "title": "Добрич: Общината получи поздравителен адрес от побратимения руски град Саратов"}
{"url": "http://www.focus-news.net/news/2017/09/26/2439970/zam-ministar-irena-georgieva-blizo-38-mlrdlv-sa-obshtite-prihodi-ot-mezhdunaroden-turizam-za-parvite-7-mesetsa-na-2017-g-koeto-e-rast-s-107-spryamo-sashtiya-period-na-minalata-godina.html", "text": "Близо 3,8 млрд.лв. са общите приходи от международен туризъм за първите 7 месеца на 2017 г., което е ръст с 10,7%, спрямо същия период на миналата година. Това каза зам.-министърът на туризма Ирена Георгиева по време на откриването на Четвъртия годишен конгрес на Българския съюз по балнео и спа туризъм, който се провежда в Кюстендил, предаде репортер на Агенция „Фокус“. „За периода януари-юни 2017 г. България е посрещнала над 4,9 млн. чуждестранни туристи, което е 7,2 % ръст спрямо същия периода на миналата година. През първите седем месеца на годината имаме сериозни ръстове на различни пазари – Гърция, Германия, Турция, Полша, Великобритания, Украйна, Молдова, Франция, Израел, Италия и др“, заяви зам.-министърът. По думите ѝ за същия период от време общите приходи от международрен туризъм възлизат на близо 3,8 млрд. лв. като ръстът спрямо същия период на миналата година е 10,7 %. „Само с общи усилия и отговорно отношение към новите изисквания в нашата професия можем да надграждаме тези постижения и да ги направим устойчиви“, каза още зам.-министър Ирена Георгиева.\r\nВасилена ЙОРДАНОВА", "date": "2017.09.26", "title": "Зам.-министър Ирена Георгиева: Близо 3,8 млрд.лв. са общите приходи от международен туризъм за първите 7 месеца на 2017 г., което е ръст с 10,7%, спрямо същия период на миналата година"}
{"url": "http://www.focus-news.net/news/2017/09/26/2439971/plovdiv-darvo-padna-varhu-dve-koli-v-tsentara-na-grada.html", "text": "Акациево дърво падна върху две коли в центъра на Пловдив. Това съобщи за Радио „Фокус” - Пловдив директорът на ОП ”Паркове и градини” Стоян Алексиев. Инцидентът се е случил около обяд. Според Алексиев клоните са натежали от дъжда, който вали от снощи. По думите му дървото не е изгнило отвътре. Дървото все още не е вдигнато, тъй като собствениците на автомобили очакват застрахователите.\r\nОще четири - пет подобни сигнала за паднали дървета в града са подадени в Пловдив днес.\r\nЦветана ТОНЧЕВА", "date": "2017.09.26", "title": "Пловдив: Дърво падна върху две коли в центъра на града"}
{"url": "http://www.focus-news.net/news/2017/09/26/2439972/afp-emanyuel-makron-smyata-che-es-e-prekaleno-slab-prekaleno-baven-i-prekaleno-neefektiven.html", "text": "Президентът на Франция Еманюел Макрон заяви, че Европейският съюз е „прекалено слаб, прекалено бавен и прекалено неефективен“, при представянето на визията си за трансформиране на блока, по време на важна реч във френската столица Париж, предава AFP.\r\n“Тази Европа, която познаваме е прекалено слаба, прекалено бавна и прекалено неефективна, но само Европа ни дава капацитета да действаме на международната сцена в лицето на големите съвременни предизвикателства“, заяви той.\r\nПревод и редакция:", "date": "2017.09.26", "title": "AFP: Еманюел Макрон смята, че ЕС е „прекалено слаб, прекалено бавен и прекалено неефективен“"}
{"url": "http://www.focus-news.net/news/2017/09/26/2439973/glavniyat-prokuror-sotir-tsatsarov-obsadi-s-federalniya-prokuror-na-yuzhna-kaliforniya-problemite-s-nezakonnata-migratsiya-organiziranata-prestapnost-i-koruptsiyata.html", "text": "Днес в Съдебната палата главният прокурор Сотир Цацаров се срещна с федералния прокурор на Южна Калифорния Робърт Киафа. Това съобщиха от пресцентъра на Прокуратура на Република България. Г-н Киафа е на посещение в България по покана на Посолството на САЩ и на фондация „Риск Монитор“. Предвижда се той да изнесе лекции пред съдиите и прокурорите от Специализирания съд и Специализираната прокуратура за антикорупционни разследвания и за разследване на престъпления в обществените поръчки. \r\nВ хода на разговорите г-н Цацаров и г-н Киафа обсъдиха проблемите с незаконната миграция, с организираната престъпност и корупцията. \"Между 3000 и 5000 е ежегодният брой на делата в Южна Калифорния, свързани с незаконна миграция\", уточни г-н Киафа. Той посочи обаче, че не всички случаи се превръщат в наказателни производства. Г-н Цацаров заяви, че според българското законодателство всяко незаконно преминаване на границата е престъпление и се разследва от прокуратурата. \r\n\"В случаите на наказателни дела срещу политически фигури, прокуратурата винаги е упреквана, че се превръща в средство за политическо наказание\", каза г-н Киафа. \"Обвиненията на прокуратурата се доказват в съда, без значение дали има тълкувания на действията на обвинението от трети страни\", посочи още той. \r\nГ-н Цацаров и г-н Киафа се обединиха около становището, че работата на правоохранителните органи може да е успешна, само ако разследващи и прокурори работят заедно.", "date": "2017.09.26", "title": "Главният прокурор Сотир Цацаров обсъди с федералния прокурор на Южна Калифорния проблемите с незаконната миграция, организираната престъпност и корупцията"}
{"url": "http://www.focus-news.net/news/2017/09/26/2439974/smolyan-29-godishniyat-radoslav-hristoskov-e-otkrit-dezorientiran-i-premraznal-v-mestnostta-digata.html", "text": "При проведени издирвателни мероприятия на служителите от ОДМВР – Смолян и РУ – Мадан, днес, около 16.30 часа, 29-годишният Радослав Христосков е открит в местността Дигата, землище на град Рудозем. Това съобщиха от ОДМВР - Смолян. Мъжът е дезориентиран, премръзнал и мокър, но е жив. Незабавно му е оказана медицинска помощ и е транспортиран за лечение в МБАЛ – Смолян.", "date": "2017.09.26", "title": "Смолян: 29-годишният Радослав Христосков е открит дезориентиран и премръзнал в местността Дигата"}
{"url": "http://www.focus-news.net/news/2017/09/26/2439975/evropa-govori-na-ezika-na-inovatsiite-i-balgariya-shte-ima-aktivna-rolya-v-tozi-protses.html", "text": "\"Българското председателство отчита, че Европа на XXI век ще означава преди всичко Европа на предприемачеството, на иновациите и на новите възможности за устойчиво развитие. Европа днес безспорно се нуждае от визионери и предприемачи. Младите хора са онези, които разполагат с най-голям потенциал да бъдат такива – отворени към промяната, носители на новото, решителни и активни\". Това заяви заместник-министърът за Българското председателство на Съвета на ЕС 2018 Моника Панайотова по време на дискусията „Поколение Европа – новата вълна предприемачи“, организиран от Фондация „Българска памет“ с подкрепата на Представителството на Европейската комисия в България, Фондация „Ханс Зайдел“ и Община Варна, съобщиха от пресцентъра на Министерство за Българското председателство на Съвета на ЕС 2018.\r\nЕвропейските институции и държавите-членки днес обсъждат важни инициативи и законодателство, които да направят европейската икономика по-конкурентоспособна и динамична, отворена към цифровите трансформации, да създадат заетост, да стимулират устойчиво икономическо развитие, каза Моника Панайотова. Европа говори на езика на иновациите – свързани коли, интелигентни сгради, индустрия 4.0, и Българското председателство ще има активна роля в този процес през следващите месеци. Тя подчерта също, че стабилността и развитието на европейския континент преминават през европейската перспектива на Западните Балкани и тясното регионално сътрудничество със страните от Източното партньорство. Това е и фокус, който България ще постави като председател на Съвета на ЕС през първата половина на 2018 г.\r\nЗаместник-министърът за Българското председателство Моника Панайотова подчерта, че 2017-та година поставя началото на период на активно развитие на европейското измерение за българските градове. През 2017-та Варна за първи път получава приза Европейска младежка столица, а след нея следва София – Европейска столица на спорта 2018 и Пловдив – Европейска столица на културата 2019. Тези инициативи ще разкрият потенциала на българските градове и ще ги превърнат в притегателен център за проекти в различни сфери: предприемачество, градска среда, култура, нови технологии и техните приложения.\r\nXXI-вият Есенен семинарсе провежда на 25-29 септември 2017 г. в град Варна. Участниците във форума са над 200 млади хора от България, Албания, Македония, Молдова, Сърбия и Украйна. Сред гост-лекторите на събитието са г-н Огнян Златев, ръководител на Представителството на Европейската комисия в България, д-р Клаус Физингер, регионален директор за Югоизточна Европа на Фондация „Ханс Зайдел“, д-р Милен Врабевски, председател на Фондация „Българска памет“.\r\nЕсенните семинари са културно-образователна инициатива на Фондация „Българска памет“, която се провежда от 2007 г. насам и е насочена към европейската интеграция на младите ни сънародници от историческата диаспора в страните от Западните Балкани, Украйна и Молдова.", "date": "2017.09.26", "title": "Европа говори на езика на иновациите и България ще има активна роля в този процес"}
{"url": "http://www.focus-news.net/news/2017/09/26/2439976/stara-zagora-vremenno-dvizhenieto-se-osashtestvyava-v-edna-lenta-po-avtomagistrala-maritsa-pri-km-21-v-posoka-sofiya-poradi-patnotransportno-proizshestvie.html", "text": "Временно движението се осъществява в една лента по автомагистрала \"Марица\", при км 21, в посока София, поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "Стара Загора: Временно движението се осъществява в една лента по автомагистрала \"Марица\", при км 21, в посока София, поради пътнотранспортно произшествие"}
{"url": "http://www.focus-news.net/news/2017/09/26/2439977/sport-ot-2145-shte-se-igrayat-machovete-ot-grupovata-faza-na-shampionskata-liga-po-futbol.html", "text": "От 21:45 ще се играят вторите срещи от половината от групите на Шампионската лига. Ето и някои от тях:\r\nБорусия (Дортмунд) : Реал (Мадрид)\r\nСпартак (Москва) : Ливърпул\r\nНаполи : Фейенорд\r\nМанчестър Сити : Шахтьор (Донецк)\r\nМонако : Порто", "date": "2017.09.26", "title": "Спорт: От 21:45 ще се играят мачовете от груповата фаза на Шампионската лига по футбол"}
{"url": "http://www.focus-news.net/news/2017/09/26/2439978/sofiya-vazstanoveno-e-dvizhenieto-po-pat-ii-82-sofiya-samokov-v-uchastaka-pasarel-kokalyane.html", "text": "Възстановено е движението по път II-82 София - Самоков, в участъка Пасарел - Кокаляне. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "София: Възстановено е движението по път II-82 София - Самоков, в участъка Пасарел - Кокаляне"}
{"url": "http://www.focus-news.net/news/2017/09/26/2439979/dobrich-prof-ognyan-gerdzhikov-shte-predstavi-knigata-si-az-ne-byah-politik-v-grada-na-28-septemvri.html", "text": "Община Добрич е домакин и организатор на представянето на книгата на проф. Огнян Герджиков „Аз не бях политик“, което ще се състои на 28 септември, от 17.30 часа, в Огледална зала „Нели Божкова“. Това съобщиха от пресцентъра на Община Добрич. За спомените на проф. Герджиков ще говори Ана Боянова, носител на голямата награда „Блага Димитрова“ за 2014 година. Специално участие във вечерта ще има известният поет и драматург Недялко Йорданов, както и актьорите Ивана Джеджева и Емил Калев. За публиката е предвиден и музикален акцент. „Аз не бях политик“ е издание на Ателие „Аб“. Входът е свободен.\r\nПроф. Огнян Герджиков е роден на 19 март 1946 г. в София. Завършва Юридическия факултет на Софийския университет „Св. Климент Охридски“. Специализира във Виенския университет и в Хамбургския институт „Макс Планк“. Асистент при проф. Нисим Меворах, а по-късно професор по търговско право в СУ \"Св. Климент Охридски\". Автор на монографии и десетки статии в областта на търговското право.\r\nНа 5 юли 2001 г. е избран за председател на 39-то Народно събрание. Избиран е два пъти за народен представител от листата на НДСВ. Председател на Парламентарната комисия по правата на човека и вероизповеданията в 40-то Народно събрание. За периода 27 януари 2017 г. – 4 май 2017 г. Огнян Герджиков оглавява деветдесет и петото правителство на България (петото служебно). Носител на орден „Стара планина“.", "date": "2017.09.26", "title": "Добрич: Проф. Огнян Герджиков ще представи книгата си „Аз не бях политик“ в града на 28 септември"}
{"url": "http://www.focus-news.net/news/2017/09/26/2439980/anyuta-manyovska-kmet-na-selo-dolna-kremena-bezdomni-kucheta-nahapaha-6-godishno-dete.html", "text": "Бездомните кучета създават проблеми в селото, те нахапаха 6-годишно дете. Това каза за Радио „Фокус“ – Видин Анюта Маньовска, кмет на село Долна Кремена, Община Мездра. Тя посочи, че инцидентът е станал вчера, към 13.30 часа, 6-годишното момиче е било с майка си и тяхна близка. „Бездомното куче се е нахвърлило без повод върху детето, двете жени едва са го отървали от животното. Многократно съм сигнализирала за инциденти с нападения на бездомни кучета в селото, писала съм и докладни до кмета на общината“, каза Маньовска. Тя добави, че и нейните деца са били хапани от бездомните кучета. Според кмета на Долна Кремена проблемът е в приюта за кучета, изграден край селото. Собственикът на приюта обаче отричал това да е така и е казвал, че бездомните кучета не са негови. Днес кучето, нападнало 6-годишната Роксана е отведено в приют в село Кален. \"Малкото момиче е добре, но все още е много уплашена\", обясни кметът на село Долна Кремена. След нападението на кучето момиченцето било отведено в болницата в град Мездра, където раните на детето са обработени и то е било пуснато за домашно лечение.\r\nАнна ЛОЗАНОВА", "date": "2017.09.26", "title": "Анюта Маньовска, кмет на село Долна Кремена: Бездомни кучета нахапаха 6-годишно дете"}
{"url": "http://www.focus-news.net/news/2017/09/26/2439981/stefan-sharlopov-bsbst-neobohodim-e-mastarplan-za-razvitie-na-vsyaka-obshtina.html", "text": "Необоходим е мастърплан за развитие на всяка община. Това каза председателят на Българския съюз по балнео и спа туризъм (БСБСТ) Стефан Шарлопов по време на откриването на Четвъртия годишен конгрес на организацията, който се провежда в Кюстендил, предаде репортер на Агенция „Фокус“. „Ще предложа на всички кметове, които са тук, да изготвят мастърплан за развитие на всяка община. Без това нещо забравете за водещо, първо, второ място – това са статистики“, заяви Шарлопов. По думите му кметът трябва да си представи как неговата община или неговото населено място трябва да изглежда и като туристическа услуга, атракция и обществена инфраструктура, хотелска част и заведения, пешеходни и вело турове. Трябва да си го представи и следва тази политика в слeдващите 5-10 години. „Ако нямаш цел, а просто си се обявил за СПА дестинация и искаш да бъдеш първи – няма как да стане“, добави той.\r\n\"Вътрешният турrзъм е много важен, защото забравиш ли него, няма как да градиш международен\", каза още Шарлопов.  По думите му Кюстендил, който е домакин на годишния конгрес на Българския съюз по балнео и спа туризъм има уникални данни за развитие на туризъм. „Петър Паунов много добре разбира какво означава стъпка по стъпка, къде трябва да отиде и кога“, добави той. \r\nВасилена ЙОРДАНОВА", "date": "2017.09.26", "title": "Стефан Шарлопов, БСБСТ: Необоходим е мастърплан за развитие на всяка община"}
{"url": "http://www.focus-news.net/news/2017/09/26/2439982/sofiya-vremenno-e-ogranicheno-dvizhenieto-po-avtomagistrala-hemus-v-tunel-topli-dol-v-posoka-sofiya-poradi-patnotransportno-proizshestvie.html", "text": "Временно е ограничено движението по автомагистрала \"Хемус\", в тунел „Топли дол“, в посока София, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходният маршрут е от автомагистрала \"Хемус\" при пътен възел \"Ботевград\", път II-17, път I-1 Ботевград - София до пътен възел „Витинска река“ на АМ \"Хемус\". Трафикът се регулира от \"Пътна полиция\".", "date": "2017.09.26", "title": "София: Временно е ограничено движението по автомагистрала \"Хемус\", в тунел „Топли дол“, в посока София, поради пътнотранспортно произшествие"}
{"url": "http://www.focus-news.net/news/2017/09/26/2439983/narodniyat-predstavitel-ot-gerb-kiril-kalfin-vze-uchastie-v-diskusiya-vav-vrazka-s-predstoyashtoto-balgarsko-predsedatelstvo-na-saveta-na-es.html", "text": "Народният представител и областен координатор на ГЕРБ - Кюстендил Кирил Калфин взе участие в информационна среща-дискусия във връзка с предстоящото Българско председателство на Съвета на ЕС. Това съобщиха от пресцентъра на ПП ГЕРБ. Участие в дискусията взе министър Лиляна Павлова, която презентира пред присъстващите темата за председателството. \r\nСъбитието се състоя в залата на НЧ \"Братство - 1869\" в град Кюстендил и събра на едно място десетки граждани, представители на неправителствени организации, на местната и държавна власт, както и медии. Дискусията започна с откриване на детски рисунки и информационни табла, посветени на Европейския ден на езиците, който се чества днес, на 26 септември. \r\nПо-късно Лиляна Павлова  получи  като подарък шевица от кюстендилски район в унисон с логото за българското председателство. Пред присъстващите министър Павлова анонсира, че Кюстендилска област и по-специално Рилският манастир ще са част от културната програма по време на Българско председателство на Съвета на ЕС. \r\nНа дискусията присъстваха и кметът Петър Паунов, председателят на Общинския съвет - Кюстендил Михаела Крумова, общинският координатор на ГЕРБ Виктор Янев и съветници от местния мини парламент.", "date": "2017.09.26", "title": "Народният представител от ГЕРБ Кирил Калфин взе участие в дискусия във връзка с предстоящото Българско председателство на Съвета на ЕС"}
{"url": "http://www.focus-news.net/news/2017/09/26/2439984/rumen-georgiev-balgariya-tryabva-da-otstoyava-osp-da-bade-nasochena-kam-zashtita-na-srednite-i-drebni-proizvoditeli.html", "text": "Румен Георгиев, народен представител от ПГ на „БСП за България” проведе разговор с Деница Гацинска в предаването „Какво работят за София софийските избраници?“ в ефира на Радио К2, съобщиха от екипа на предаването \"Беновска пита\". Той заяви позиции по следните теми:\r\nВъзможно ли е сътрудничеството между ГЕРБ и БСП в Народното събрание?\r\nРумен Георгиев заяви, че почти по нито един от важните за държавата въпроси няма общо виждане между ГЕРБ и БСП. Той даде пример от неговата сфера – околната среда. БСП са били категорично против едноинстанционното производство по отношение на промените в Закона за опазване на околната среда, върнати от президента Радев с вето и приети отново. По предложения от БСП законопроект за храните също позициите са напълно противоположни. От БСП твърдо се обявяват в защита на родното производство и против двойните стандарти, които съществуват по отношение на качеството и цената на храните в Западна и Източна Европа. Тук обаче има разминавания с позициите на управляващите. \r\nИма ли опасност от намаляване на средствата от европейските фондове за България и по-специално по отношение на ОСП?\r\nРумен Георгиев обясни, че е зададен въпрос на земеделския министър Порожанов за ОСП и той е отговорил, че все още се водят преговори. Народният представител категорично заяви, че личното му мнение е, че до 2020 г. България трябва да защити  категорично в следващата ОСП средствата, отпуснати за България, да бъдат сходни с досегашните, а политиката да бъде насочена към защита на средните и дребни производители. За съжаление до този момент това не е така. Народният представител обясни, че дори и докладът на Европейската сметна палата заявя, че ОСП до момента е сбъркана. 80% от средствата отиват в 20% земеделски производители. Това води до изкривяване на земеделската политика. В България нещата стоят по същия начин и затова селата у нас се обезлюдяват. „Има много млади семейства, които искат да се занимават със животновъдство, но държавата за съжаление не спомага това да се осъществи! Това трябва категорично да бъде заявено при преговорите по ОСП!”, завърши Румен Георгиев разговора си с Деница Гацинска в предаването „Какво работят за София софийските избраници?“ в ефира на Радио К2 на 26 септември 2017 г.", "date": "2017.09.26", "title": "Румен Георгиев: България трябва да отстоява ОСП да бъде насочена към защита на средните и дребни производители"}
{"url": "http://www.focus-news.net/news/2017/09/26/2439985/veliko-tarnovo-s-kontsert-pod-otkrito-nebe-shte-zapochne-konkursat-srebarna-yantra-v-grada.html", "text": "С концерт под открито небе на 28 септември започва конкурсът „Сребърна Янтра“ във Велико Търново. Това съобщи организаторът на конкурса Румяна Начева, предаде репортер на Радио „Фокус“ – Велико Търново. От 18.00 часа участниците, които вече са пристигнали в града, ще изпълнят любимите си песни. „Така искаме да кажем „Добре дошла, „Сребърна Янтра 2017″. Има такава световна практика, във вечерите преди откриването на конкурса, да се прави подобен концерт с участието на изпълнителите, които на другия ден ще бъдат вече конкуренти“, допълни Румяна Начева. Тя подчерта, че официалното откриване на „Сребърна Янтра“ е на 29 септември, от 18.30 часа, пред МДТ „Константин Кисимов“. Половин час по-рано, в 18.00 часа, със свои изпълнения Военният духов оркестър ще открие празника. В програмата ще се включат и децата от ЦДГ „Слънце“, след което ще бъде изпълнена емблематичната за конкурса песен „Янтра“. Каратеките от клуб „Калоян“, децата от ЦДГ „Слънце“, и танцьорите от Спортен клуб „Зоки“ ще направят Флаш моб. Участие в него ще вземат и велосипедистите, които всеки последен петък от месеца правят своята традиционна велообиколка на града.  Конкурсната програма е в петък и събота, от 13.30 до 16.30 часа, за първа и втора възрастови групи, и от 19.00 до 22.00 часа – за трета и четвърта възрастови групи. Гала концертът на лауреатите е на 1 октомври, от 19.00 часа, в МДТ „Константин Кисимов“.\r\nНадежда КРЪСТЕВА", "date": "2017.09.26", "title": "Велико Търново: С концерт под открито небе ще започне конкурсът „Сребърна Янтра“ в града"}
{"url": "http://www.focus-news.net/news/2017/09/26/2439986/api-vazstanoveno-e-dvizhenieto-po-pat-iii-514-arbanasi-veliko-tarnovo.html", "text": "Възстановено е движението по път III-514 Арбанаси - Велико Търново. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "АПИ: Възстановено е движението по път III-514 Арбанаси - Велико Търново"}
{"url": "http://www.focus-news.net/news/2017/09/26/2439987/petar-paunov-kmet-na-kyustendil-22-e-rastat-na-turisti-v-kyustendil-za-poslednata-godina.html", "text": "22% е ръстът на туристи в Кюстендил за последната година. Това каза кметът на Кюстендил Петър Паунов по време на откриването на Четвъртия годишен конгрес на Българския съюз по балнео и спа туризъм, който се провежда в Кюстендил, предаде репортер на Агенция „Фокус“. По данни на НСИ през 2016 г. в Кюстендил са реализирани 42 308 нощувки.  Във връзка с броя на млади хора в туристическия бранш Паунов заяви: „За щастие все още има млади хора, но далеч не сме доволни от професионалната реализация“. По думите му в тази посока са необходими съвместни действия с Министерството на образованието и науката и Министерство на туризма, за да се покаже престижът на професиите, свързани с туризма, тъй като това е един изключително конкурентен продукт.", "date": "2017.09.26", "title": "Петър Паунов, кмет на Кюстендил: 22% е ръстът на туристи в Кюстендил за последната година"}
{"url": "http://www.focus-news.net/news/2017/09/26/2439988/ivan-takov-bsp-e-protiv-haotichnoto-stroitelstvo-na-visoki-sgradi-v-shirokiya-tsentar-na-sofiya.html", "text": "Иван Таков, общински съветник от „БСП за България” проведе разговор с Деница Гацинска в предаването „Какво работят за София софийските избраници?“ в ефира на Радио К2, съобщиха от екипа на предаването \"Беновска пита\". Той заяви позиции по следните теми:\r\nПарламентарните избори в Германия.\r\nИван Таков обясни, че изборите в Германия наистина са били очаквани с огромен интерес, тъй като ние сме в ЕС, а Германия е една от водещите държави в него. Той продължи, че за негово съжаление социалдемократите не са успели да направят достатъчно добър резултат. Те обаче са взели решение да останат в опозиция, което е правилно за момента, така че очакваме с интерес състава на новата коалиция. „За голямо мое лично съжаление „Алтернатива за Германия, една партия с крайно дясна риторика, наистина направи сериозен резултат, което показва, че има опасност от това, за което БСП от дълго време говори, от възраждане на крайнодесни настроения, а може да отидем и по-нататък – възраждане на един вид неонацизъм!”, категоричен бе общинският съветник. Според него това е много далече от принципите на ЕС.\r\nВодещата попита своя събеседник коя е причината за слабите резултати, които показват както християндемократите, така и социалдемократите. Събеседникът й отговори, че в момента наистина има страхове в Западна Европа, свързани с мигрантската вълна и опасност от тероризъм и тези страхове много умело се използват от някои популистки политици за печелене на гласове. Това е много голяма заплаха за Европа, защото насаждането на тези страхове сред гражданите, макар и не винаги те да са без основание, води до много уродливи неща. И в други европейски държави има възход на партии от типа на „Алтернатива за Германия”, но това е опасност за целия ЕС, защото тези формации обикновено са с антиевропейска риторика. \r\nИван Таков беше категоричен, бе БСП винаги са отстоявали ценности, които са характерни за ЕС и за социалната държава. \r\nПравилно ли са постъпили БСП когато са отказали да съставят широка коалиция с ГЕРБ?\r\n„По темата се включи и лидерът на ПЕС Сергей Станишев, който заяви, че сигналите от Германия са тревожни, а моделът на големите коалиции е изчерпан. В същото време в телевизионните дебати се повтаряше тезата, че голямата коалиция е вредна за демокрацията. В тази връзка правилно и националноотговорно ли постъпи БСП когато отказа да направи широка коалиция с ГЕРБ?”, попита водещата Деница Гацинска. Иван Таков отговори, че според него решението е било правилно и в настоящия момент продължава да защитава тази теза. Той подчерта, че БСП и ГЕРБ са на диаметрално противоположни позиции и двете партии нямат допирни точки. БСП ясно са заявили своите приоритети и те до голяма степен се различават от тези на ГЕРБ. Още повече, че обещанията, които ГЕРБ са давали, въобще не се изпълняват. \r\nЗависимостта на строителния бизнес от обществените поръчки.\r\n„Днес регионалният министър заяви, че ¾ от бизнеса в строителството е свързан с обществени поръчки, които са с държавни и европейски средства. Опасна ли е тази зависимост за строителните фирми и какво ще правим, когато европейските средства свършат?”, попита водещата Деница Гацинска. Иван Таков отговори, че това наистина е опасно. Той продължи, че в последните години държавата и общините са се превърнали в основен донор за средства за строителните фирми, а това крие опасности. Това произлиза от цялостната икономическа ситуация в държавата. Това показва ограничава на чуждестранните и местни инвестиции. Иван Таков беше категоричен, че трябва да се търсят различни решения и да станем по-конкурентоспособни на пазара, да се опитваме да привличаме и чужди инвеститори, както правят съседните ни държави.\r\nПроблемът с високото строителство в София.\r\n„БСП-София излязохте с позиция за презастрояването на София, приехте доклад на общинските съветници от групата на „БСП-лява България”, кои са основните изводи от доклада, какви рискове съзирате и какво решение предлагате?”, попита водещата Деница Гацинска. Иван Таков отговори, че още на 25-ти юли е била направена широка дискусия с главния архитект на Столична община по повод презастрояването и високото строителство. Той продължи, че то в момента се извършва хаотично, като се използват вратички в закона, които позволява механично деление на терените и по този начин инвеститорите се облагодетелстват. Затова и вчера се е взело решение в рамките на един месец да се направят конкретни предложения съвместно групата на общинските съветници и на народните представители да направят своите предложения. \r\nИван Таков обясни, че преди време се е взело решение по западното направление по бул. „Тодор Александров” и по „Цариградско шосе” да има високо строителство. От БСП са категорично против. „Против сме хаотично и безразборно да изникват в централната градска част и в широкия център такива високи сгради, защото освен че пречат на комуникациите и затрудняват движението, те създават големи неудобства и за живущите в тези райони!”, завърши Иван Таков разговора си с Деница Гацинска в предаването „Какво работят за София софийските избраници?“ в ефира на Радио К2 на 26 септември 2017 г.", "date": "2017.09.26", "title": "Иван Таков: БСП е против хаотичното строителство на високи сгради в широкия център на София"}
{"url": "http://www.focus-news.net/news/2017/09/26/2439989/the-localshvetsiya-shvedski-turist-e-globen-za-tova-che-e-ritnal-kamerierka-v-balgarski-hotel.html", "text": "Шведски турист, който бе заснет на охранителните камери в български хотел как рита камериерка, беше глобен за деянието си, предава шведското издание на The Local.\r\nПрез юни се появи запис от охранителните камери на хотел в популярния български курорт Слънчев бряг как 53-годишен шведски турист рита в лицето камериерка, която в този момент чисти пода.\r\nКамериерката е изпаднала в безсъзнание и е получила сътресение на мозъка. По-късно тя коментира, че е била ритната „като футболна топка“ и че е в шок. Туристът беше арестуван и по време на следствието твърдеше, че не си спомня инцидента, защото е бил пиян.\r\nТази седмица, съдът отхвърли обясненията му и го осъди да заплати глоба от 4500 лева (2960 долара). Освен това, той трябва да заплати и разходите по делото, на стойност 600 лева (362$).\r\nСпоред българските медии, съдията е казал, че мъжът се е опитвал да използва ефектите от алкохола, за да замаскира това, което е направил и е показал „пълна липса на хуманност“.", "date": "2017.09.26", "title": "The Local(Швеция): Шведски турист е глобен за това, че е ритнал камериерка в български хотел"}
{"url": "http://www.focus-news.net/news/2017/09/26/2439990/blagoevgrad-razchisteni-sa-padnalite-kamani-koito-zatrudnyavaha-dvizhenieto-po-vtoroklasen-pat19-mezhdu-gradevo-i-predel.html", "text": "Разчистени са падналите камъни, които затрудняваха движението по второкласен път–19, между Градево и Предел, при отклонение за махала Марево. Това съобщиха за Радио „Фокус“ – Пирин от Областно пътно управление – Благоевград. Движението в района се извършваше в едната пътна лента. Най-вероятната причина за струпването на каменната маса по пътя е интензивният дъжд, който вали в областта от началото на деня. От пътното управление призоваха водачите на моторни превозни средства да карат внимателно, за да бъдат избегнати инциденти на пътя. През деня е регистриран един инцидент на пътя Добринище – Елешница. Той е възникнал между два леки автомобила. Няма данни за пострадали. Пътнотранспортното произшествие към момента се обслужва. Трафикът по автомагистрала „Струма“ и главен път Е-79 е  натоварен в края на работния ден. През деня обстановката по пътищата е била спокойна и няма регистрирани тежки пътни инциденти или активизирали се свлачища. С повишено внимание трябва да се извършва движението по третокласен път-108 АМ „Струма“ – село Кърналово, от км 0+000 до км 7+000, поради косене и изсичане на храсти и почистване на окопи. Преминаването през участъка се осъществява в лявата или дясната лента за движение, съгласно поставените пътни знаци до 29 септември. Същата организация на движението е в сила и за третокласен път–198 селата Пирин и Горно Спанчево, от км 28+000 до км 38+000, отново заради косене и изсичане на храсти, и почистване на окопи. Поради разрушена подпорна стена с дължина 15 метра дясното платно за движение е подкопано, и  преминаването се извършва само в лявата лента на третокласен път–198 Гоце Делчев – Катунци – Петрич при км 38+380, в село Горно Спанчево.  Едното платно за движение е деформирано поради активизирало се свлачище и преминаването се извършва само в едната лента на третокласен път–1972, между селата Блатска и Абланица, при км 7+700.\r\nЛивия НИНОВА", "date": "2017.09.26", "title": "Благоевград: Разчистени са падналите камъни, които затрудняваха движението по второкласен път–19, между Градево и Предел"}
{"url": "http://www.focus-news.net/news/2017/09/26/2439991/plovdiv-s-muzikalno-stsenichen-spektakal-v-rayon-iztochen-se-obyaviha-sreshtu-protivoobshtestvenite-proyavi.html", "text": "С музикално-сценичен спектакъл в Район „Източен” в Пловдив се обявиха срещу противообществените прояви, предаде репортер на Радио „Фокус” - Пловдив. Експерименталният форум-театър, който беше подготвен от Местната комисия за борба срещу противообществените прояви на малолетни и непълнолетни в район „Източен“, се проведе във Военния клуб. На него присъстваха Констатин Томанов, председател на Централната комисия към МС, и Петко Василев, секретар на Общинската комисия.\r\nВ препълнения салон под вещото ръководство на режисьора Лили Секова ученици от училищата в района направиха етюди, чрез които те самите и публиката  участваха в дебат за доброто и лошото и как винаги да се случва доброто. Мотото на форум-театъра „Стоп! Аз не харесвам това!“ пряко се ангажираше с естеството на противообществени прояви, показани чрез театрализираната игра. Участие взеха ученици от ОУ “Димчо Дебелянов“, ОУ “Пенчо Славейков“, СУ “Найден Геров“ и ОУ “Васил Левски“. Най-много аплодисменти получи индийският танц от танцова група „Славейковчета“, както и изпълнението на песента “Вода“ от Музикално студио“ Детски свят“. Театрална формация от ОУ “Димчо Дебелянов“ представи постановката „Красивото зайче“, чрез която показаха, че да си различен е уникалност, а не е повод за страдание.\r\nКонстантин Томанов награди участниците и заяви, че се възхищава на усилията на цялото ръководство на район „Източен“ за превенция на противообществените прояви  и особено на реализацията на този спектакъл. Той благодари на Мария  Никовска- секретар на МКБППМН в района, която е положила усилия за тази проява и заяви, че като бивш телевизионер дава много висока оценка на видяното, което ще сподели с останалите общини.\r\nНа проявата присъства освен цялото ръководство на район „Източен“ и Стефка Симеонова – гл. експерт „Образование и култура“.\r\nЦветана ТОНЧЕВА", "date": "2017.09.26", "title": "Пловдив: С музикално-сценичен спектакъл в Район „Източен” се обявиха срещу противообществените прояви"}
{"url": "http://www.focus-news.net/news/2017/09/26/2439992/shumen-proekt-prozrachen-dostapen-i-nezavisim-sad-s-visoko-obshtestveno-doverie-shte-bade-realiziran-v-grada.html", "text": "Проект „Прозрачен, достъпен и независим съд с високо обществено доверие“ ще бъде реализиран в партньорство с Окръжен съд – Шумен и Районен съд – Шумен, предаде репортер на Радио „Фокус“ - Шумен. Проектът бе представен на пресконференция с участието на Недялка Русева от СНЦ „Демократично сдружение „Искам да Знам“ - бенефициент по проекта и председателите на Окръжния съд София Радославова и на Районния съд Емилиян Ангелов. Проектът е с продължителност от 17 месеца и е на стойност 96 794 лв. Целта е осъществяване на граждански мониторинг върху съдебната реформа и върху мерките, които местните съдилища прилагат, за да осигурят прозрачност и независимост на работата си, както и равен достъп до правосъдие за бизнеса и гражданите, с акцент върху тези в неравностойно положение. В продължение на два месеца ще се извърши обществено допитване, като анкетите ще бъдат анонимни. Наблюдение на работата на съда е втората основна дейност по проекта, като ще се следи ходът на делата, тяхното разпределение, изборът на съдебни заседатели и други дейности от работата на съдилищата. Резултатите от общественото допитване и гражданският мониторинг ще бъдат оформени в доклади с препоръки и мерки, които да подобрят работата на съда. Месец преди да завърши проектът в съда ще бъдат приложени част от изведените препоръки. „Гражданското наблюдение е необходимо за работата на съда, който като институция има желание да се отвори и дейността му да стане прозрачна и достъпна за гражданите, да се върне наистина доверието в съдебната институция,  мерките и дейностите заложени в проекта се покриват частично и с мерките, които са заложени в концепциите ни за стратегическо управление и които са свързани с прозрачността на работата на съда и приближаване на съдебната институция до гражданите“, заяви София Радославова.\r\nИвелина ИВАНОВА", "date": "2017.09.26", "title": "Шумен: Проект „Прозрачен, достъпен и независим съд с високо обществено доверие“ ще бъде реализиран в града"}
{"url": "http://www.focus-news.net/news/2017/09/26/2439993/veliko-tarnovo-20-sportni-kluba-po-razlichni-interesi-rabotyat-v-obshtina-svishtov-predstoi-razkrivaneto-i-na-takav-za-koloezdachi.html", "text": "20 спортни клуба по различни интереси работят на територията на Свищовска община. Това заяви в ефира на Радио „Фокус“ – Велико Търново зам.-кметът на Свищов Борислав Замфиров. Той подчерта, че въпреки лошото състояние на спорната база в града, Общината прави всичко възможно за развитието му. „Новото, което направихме, понеже от около 35 - 40 години насам, за пръв път през тази година през Свищов премина Международната колоездачна обиколка на България, имах разговори с председателя на Българския клуб по колоездене, който ми даде уверението си, че ще съдейства за разкриването на такъв клуб и в Свищов“, обясни Борислав Замфиров. Той добави, че според него към подобна структура ще има сериозен интерес. Процедурите по разкриване на Колоездачен клуб вече са стартирали. Единственият спорт, за който няма разкрита структура е баскетбол.\r\nЛуиза ТРАНЧЕВА", "date": "2017.09.26", "title": "Велико Търново: 20 спортни клуба по различни интереси работят в община Свищов, предстои разкриването и на такъв за колоездачи"}
{"url": "http://www.focus-news.net/news/2017/09/26/2439994/aktsenti-v-sutreshniya-blok-dobro-utro-balgariya-na-radio-fokus-na-27-septemvri.html", "text": "Може ли България да стане част от Еврозоната до няколко години и готова ли е страната ни за тази стъпка? По темата ще разговаряме в сутрешния блок „Добро утро, България“ на Радио „Фокус“ с икономиста проф. Боян Дуранкев. \r\nЩе се стигне ли до военна интервенция след референдума за независимост на Иракски Кюрдистан и до колко сериозен конфликт може да се стигне в региона? Очаквайте с коментар арабистът проф. Владимир Чуков. Ще успее ли КАТ да направи шофьорите по-отговорни като им подарява хендсфри при регистрацията на автомобил? \r\nЗащо страната ни трайно води чената  статистика за най-много загинали в катастрофи в ЕС? За мерките за повече жертви на пътя ще разговаряме с експерта по пътна безопасност Алекси Стратиев. След 9.00 часа Венцеслав Илчев от Радио „Фокус“ - Кюстендил ще ни разкаже за предстоящото десето юбилейно издание на Празника на плодородиетo, който организират в града. Ще насочим вниманието ви и към още едно предстоящото събитие - планинският лекоатлетически полумаратон “Ремово - Блатца - Ракитово“ - 2017 на 7 октомври. Тези и още теми в „Добро утро, България“ от 6.00 до 10.00 с водещ Евелин Цанева.", "date": "2017.09.26", "title": "Акценти в сутрешния блок „Добро утро, България“ на Радио „Фокус“ на 27 септември"}
{"url": "http://www.focus-news.net/news/2017/09/26/2439995/bloomberg-puerto-riko-moli-za-pomosht-chicho-sam-nie-sashto-sme-amerikantsi.html", "text": "Губернаторът на Пуерто Рико Рикардо Росейо и правителството на американската територия зоват за помощ Вашингтон, след като ураганът „Мария“ нанесе огромни разрушения на карибския остров. „Трябва да бъде изпратена безпрецедентна помощ на Пуерто Рико, за да можем да започнем възстановяването още сега“, коментира губернаторът, цитиран от Bloomberg.\r\nПуерто Рико е остров, на който живеят 3,4 милиона американци, нямащи право да изпращат свои представители в Конгреса на страната. Сега ръководството на карибската територия лобира във Вашингтон за изпращането на милиарди долари, под формата на помощ, за да се възстанови инфраструктурата, включително унищожената електропреносна мрежа, правейки това в разгара на вече прекалено скъпия сезон на ураганите, след преминаването на „Харви“ през Тексас и Луизина и на „Ирма“ през Флорида.\r\nНа острова бяха изпратени 10 хиляди федерални работници, които осъществяваха мисии за издирване и спасяване, помагаха за прокарването на електричество за болниците и носеха хуманитарна помощ, бебешка храна и др. Но правителството на Росейо не изпуска възможност да припомни на Вашингтон за Пуерто Рико и неговите проблеми – островът има хронични финансови проблеми и фалира на няколко пъти през последните години.\r\nНа летището в столицата на Пуерто Рико – Сан Хуан – има признаци на хаос. Хората чакат полетите си, които са отменени от дни. Жени с деца плачат, а туристи снимат филмчета със смартфоните си и искат отговори, защо няма вода и други провизии извън скъпите магазини в зоната на летището.\r\nПревод и редакция:", "date": "2017.09.26", "title": "Bloomberg: Пуерто Рико моли за помощ Чичо Сам: Ние също сме американци"}
{"url": "http://www.focus-news.net/news/2017/09/26/2439996/stefan-sharlopov-bsbst-neobhodim-e-mnogo-silen-fokus-varhu-vatreshniya-turizam.html", "text": "Необходим е много силен фокус върху вътрешния туризъм. Това каза председателят на Българския съюз по балнео и спа туризъм (БСБСТ) Стефан Шарлопов по време на Четвъртия годишен конгрес на организацията, който се провежда в Кюстендил, предаде репортер на Агенция „Фокус“. \"Трябва да видим как да представим на българина нашия национален туристически продукт. За морето и планините няма какво да им обясняваме – 90% от българите знаят. Но по отношение на надграждането на туристичесия продукт – тук е мястото на държавата\", заяви Шарлопов. По думите му много българи не си познават държавата и не знаят къде у нас се намират различни културни артефакти и СПА центрове.\r\nШарлопов отбеляза, че трябва да се намери начин пропуските да бъдат запълнени. Според него с цел да се фокусира върху вътрешния пазар всеки един представител на бизнеса би могъл да добави в цената на своята услуга или продукт допълнителен продукт на същата цена за бългрските туристи, без това да бъде възприето като дискриминация от страна на ЕС.   \r\nВасилена ЙОРДАНОВА", "date": "2017.09.26", "title": "Стефан Шарлопов, БСБСТ: Необходим е много силен фокус върху вътрешния туризъм"}
{"url": "http://www.focus-news.net/news/2017/09/26/2439997/tsvetislava-tsvetkova-za-deset-godini-upravlenie-na-pp-gerb-realizirahme-proekti-ot-izklyuchitelna-vazhnost-za-razvitieto-na-obshtina-tran.html", "text": "За десет години управление на ПП ГЕРБ, ние успяхме да реализираме множество проекти от изключителна важност за инфраструктурното и социалното развитие на община Трън. Приоритетът на ГЕРБ за първите два мандата намира най-пряко отражение в нашата община. Това заяви кандидатът за кмет на Община Трън Цветислава Цветкова, съобщиха от пресцентъра на ПП ГЕРБ. Тя поясни, че успешната реализация на европейски проекти е политика, която Община Трън следва неотклонно и има реални резултати.\r\n„Кандидатирам се за кмет на Община Трън, за да довърша започнатото. \r\nИскам нашият град да стане едно по-добро място за живеене. Доста проекти успяхме да реализираме за 6 години и всеки един от тях е от полза за жителите на община Трън. Наблегнали сме на проекти в социалната сфера, такива за  подобряване състоянието на пътната инфраструктура и развитието на туризма в региона“, подчерта кандидатът на ПП ГЕРБ. Тя категорично заяви, че с всичко това е видимо и е в ярък контраст с това, което предишния кмет Станислав Николов и неговият екип са получили като наследство.\r\n„Имаме много неща за довършване. Очакваме одобрението на важни проекти за подобряване условията на живот в община Трън, за интеграцията на ромските деца в Трън, за озеленяване и благоустройство на детска градина „Ален Мак”, за опазване и развитие на културните традиции в Трън. \r\nПредстои да бъде входиран проектът за довеждащ водопровод от с.Банкя да гр.Трън. Изготвен и предаден на община Трън е проектът за рехабилитация на еко пътека. Предстои прилагане на мерки за енергийна ефективност но сградата на ДГ „Ален Мак““, каза още  Цветислава Цветкова. Тя  представи обстойна информация за вече реализираните от ПП ГЕРБ в община Трън проекти, както следва:\r\n„Реконструкция на централна градска част – гр. Трън” – етап 2: Проектът се реализира по Програма за развитие на селските райони 2007-2013г., мярка 322 „Обновяване и развитие на населените места” и е на стойност 1\r\n470 828.00 лв. Дейностите по него включват цялостно реконструиране на централна градска част – тротоари, озеленяване, осветление, улици, паркови пространства, детска площадка.\r\nИнтегриран проект за водоснабдяване и канализация на град Трън, Община\r\nТрън: проект за реконструкция и разширение на съществуваща водопроводна мрежа, проект за реконструкция и разширение на съществуваща канализационна мрежа, проект за пречиствателна станция за отпадъчни води. Проектът е на стойност 291 000.00 лв., като целевите средства са отпуснати по приоритетна ос 1 на „Оперативна програма околна среда” \r\n2007-2013 г. Дейностите по него включват изработване на проекти за реконструкция и разширение на съществуваща водопроводна мрежа, за реконструкция и разширение на съществуваща канализационна мрежа и за пречиствателна станция за отпадъчни води.\r\nСаниране на сградата на Общинска администрация-община Трън. Средствата са на стойност 213 855,00 лв. и са отпуснати по Проект „Красива България“, Мярка 01 „Подобряване на градската среда“. Дейностите по него включват прилагане на мерките на енергийна ефективност чрез саниране сградата на общинската администрация – смяна на дограма, топлоизолация, изграждане на многоскатен покрив, изграждане на нова отоплителна система с котле на пелети.\r\nИзвършване на ремонт на Спортна зала гр. Трън на стойност 67 000 лв. \r\nДейностите по проекта включват ремонт на покрив чрез полагане на нова хидроизолация и нов дървен обков.\r\n„Община Трън: с отговорност към бъдещето“: Проектът включва прилагане на мерки за енергийна ефективност в сградата на СОУ „Гео Милев” – гр. Трън чрез саниране на сградата и полагане на хидро и топлоизолация на тавани \r\nи покрив. Той е на стойност 576 010.33 лв. и се реализира по \r\nОперативна програма „Регионално развитие” 2007 - 2013 г., Приоритетна ос 4 „Местно развитие и сътрудничество”.\r\n„Укрепване на капацитета на млекопроизводителите и\r\nмлекопреработвателите“: Той се реализира по програма за трансгранично сътрудничество България Сърбия и е на стойност 184 352,63 евро. \r\nДейностите по него включват ремонт и обзавеждане на зала за лекции и малък кабинет за лекторите в Дома на Културата, гр. Трън, обучение на млекопреработвателите и млекопроизводителите по съвременните методи за организиране на фермите, обмен на практически знания и добри практики между млекопроизводителите и млекопреработвателите в трансграничната зона, организация на трансгранично събитие – Фестивал на млякото в Трън и експертна конференция в Ниш и панаир на сиренето.\r\n„Почистване на речно корито, изграждане и укрепване на дребно мащабни инфраструктурни съоръжения на река Ерма, за предотвратяване на наводнения на територията на гр. Трън, общ. Трън”. Проектът се реализира по ОП „Регионално развитие” 2007 - 2013 г. и е на стойност 576 010.33 лв. \r\nДейностите по него целят прилагане на мерки за енергийна ефективност чрез саниране на сградата и полагане на хидро и топлоизолация на тавани и покрив.\r\n„Строителство на парк за отдих, Туристически информационен център, реконструкция на съществуваща еко-пътека, информационна инфраструктура, която ще обслужва нуждите на ТИЦ“. Проектът е по програма за трансгранично сътрудничество и е на стойност 424 531,34 евро. Дейностите по него включват реконструкция на съществуваща екопътека в община Трън; изграждане на парк за отдих в местността „Ждрелото”; и зграждане на нова екопътека в община Димитровград и Туристически информационен център; изграждане на информационна инфраструктура в транс-граничния регион; „Ремонт и въвеждане на мерки за енергийна ефективност на сградата на Народно читалище „Г. Пинджурова” – 1895г., гр. Трън“: проектът е на стойност 712 816 лв. с включен ДДС и е дейностите по него включват мерки за енергийна ефективност чрез саниране на сградата и полагане на хидро и топлоизолация на тавани и покрив. Подмяна на дограма.\r\n„Повишаване качеството на живот на населението на Община Трън чрез инвестиции в центрове за спорт”: Проектът е по Програма за развитие на селските райони 2007 - 2013 г., мярка 321 – Основни услуги на населението и икономиката в селските райони и е на стойност 3 821 192,00 лв. без ДДС. Дейностите в проекта включват реконструкция на футболно игрище, изграждане на трибуни, козирка и осветителна система на градски стадион гр. Трън и изграждане на многофункционален спортен комплекс, предназначен за всички възрастови групи и хора в неравностойно положение.\r\n„Рехабилитация, реконструкция и изграждане на улично осветление и тротоарна мрежа в община Трън”: Проектът се реализира по Програма за развитие на селските райони 2007 - 2013 г., мярка 322 – Обновяване и развитие на населените места и е на стойност 1 949 170.00 лв. без ДДС. Дейностите по него включват реконструкция на улично осветление и тротоари в община Трън.\r\n„Домашна помощ за независим живот в Община Трън“: Проектът се реализира със средства предоставени от Европейски социален фонд 2007-2013г. и Оперативна програма „Развитие на човешките ресурси” на стойност 177 906,67 лв. Дейностите по него включват подбор и назначаване на  социалните асистенти и домашните помощници; приемане на заявления от кандидат-потребители, индивидуална оценка на потребноститe, подбор и сключване на тристранни договори; закупуване на техническо оборудване и оборудване за офиса за управление на проекта; обучение; Предоставяне на социалната услуга  от социалните асистенти и домашните помощници и др.\r\n„Подобряване условията на живот в община Трън чрез усъвършенстване на пътната инфраструктура и достъпа до услуги”: Проектът се реализира по програма за развитие на селските райони 2007-2013г.,  и е на стойност 5\r\n425 672,00 лв. Дейностите по него включват рехабилитация на 8 пътни\r\nотдечки:\r\n- PER3158 /II–63, Трън – Стрезимировци/ - Бераинци от km. 0+000 до \r\nkm. 1+046.64;\r\n- PER3185 /II-63, Трън - Стрезимировци/ - Турoковци от km. 0+000 до \r\nkm. 0+848.07;\r\n- PER3159 /II-63, Трън - Стрезимировци/ - Забел от km. 0+000 до km. \r\n1+700;\r\n- PER3162 /II-63, Трън - Стрезимировци/ - Залениград от km. 0+000 до \r\nkm. 2+300;\r\n- PER3164 /II–63, Трън – Стрезимировци/ - Милославци от km. 0+000 до \r\nkm. 1+900;\r\n- PER3165 /II-63, Трън - Стрезимировци/ - Главановци - Рани луг от \r\nkm. 0+000 до km. 3+000;\r\n- PER3171 /III–637, Трън – Вукан/ - Бусинци от km. 0+000 до km. \r\n2+291.22;\r\n- PER3186 /III–637, Трън – Вукан/ - Студен извор от km. 0+000 до km. \r\n1+077.98.\r\n„Рехабилитация, реконструкция и изграждане на улично осветление и тротоарна мрежа в община Трън“. Той се реализира по програма за развитие на селските райони 2007-2013г. и е на стойност 1 949 170.00 лв. без ДДС. \r\nДейностите в проекта включват реконструкция на улично осветление и тротоари в община Трън, изграждане на нова тротоарна настилка на ул. \r\n„Петър Асенов”, с обща площ 1 136 м2 и ул. „Мосаловска”, с обща площ 1\r\n605 м2.\r\n„Щастливо детство“: Проект за социално включване към Световната банка на стойност 392 469,00 лв. с ДДС, 5% съфинансиране в размер на 20 000 лв. \r\nДейностите по него включват предоставяне на социални услуги на деца от 0 до 7 годишна възраст и техните родители: Формиране и развитие на родителски умения; Ранна интервенция на уврежданията чрез създаване на Център за ранна интервенция на уврежданията; Семейно консултиране и подкрепа; Здравна консултация за деца; Семейни центрове; Интеграция на децата в детските градини и в предучилищните групи/класове; Допълнителна подготовка за равен старт в училище; Индивидуална педагогическа подкрепа за деца с увреждания; Формиране и развитие на родителски умения; Ранна интервенция на уврежданията чрез създаване на Център за ранна интервенция на уврежданията; Детегледачи (грижа в домашна среда); Инвестиции в строителни/ремонтни дейности, оборудване и материали.\r\n„Насърчаване на туристическите дейности в Община Трън – Приключенски център Трън“: Проектът се реализира по програма за развитие на селските райони 2007-2013 г., на стойност 353 528,00 лв. Дейностите по него включват изграждане на Информационен център и планинско колоездачно трасе около ждрелото на р. Ерма /велоалея “Ждрелото”/; информационни табели, пейки и кошчета за отпадъци/ и др.\r\n„Непознатата България - Откритието „Западни покрайнини”. Проектът се реализира по Оперативна програма Регионално развитие 2007-2013 г., Приоритетна ос 3 „Устойчиво развитие на туризма” и е на стойност 394\r\n176,00 лв. с ДДС и 5% съфинансиране в размер на 19 413,60 лв. \r\nДейностите по него включват организация и управление на проекта. \r\nразработване на туристически пакети; подготовка и разпространение на информационни и рекламни материали за туристическия район и предложения за подкрепа туристически продукт; участие в регионални, национални и международни туристически борси, и панаири; организиране на експедиентски тур и др.", "date": "2017.09.26", "title": "Цветислава Цветкова: За десет години управление на ПП ГЕРБ реализирахме проекти от изключителна важност за развитието на община Трън"}
{"url": "http://www.focus-news.net/news/2017/09/26/2439998/shumen-elektronni-tabla-s-informatsiya-za-razglezhdanite-ot-okrazhniya-sad-dela-sa-montirani-v-sgradata-na-sada.html", "text": "Електронни табла с информация за делата, които текат в Окръжния съд, са монтирани в сградата на съда. Това съобщи на пресконференция София Радославова, председател на Окръжен съд - Шумен, предаде репортер на Радио „Фокус“ - Шумен. Основното табло е на първи етаж в Съдебната палата, то предлага информация за всички видове дела, които се разглеждат в Окръжния съд, с посочване на съответните зали и часа на съдебните заседания. Индивидуални табла са монтирани и пред трите съдебни зали. С червен цвят се обозначават делата, които се гледат при закрити врати. „Тази опция е поръчана допълнително, за първи път е въведена при нас и ще се въвежда в съдилищата, които също ще поставят монитори“, каза Радославова. Монитори са поставени и на съдийските банки в трите зали, за улеснение при проследяване на съдебния протокол при по-продължителни заседания и при необходимост да се използва нормативната уредба. София Радославова посочи, че за последните месеци е извършена оптимизация на състава на съдебните служители, като част от тях са пренасочени да извършват сканиране и дигитализиране на делата, за да може съдът да е готов да се включи в електронното правосъдие.\r\nИвелина ИВАНОВА", "date": "2017.09.26", "title": "Шумен: Електронни табла с информация за разглежданите от Окръжния съд дела са монтирани в сградата на съда"}
{"url": "http://www.focus-news.net/news/2017/09/26/2439999/sofiya-edin-chovek-e-zaginal-pri-katastrofa-mezhdu-dva-avtomobila-sled-kostinbrod-v-posoka-petrohan.html", "text": "Един човек е загинал при челен удар между два леки автомобила след Костинброд, посока Петрохан. Това съобщиха от пресцентъра на МВР. Движението в участъка е затруднено, предстои оглед, пътни полицаи насочват трафика. Инцидентът е станал около 17.00 часа.", "date": "2017.09.26", "title": "София: Един човек е загинал при катастрофа между два  автомобила след Костинброд, в посока Петрохан"}
{"url": "http://www.focus-news.net/news/2017/09/26/2440000/blagoevgrad-sluzhiteli-kam-tsentara-za-lichnostno-i-tvorchesko-razvitie-izlyazoha-s-podpiska-sreshtu-tvardeniya-za-nepravomerno-upravlenie-na-kulturnata-institutsiya.html", "text": "Служители от Центъра за личностно и творческо развитие на децата на Благоевград излязоха с протестна подписка срещу разпространените твърдения от Председателите на ОбщКС на СБУ в КНСБ Благоевград и РСО - Благоевград към КТ „Подкрепа“, за неправомерно управление на културната институция. Това съобщиха от пресцентъра на Община Благоевград. \r\n22 души от общо 33-ма служители, които са и членове на синдикатите остро възразяват срещу писмо, разпространено до институции на държавно и местно ниво. В подписката изрично е посочено, че твърдението, за напуснали преподаватели, вследствие на оказван натиск върху тях, не отговаря на истината. \r\nЗа периода, в който ЦЛТРДБ функционира, до момента са пенсионирани двама души, а двама са напуснали по взаимно съгласие.\r\n„С изненада научихме за изпратеното до всички висши институции писмо от Председателите на ОбщКС на СБУ в КНСБ - Благоевград и РСО - Благоевград към КТ „Подкрепа“, чиито синдикални членове сме и ние. Писмото е написано със съгласието и знанието на Председателя на синдикалната ни организация, но без неговия подпис. Поради специфичните изисквания на новия Закон и създаването на напълно нова структура, ни бе предоставена възможност да организираме и преструктурираме дейността в едногодишен срок, съобразно изискванията на ЗПУО. Обединението на ОДК, Център по изкуствата и Младежки дом оцени най-после творческия труд на преподавателите от Център по изкуствата като педагогически. \r\nНе е истина твърдението, че сме изненадани от въвеждането на такси. Още в началото на учебната 2016/2017 година, всички учители в ЦЛТРДБ бяха уведомени, че от 1 януари 2017 г. ще бъдат въведени такси за обучението на всички ученици към Центъра. Размерът на таксите е символичен и беше приет с Решение №467/23 декември 2016 г. на Общински съвет Благоевград. Проверки на трудовата дисциплина и учебния процес се провеждаха целогодишно на всички учители в Центъра, а не тенденциозно както се твърди в писмото. В новото длъжностно разписание на ЦЛТРДБ, в сила от 1 октомври 2017 г. е предвидено намаляване на педагогически специалисти – 10 на брой, но в това число се включват пенсионираните и напусналите по собствено желание учители. Поставените в писмото „проблеми“ не са обсъждани в синдикалната ни организация. Неверните твърдения уронват престижа ни и биха създали негативно отношение към  Центъра за личностно и творческо развитие на децата на Благоевград. Изразяваме категоричното си несъгласие с написаното“, пише в част от писмото служители към Центъра. \r\nЦентър за личностно и творческо развитие на децата на Благоевград стартира дейността си 2016/2017 учебна година, чрез обединяването на три отделни звена – ОДК, Център по изкуствата и Младежки дом – Благоевград. При обединяването, по отношение на педагогическия персонал бяха запазени всички щатни бройки. През учебната 2016/2017 година, Община Благоевград запазва всички форми с цел проучване и анализ желанията на децата и родителите да се занимават с определен вид дейност. След края на учебната 2016/2017 г. и обстоен анализ на посещаемостта на педагогическите форми, бе установено, че има дублиране на някои организационно-педагогически форми. От друга, страна чрез извършени проверки на работното място бе установено, че учениците, записани в други форми на обучение през време на учебната година, значително са намелели. Това се потвърждава и от справка за платени такси по Раздел X от Наредба за определянето и администрирането на местните такси и цени на услуги на територията на Община Благоевград.\r\nВ подписката е посочено още, че твърденията за липса на педагогически опит на Директора Цветанка Гаврилова е абсолютно невярно.\r\nБонка Ичкова, която застава зад разпространените неверни твърдения също е била част от екипа на ЦЛТРДБ. В продължение на почти година тя е била на ½ щат, като за същото от 39 подадени заявления към нейната школа има само 2 внесени такси. \r\nСлед закриването на МЦТПО базата и администрирането на дейностите по трудово обучение също са предадени на Центъра. При обединяването, по отношение на педагогическия персонал бяха запазени всички щатни бройки. Ръководният състав на четирите звена бе 5 броя-4 директора и 1 помощник-директор. В момента, ръководния състав е 3 бр.-1 директор и 2 помощник-директори.", "date": "2017.09.26", "title": "Благоевград: Служители към Центъра за личностно и творческо развитие излязоха с подписка срещу твърдения за неправомерно управление на културната институция"}
{"url": "http://www.focus-news.net/news/2017/09/26/2440001/sofiya-edin-chovek-e-postradal-pri-verizhna-katastrofa-pri-vhoda-na-tunel-topli-dol-na-am-hemus.html", "text": "Към 17.00 часа при входа на тунел „Топли дол“ на автомагистрала „Хемус“, посока  София, са се ударили ТИР и няколко леки автомобила. Това съобщиха от пресцентъра на МВР. Един пострадал е транспортиран за преглед към болница. До разчистването на платната за нормално движение, трафикът ще бъде пренасочен по стария път.", "date": "2017.09.26", "title": "София: Един човек е пострадал при верижна катастрофа при входа на тунел \"Топли дол\" на АМ \"Хемус\""}
{"url": "http://www.focus-news.net/news/2017/09/26/2440002/donald-tusk-obedinenoto-kralstvo-se-otkazva-ot-nerealistichniya-si-podhod-za-brekzit.html", "text": "Президентът на Европейската комисия Доналд Туск заяви, че се вижда, че Великобритания изоставя нереалистичния си подход за Брекзит, но все още няма достатъчен прогрес, за да се премине на следващия етап от преговорите, пише британското издание The Guardian.\r\nВъпреки опитите на британския премиер Тереза Мей да извади от задънената улица преговорите за Брекзит, провеждайки разговори на четири очи с европейските лидери, за да обясни новата си преговорна позиция, Туск излезе от 90-минутната дискусия, провела се на Даунинг стрийт, със само леко променено мнение.\r\n„Мога да изразя предпазлив оптимизъм относно конструктивния и по-реалистичен тон на речта на премиера във Флоренция и по време днешния ни разговор“, заяви Туск пред репортерите. „Това показва, че нереалистичния подход на Великобритания най-накрая е оставен настрана.  Поне се надявам да е така.“\r\nНо все пак той настоя, че Обединеното кралство трябва да покаже по-голямо желание да уреди финансовите си задължения и въпроса за правата на европейските граждани, преди ЕС да поиска да премине на следващата фаза от преговорите – за бъдещите търговски взаимоотношения. \r\n„Ще обсъдим бъдещите си взаимоотношения с Обединеното кралство, след като постигнем достатъчен прогрес в преговорите“, каза президентът на комисията, който представлява националните правителства в Брюксел. „И двете страни работят много по въпроса, но ако питате мен, и ако днес страните-членки ме попитат, ще кажа, че засега няма достатъчен прогрес.“\r\nПревод и редакция:", "date": "2017.09.26", "title": "Доналд Туск: Обединеното кралство се отказва от нереалистичния си подход за Брекзит"}
{"url": "http://www.focus-news.net/news/2017/09/26/2440003/sadiyskata-kolegiya-na-vss-predlaga-optimizirane-na-shtatnata-chislenost-na-administrativnite-sadilishta.html", "text": "Съдийската колегия на ВСС предлага оптимизиране на щатната численост на административните съдилища. Това съобщиха от пресцентъра на Висшия съдебен съвет. По предложение на Комисията по атестирането и конкурсите Съдийската колегия на Висшия съдебен съвет предлага на Пленума на ВСС на основание чл. 30, ал. 5, т. 7 от Закона за съдебната власт, на основание чл. 30, ал. 2, т. 8 от ЗСВ да съкрати по 1 длъжност „съдия“ в Административен съд – Варна, Административен съд – Русе и Административен съд – Добрич. Предлага се на основание чл. 30, ал. 5, т. 7 от ЗСВ Пленумът на ВСС да разкрие на основание чл. 30, ал. 2, т. 8 от ЗСВ три щатни длъжности „съдия“ в Административен съд – София-град. Предложението ще бъде внесено в заседанието на Пленума на ВСС, насрочено на 28.09.2017 г. за разглеждане и произнасяне.", "date": "2017.09.26", "title": "Съдийската колегия на ВСС предлага оптимизиране на щатната численост на административните съдилища"}
{"url": "http://www.focus-news.net/news/2017/09/26/2440004/sofiya-v-zala-balgariya-shte-se-provede-blagotvoritelen-kontsert-muzika-za-muzeya-na-2-oktomvri.html", "text": "На 2 октомври, от 19.00 часа, в зала „България” ще се проведе концертът „Музика за Музея”, организиран от ИЕФЕМ – БАН и Национален институт „Софийска филхармония“ в рамките на кампанията „Опознай традициите, за да обикнеш народа си!“. Това съобщиха от пресцентъра на Столична община. Каузата е създаването на Образователен център на Националния етнографски музей. Софийската филхармония предоставя Зала „България” напълно безвъзмездно за каузата. Без хонорари ще участват и едни от най-добрите изпълнители на български народни песни, танци и съвременни групи с етно звучене –  Бистришките баби, Ансамбъл „Чинари”, Нина Николина, Илия Луков, хор „Космическите гласове” с диригент Ваня Монева, „Булгара”, „Етнотикс”, „Оратница”, Магдалена Петрович (виолончело), „Гром Падина”, Ива и Ева Валентинови, Диджей Дхарба (DJ Dharba) и приятели.\r\nВ рамките на кампанията „Опознай традициите, за да обикнеш народа си!“ за десет месеца са събрани средствата, необходими за ремонт на трите помещения за Образователен център на Националния етнографски музей. Готов е архитектурният проект благодарение на младите архитекти от Сдружение „Мещра“. Необходими са още 33 000 лева за обзавеждане и оборудване на трите помещения в сградата на Княжеския дворец. \r\nВ центъра ще се провеждат част от часовете в училищните програми. Деца и възрастни ще могат да се научат на някои традиционни български занаяти и практики – грънчарство, тъкачество, везба, приготвяне на обредни хлябове и ястия, и други. Учениците ще се запознават със занаятите, обредите, музиката и символите на различните националности и етнически общности. \r\nВ програмата на концерта ще бъде отделено специално внимание на организациите, помогнали да бъдат събрани средствата за ремонта - Синдикат на българските учители, Булстрад живот иншурънс груп, Магазини „Балканско“, Сдружение „Мещра“, служителите на „Уорли Парсънс”.\r\nБилети за концерта „Музика за Музея” се продават на касата на Зала „България” и в мрежата на EVENTIM, на цени от 10, 12, 15 и 20 лв.", "date": "2017.09.26", "title": "София: В зала „България” ще се проведе благотворителен концерт „Музика за Музея“ на 2 октомври"}
{"url": "http://www.focus-news.net/news/2017/09/26/2440005/sadiyskata-kolegiya-na-vss-povishi-v-rang-10-magistrati.html", "text": "Съдийската колегия на Висшия съдебен съвет повиши на място в ранг 10 съдии от окръжни и районни съдилища в страната. Това съобщиха от пресцентъра на Висшия съдебен съвет. Проведено е периодично атестиране на съдия в Окръжен съд - Пловдив, а магистрат от Районен съд – Видин придоби статут на несменяемост.", "date": "2017.09.26", "title": "Съдийската колегия на ВСС повиши в ранг 10 магистрати"}
{"url": "http://www.focus-news.net/news/2017/09/26/2440006/vidin-opashka-ot-tezhkotovarni-avtomobili-s-dalzhina-ot-35-kilometra-se-e-obrazuvala-na-gkpp-dunav-most-2.html", "text": "Опашка от тежкотоварни автомобили с дължина от 3.5 километра се е образувала на ГКПП „Дунав мост 2″. Това каза за Радио „Фокус“ – Видин дежурният служител на пункта. Той посочи, че и от двете страни на пункта трафикът е натоварен и опашките, които са образували тежкотоварните камиони, са по 3.5 км. На останалите два гранични пункта във Видинска област със Сърбия – „Връшка чука“ и „Брегово“ трафикът е спокоен. Няма изчакващи автомобили, спокойно се преминава и от двете страни на пункта.\r\nАнна ЛОЗАНОВА", "date": "2017.09.26", "title": "Видин: Опашка от тежкотоварни автомобили с дължина от 3.5 километра се е образувала на ГКПП „Дунав мост 2″"}
{"url": "http://www.focus-news.net/news/2017/09/26/2440007/bloomberg-emanyuel-makron-izlozhi-viziyata-si-za-evropa-koyato-da-nameri-myastoto-si-v-globalizirashtiya-se-svyat.html", "text": "Президентът на Франция Еманюел Макрон изложи визията си за Европейски съюз, който би предложил на населението си истински суверенитет и защита на интересите му, излъчвайки европейските ценности в глобализиращия се свят, предава Bloomberg.\r\nВ началото на речта си в Париж, френският президент предложи обща европейска политика по въпросите на отбраната, сигурността, миграцията, разузнаването и предлагането на убежище за мигранти. По-нататък той каза, че Еврозоната е ядрото на европейския проект и тя предлага на членовете си възможността за постигане на икономическа мощ, съперничеща на Китай и САЩ.\r\n„Европа трябва да бъде икономическа и финансова сила“, заяви Макрон, добавяйки че има нужда от да се отделят средства за създаването на фонд за инвестиции, който да поема ударите евентуални икономически кризи. Според него, няма нужда да се разпределя между страните-членки съществуващия дълг, адресирайки притесненията на Берлин, който отхвърля отписването на дълговете на по-слабите страни от съюза.\r\nЧетири месеца, след като взе властта и по-малко от 48 часа, след парламентарните избори в Германия, които оставиха несигурност за бъдещата коалиция на най-голямата европейска икономика, Макрон направи предложенията си за реформиране на 28-членния блок, който трябва да се справи с напускането на Великобритания и с промените донесени от дигиталната икономика, масовата имиграция и тероризма.\r\n„Европа, която познаваме е твърде слаба, твърде бавна и твърде неефективна“, подчерта френският президент, по време на речта си в парижкия универститет Сорбоната. „Европа може да ни осигури истински суверенитет и възможността да съществуваме достойно в съвременния свят.“\r\nМакрон отчита, че неговата визия има нужда от подкрепата на германския канцлер Ангела Меркел, за да се реализира. Не желаейки да се меси във вътрешните работи на Германия, той е решил, че е подходящо да озвучи идеите си преди да бъде формирана новата коалиция, сподели служител от президентския кабинет пред репортери.\r\n„Каквото искам за Европа, вече го започнах във Франция“, каза Макрон.\r\nПревод и редакция:", "date": "2017.09.26", "title": "Bloomberg: Еманюел Макрон изложи визията си за Европа, която да намери мястото си в глобализиращия се свят"}
{"url": "http://www.focus-news.net/news/2017/09/26/2440008/manol-ruzhinov-sdruzhenie-rodopski-hayduti-v-smolyan-tryabva-da-se-raboti-za-razvitieto-na-kulturno-istoricheskiya-turizam-i-da-se-obhvanat-vsichki-zvena-na-rodolyubieto.html", "text": "В Смолян трябва да се работи за развитието на културно-историческия туризъм, трябва да се направи по-голяма и по-обширна организация, за да се обхванат всички звена на родолюбието, което не опира само до това да се обличаме в народни носии и да присъстваме на всички празници. Това каза за Радио „Фокус” – Смолян Манол Ружинов, председател на Сдружение „Родопски хайдути” – Смолян. По думите му имат доста проекти, които са запланували за следващата година, които обаче само с желания и добри намерения няма как да се осъществят. \"Трябва да се ангажират и служители и от местната власт, и работещи в бизнеса, за да може да се направи така, че и в град Смолян успешно да се развива културно-историческият туризъм, който може да допринесе много за привличане на туристи в града и да не се разчита само на природните забележителности\", каза още той. По думите му по този начин от една страна ние ще покажем на българите от останалите части на страната, както и на чужденците, които посещават общината нашата история, а от друга страна пък ще се даде възможност и на местните да повишат приходите, защото туристите ще влагат средствата си в града. „Имаме много места, свързани с историческото ни минало, които дори самите ние не почитаме, но ако не ги възстановим и не ги покажем по подходящия начин, няма как да накараме хората да посещават нашия град и да остават в него. Пример за това как се пази и почита историческото минало е Златоград. Там се задържат и туристи, които са решили да посетят и Гърция”, каза Ружинов. По думите му Община Чепеларе също се опитва да се наложи и с културно-исторически туризъм и пример за това е първото честване на националните хайдушки празници „Капитан Петко войвода”. Община Девин пък привлича туристи с минералната си вода и аквапарка. В Смолян има много исторически места и те трябва да се покажат по подходящ начин и в тази насока трябва да се работи.\r\nДаниела БОЙКОВА", "date": "2017.09.26", "title": "Манол Ружинов, Сдружение „Родопски хайдути”: В Смолян трябва да се работи за развитието на културно-историческия туризъм и да се обхванат всички звена на родолюбието"}
{"url": "http://www.focus-news.net/news/2017/09/26/2440009/sadiyskata-kolegiya-na-vss-utvardi-standart-za-provezhdane-na-distsiplinarno-proizvodstvo.html", "text": "Съдийската колегия на Висшия съдебен съвет утвърди разработен стандарт за провеждане на дисциплинарно производство. Това съобщиха от пресцентъра на Висшия съдебен съвет. Колегията прие изцяло изпълнението и постигнатите резултати от Дейност 4 „Подобряване на дисциплинарното производство за съобразяване с международните стандарти и препоръки“ по проект: “Подобряване на процедурите по атестация и дисциплинарната практика в съдебната система“, финансиран по оперативна програма „Добро управление“, по силата на договор за предоставяне на безвъзмездна помощ от 8 септември 2016 г.\r\nРазработеният стандарт за провеждане на дисциплинарното производство гарантира избягване на противоречива практика и създаване на ясни процедури и правила за осъществяване на дисциплинарното производство. В неговите рамки са изработени ефективни механизми за повишаване  на ефективността на дисциплинарното производство при осигурени гаранции за независимост и равнопоставеност. В хода на изработването на стандарта е направен анализ на дисциплинарната практика и на международните стандарти, идентифицирани са слабости, пропуски и възможности за подобряване на тази дейност. Изведени са препоръки за привеждане на дисциплинарното производство в съответствие с международните стандарти и идентифицираните добри практики.\r\nДейността по Проект “Подобряване на процедурите по атестация и дисциплинарната практика в съдебната система“ е насочена към преодоляване на идентифициран проблем, свързан с установена противоречивост при провеждане на дисциплинарната практика, решението на който има основно значение за повишаване на доверието в работата на ВСС и съдебната система.", "date": "2017.09.26", "title": "Съдийската колегия на ВСС утвърди стандарт за провеждане на дисциплинарно производство"}
{"url": "http://www.focus-news.net/news/2017/09/26/2440010/predstoyashti-sabitiya-v-stranata-za-27-septemvri-agentsiya-fokus.html", "text": "***\r\nОт 9.00 часа ще се проведе редовно заседание на Народно събрание. \r\n***\r\nОт 10.00 часа ще се проведе седмичното заседание на Министерския съвет. \r\n***\r\nОт 9.00 часа в хотел „Маринела“, зала „Витоша“, ще се проведе ХІІI-та международна конференция на тема „Тероризъм и електронни медии\". Събитието ще бъде открито от заместник министър-председателя по обществения ред и сигурността и министър на отбраната Красимир Каракачанов. \r\n***\r\nОт 15.00 часа в София Хотел Балкан ще се проведе Международна конференция за българското председателство на ЕС на тема:  „Асоциацията на почетните консули в подкрепа на българското председателство на ЕС“ със специален гост министър Лиляна Павлова. \r\n***\r\nОт 9.30 часа в залата на хотел „България“ в Петрич, заместник-министърът на регионалното развитие и благоустройството Деница Николова ще открие обществено обсъждане на програмата за предстоящото Председателство на Съвета на Европейския съюз и приоритетите в ресора на МРРБ.\r\n***\r\nОт 9.30 часа 1 състав на Специализирания наказателен съд ще гледа делото срещу Стоян И., Квалифицирани състави на изнудване.\r\n***\r\nОт 9.30 часа 2 състав на Специализирания наказателен съд ще гледа делото срещу Емил М., Лазарин Л., Едуард П., Мартин Д. обвинени в приготовление за убийство по чл.115 чл.116 НК.\r\n***\r\nОт 9.30 часа 15 състав на Специализирания наказателен съд ще гледа делото срещу Алексей П., Антон П., Кирил Т., Марчело Дж. и Янко П., обвинени в рекет. \r\n***\r\nОт 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери А., Иван И. и др., обвинени в образуване и ръководене на организирана престъпна група.\r\n***\r\nОт 10.00 часа 5 състав на Специализирания наказателен съд ще гледа делото срещу Христо Г., Квалифицирани състави на изнудване.\r\n***\r\nОт 10.00 часа 7 състав на Специализирания наказателен съд ще гледа делото срещу Иван И., Христо Г., Ани С., Симеон Х. и др., обвинени в образуване и ръководене на организирана престъпна група.\r\n***\r\nОт 10.00 часа 9 състав на Специализирания наказателен съд ще гледа делото срещу Гроздан Т., Иван П., Калоян Г. и др., обвинени в образуване и ръководене на организирана престъпна група.\r\n***\r\nОт 10.30 часа в 7-мо ОДЗ „Детелина“ ще бъде даден Официалният старт на кампанията #ПаркирайТелефона.\r\n***\r\nОт 11.00 часа централата на БЧК (бул. Джейм Баучер“ 76) ще бъде поредната спирка от пътешествието на датчанина Педерсен, който си поставя за цел да обиколи всички представителства на Червения кръст и Червения полумесец по света.\r\n***\r\nОт 11.00 часа в залата на 11-ия етаж на КНСБ ще бъде обсъден  поредният опит на работодателите да се премахне добавката за стаж.\r\n***\r\nОт 11.00 часа в сградата на Столична община на ул. „Париж“ N1 ще се проведе пресконференция на ОРИК Фестивал за независими артисти 2017.\r\n***\r\nОт 13.00 часа 12 състав на Специализирания наказателен съд ще гледа делото срещу Владимир Т., Пламен Н., Радостни А., Георги С. и др., обвинени в образуване и ръководене на организирана престъпна група.\r\n***\r\nОт 13.00 часа в конферентната зала на Съдебната палата, бул. „Витоша“ 2, ще се проведе Национална конференция „Медиацията в подкрепа на съда, институциите и обществото“.\r\n***\r\nОт 13.30 часа 11 състав на Специализирания наказателен съд ще гледа делото срещу Иван Д. и Милкана В., обвинени в образуване и ръководене на организирана престъпна група.\r\n***\r\nОт 13.30 часа 8 състав на Специализирания наказателен съд ще гледа делото срещу Красимир М., Иво Д. и Николай А., обвинени в рекет. \r\n***\r\nОт 13.30 часа 25 състав на Софийския градски съд ще гледа делото срещу Петко Еленков (обвинен, че като охранител е убил 16-годишно момче – чл.115-118 НК).\r\n***\r\nОт 14.30 часа в Посолството на Русия в България при участие на летец-космонавт, Герой на Русия Михаил Корниенко ще се състои откриване на форума „Диалог на нациите“. \r\n***\r\nОт 14.30 часа в зала „Изток” на Народното събрание ще се проведе кръгла маса на тема: \"Съвременни предизвикателства в профилактиката на ваксинопредотвратимите заболявания\"\r\n***\r\nОт 18.00 часа пред затворената алея жители от \"Дружба\" 2 и 1 излизат на протест с искане да се спре презастрояването в квартала.\r\n***\r\nОт 18.00 часа в Музея за история на София с официално откриване на изложба започва Международното биенале на стъклото 2017.\r\n***\r\nОт 11.00 часа в зала „Капитанска“ на Интерхотел България ще се проведе информационен семинар на тема: „Плана за инвестиции за Европа“  за представителите на фирми и организации от сектори, важни за развитието на Бургаски регион.\r\n***\r\nОт 9.00 часа в зала „Пленарна“ на Община Варна ще се състои Двадесет и първото заседание на Общински съвет – Варна.\r\n***\r\nОт 10.00 часа в Зала Варна на Община Варна ще се състои кръгла маса на тема: „Иновативни услуги за възрастни хора в социален риск“, организирана от Община Варна и Асоциация „Да съхраним жената“. В кръглата маса ще участва и Зорница Русинова, зам.-министър на труда и социалната политика. \r\n***\r\nОт 14.00 часа на посещение в Община Варна ще бъде посланикът на Германия Н. Пр. Херберт Салбер. Изявления ще бъдат направени след срещата. \r\n***\r\nОт 14.00 часа в офиса на ПП ГЕРБ общинският съветник Милена Димова ще се срещне с граждани. \r\n***\r\nОт 18.00 часа в ГХГ „Борис Георгиев“ ще бъде открита изложбата „Пространство и светлина“ на Илия Янков. \r\n***\r\nОт 18.30 часа в галерията на ул. Хан Крум №8 ще се състои откриване на самостоятелна изложба – живопис и скулптура на Цветан Лазаров “Небеса или структуриране на пустотата”.\r\n***\r\nОт 10.30 часа в пресклуба на БТА ще се състои пресконференция, организирана от община Златарица във връзка с връчването на  Дванадесетата национална награда за литературна критика \"Иван Мешеков и Иван Радославов\", и преиздаването  на книгата на Иван Мешеков \"П.К. Яворов - поет богоборец\". \r\n***\r\nОт 11.15 часа в пресклуба на БТА ще се състои пресконференция на групата съветници от БСП. Съветниците ще коментират актуални теми, свързани с предстоящата сесия на Общинския съвет и ще изложат своята позиция във връзка с бъдещето на пространството около паметника на Васил Левски във Велико Търново. \r\n***\r\nОт 12.00 часа при източния вход на  Парк „Марно поле“ ще се проведе Кампания „Сърдечни приятелки“ – розов кемпер на фондация „Една от 8 – Нана Гладуиш“. \r\n***\r\nОт 16.00 часа в Читалище „Надежда – 1869“ ще се проведе Среща с проф. Иван Станков и представяне на книгата „Спомени за вода“. \r\n***\r\nОт 18.00 часа в Изложбени зали „Рафаел Михайлов ще бъде открита Обща изложба на участниците в Международно бианале на стъклото-2017. \r\n***   \r\nВ 10.30 ч. кметът на Община Видин Огнян Ценков ще посети филиал \"Незабравка\" на ДГ \"Арабела\", за да връчи лично дарение. Целта е с предоставените средства да бъде извършена подмяната на матраци на част от леглата в детското заведение.-\r\n***   \r\nОт 11.00 часа в пресклуба на БТА Инициативен комитет ще представи кандидатурата на Белоградчишки епископ Поликарп, която издига за митрополит на Видин пред Светия Синод на БПЦ. \r\n***\r\nОт 19.00 часа в камерна сцена на ДКТ ще бъде представена постановката „Тартюф“  по Молиер.\r\n***\r\nОт 19.00 часа в градска концертна зала ще се проведе Симфоничен концерт на Симфониета- Враца.\r\n***\r\nОт 14.00 часа в Регионална библиотека „Дора Габе“ ще се проведе Деветнадесети национален семинар на потребителите на фирма СофтЛиб.\r\n***\r\nОт 19.00 часа в Драматичен театър „Йордан Йовков“ ще бъде представен спектакъл „Боси в парка“ от Нийл Саймън.\r\n***\r\nВ художествена галерия ще бъде представена Изложба „Европейски художници – графици“, посветена на Европейските  дни на наследството 2017.\r\n***\r\nВ Младежки център – Добрич стартира инициатива „Наследници“.\r\n***\r\nОт 14.00 часа в залата на ОбС-Дългопол ще се състои заключителна пресконференция, провеждаща се в рамките на проект „Независим живот за хората в неравностойно положение в община Дългопол”, финансиран от ЕС чрез Европейския социален фонд. \r\n***\r\nВ к.к. „Златни пясъци” ще се проведе Четвъртата международна конференция „Мир и земеделие” по проекта „Хляб на мира”.\r\n***\r\nОт 10.00 часа в парк-хотел „Кюстендил” продължава Четвъртият конгрес на Българския съюз по балнеология и спа туризъм.  \r\n***\r\nОт 9.00 часа Окръжният съд в Пазарджик ще гледа делото делото срещу 14-те обвиняеми за разпространение идеите на ИДИЛ. \r\n***\r\n В 10.30 часа пред сградата на РИОСВ-Пазарджик ще започне мирна демонстрация в подкрепа на туризма и срещу вредните последици от рудодобива във Велинград. \r\n***\r\nОт 10.00 часа в сградата на Община Перник общинските съветници от ГЕРБ-Перник Цветана Пиралкова и Атанаса Захариев организират приемен ден за граждани.\r\n***\r\nОт 11.00 часа зала „Арена Петрич“ ще се проведе спортното събитие „Общите граници ни правят по-близки.\r\n***\r\nОт 10.30 часа, на игрищата на Младежкия център на Гребната база, заместник-министърът на младежта и спорта Ваня Колева, кметът на район „Западен“ Димитър Колев и директорът на Дирекция „Спорт и младежки дейности“ Петър Зехтински ще открият инициативата на Министерството на младежта и спорта „Бъди активен“, с която се отбелязва Европейската седмица на спорта. \r\n***\r\nОт 11.30 часа, в заседателната зала на Община Пловдив ще се проведе пресконференция за нововъведения в Регионална народна библиотека „Иван Вазов“ с участие на кмета Иван Тотев, заместник-кмета по култура Александър Държиков и директора на библиотеката Димитър Минев. \r\n***\r\nОт 14.00 часа, КСУДС ще се проведат Национални информационни седмици на осиновяването 27.09.2017 г\r\n***\r\nОт 15.00 часа в Индустриалната зона ще бъде направена първата копка на завода на френската група „Латекоер“ в България. \r\n***\r\nОт 15.00 часа, в пресклуба на БТА - Пловдив, бул. \"Шести септември\" 140 ще се състои пресконференция, на която ще бъде изнесена информация по проект за работа на доброволци с деца, настанени за лечение в детска хирургия - УМБАЛ \"Св. Георги\" – Пловдив.\r\n***\r\nОт 18.00 часа в сградата на НЧ „Алеко Константинов” на бул. Шести септември № 160 ще се проведе среща на осиновители и осиновени\r\n***\r\nОт 10.00 часа в Зала „Свети Георги“ (ет. 6 на Областна администрация Русе) ще се проведе съвещание на областния управител с членовете на Щаба за изпълнение на областния план за защита при бедствия и за взаимодействие с националния и общинските щабове, кметовете на общини и ръководителите на ведомства и организации.\r\n***\r\nОт 11.00 часа, в залата на читалище „Христо Смирненски – 1925 г.” в град Садово, площад „Бойко Панайотов“ /срещу сградата на Общината/ ще се състои пресконференция на която ще бъде огласено финалиризането на проекта „Услуги за социално включване и независим живот в Община Садово”, финансиран по Оперативна програма „Развитие на човешките ресурси”. \r\n***\r\nОт 14.00 часа Негово превъзходителство Душан Щраух – извънреден и пълномощен посланик на Република Чехия в България ще посети Сливен. Той ще бъде посрещнат от кмета Стефан Радев, след което ще бъдат официално представен чешки електробус, който ще тръгне от площад „Хаджи Димитър“ за панорамна обиколка из града.\r\n***\r\nОт 10.00 часа в зала 1 на Община Стара Загора, ще се проведе редовната среща с кметовете на села на територията на общината.\r\n***\r\nОт 17.00 часа в Оперен театър ще се състои Концерт на вокална студия на Стефка Минева към хора на Държавна опера Стара Загора.\r\n***\r\nОт 18.00 часа в РБ „Захарий Кнажески“ ще се състои Представяне на новата книга на Илко Стоев „Пристанищата на Каин“ - първа и втора част.\r\n***\r\nОт 20.00 часа в салона на Държавна опера Стара Загора хитовият бродуейски мюзикъл „АВЕНЮ Q“ ще направи своя дебют на старозагорска сцена.\r\n*** \r\nОт 10.00 часа в зала 203 ще се проведе брифинг.\r\n***\r\nОт 18.00 часа в Регионална библиотека „Стилиян Чилингиров” гостува проф. Огнян Герджиков с представяне на книгата си „Аз не бях политик”.", "date": "2017.09.26", "title": "Предстоящи събития в страната за 27 септември (Агенция „Фокус“)"}
{"url": "http://www.focus-news.net/news/2017/09/26/2440011/plovdiv-panairat-na-mestni-produkti-proizvedeni-v-park-chervenata-stena-se-vklyuchva-v-esennite-praznitsi-na-izkustvata-v-asenovgrad.html", "text": "Панаирът на местни продукти, произведени в биосферен парк „Червената стена”, се включва в Есенните празници на изкуствата в Асеновград. Това съобщиха за Радио „Фокус” - Пловдив от пресцентъра на Общината. Панаирът ще се проведе на 27 септември, от 10.30 часа, в рамките на програмата от Есенните празници на изкуствата. Предвид лошите метеорологични условия панаирът ще бъде разположен във фоайето на НЧ „Родолюбие - 1873 г.”\r\nЦветана ТОНЧЕВА", "date": "2017.09.26", "title": "Пловдив: Панаирът на местни продукти, произведени в парк „Червената стена”, се включва в Есенните празници на изкуствата в Асеновград"}
{"url": "http://www.focus-news.net/news/2017/09/26/2440012/stefan-sharlopov-bsbst-turizmat-ne-e-samo-da-noshtuvash-i-da-piesh-rakiya-s-prekrasni-balgarski-domati.html", "text": "Туризмът не е само да нощуваш и да пиеш ракия с прекрасни български домати. Това беше преди 20 години. Сега нещата са други. Това каза председателят на Българския съюз по балнео и спа туризъм  (БСБСТ) Стефан Шарлопов по време на Четвъртия годишен конгрес на организацията, който се провежда в Кюстендил, предаде репортер на Агенция „Фокус“. \"Поради тази причина трябва да видим кой е моделът за градове като Кюстендил,Сандански, Девин, Хисаря, Поморие, Варна и други СПА дестинации, за да  направим така, че българските СПА дестинации да бъдат разпознаваеми\", коментира Шарлопов. \r\nСпоред него много важно е община, в която има минерални води, да реши как да обезпечи хотелите, местното население и как трябва да изглежда градът. „Това са неща, които не изискват огромен ресурс, а изискват ползване на онова ноу-хау на Западна Европа, което сме длъжни да видим и използваме“, заяви още Шарлопов.", "date": "2017.09.26", "title": "Стефан Шарлопов, БСБСТ: Туризмът не е само да нощуваш и да пиеш ракия с прекрасни български домати"}
{"url": "http://www.focus-news.net/news/2017/09/26/2440013/sport-stanaha-yasni-oshte-chetiri-uchastnichki-vav-finalniya-turnir-na-zhenskata-tenis-asotsiatsiya-wta-v-singapur.html", "text": "Официалният сайт на Женската тенис асоциация оповести имената на още четири участнички на финалния турнир в Сингапур. Това са Симона Халеп, Катарина Плишкова, Винъс Уилямс и Елина Свитолина. Те се присъединяват към Гарбине Мугуруса. Турнирът ще се проведе между 22-и и 29-и октомври.", "date": "2017.09.26", "title": "Спорт: Станаха ясни още четири участнички във финалния турнир на Женската тенис асоциация (WTA) в Сингапур"}
{"url": "http://www.focus-news.net/news/2017/09/26/2440015/tsveta-karayancheva-zam-predsedatel-na-ns-balgarite-v-ukrayna-se-chuvstvat-dobre-i-poluchavat-palna-podkrepa-ot-ukrainskata-darzhava.html", "text": "Българите в Украйна се чувстват добре и получават пълна подкрепа от украинската държава. Това каза в интервю за Радио \"Фокус\" Цвета Караянчева, зам.-председател на НС, във връзка с двудневното ѝ посещение в Украйна, където се срещна с българската диаспора в Одеса и Запорожието. Караянчева каза още, че има изключително много инициативи, които могат да се направят, за да се увеличи сътрудничеството между таврийските, бесарабските българи и българския парламент. „Нашите сънародници искаха да споделят и да покажат, какво са запазили от България. Междувременно има сериозен обмен на студенти в България, които идват от Таврия и Бесарабия. Броят на студентите в България от там се е вдигнал от 300 на 500, като Министерството на образованието в Украйна командирова учители, които да подготвят млади хора, за да могат да кандидатстват във ВУЗ–те в България“, коментира Цвета Караянчева.", "date": "2017.09.26", "title": "Цвета Караянчева, зам.-председател на НС: Българите в Украйна се чувстват добре и получават пълна подкрепа от украинската държава"}
{"url": "http://www.focus-news.net/news/2017/09/26/2440016/veliko-tarnovo-zapochna-speshen-remont-na-chast-ot-vodoprovodnata-mrezha-v-svishtov.html", "text": "По сигнал на живущите в четири свищовски къщи на ул. ”Патриарх Евтимий” се започна спешен ремонт на водопроводната мрежа, в участъка от Пожарната до кръстовището на магазин „Витоша“, съобщиха от пресцентъра на Община Свищов. Къщите, които се намират от двете страни на главна улица, са с пукнатини, които обхващат основите, стените и дворовете им, вследствие течове от водопреносната мрежа. По сигнал на собствениците за бързо влошаващото се състояние, кметът на община Свищов Генчо Генчев предприе спешни мерки и поиска експертна оценка от Службата по геодезия – град Плевен. След направения експертен оглед на терена, става ясно, че има неотложна необходимост от подмяна на водопровода. Течовете от компрометирания водопровод и липсата на отводнителни шахти са допринесли за оводняване и подкопаване на земната маса. Като допълнение льоса, върху който е построен града, е неустойчив и при преовлажняване става силно податлив на пропадане. Кметът Генчев информира областния управител проф. д-р Любомира Попова за сериозното положение и съвместно с ВиК „Йовковци“ предприеха спешни мерки, поради които ремонтните дейности вече са факт. Те ще бъдат извършени на няколко етапа:\r\nВече започна разкопаването на абонатните отклонения, които ще бъдат ревизирани и подготвени за подмяна. След това ще се предприеме премахване на асфалта по основната улица и разкопаване до стария водопровод, с цел подготвяне на „легло“ за новия и полагане на новите тръби. Ще бъдат прокарани нови абонатни отклонения и едва тогава ще се спре водоподаването за 1 ден, през който ще се извърши същинската работа по подвързване на новия водопровод и абонатните сигнални ленти. След като бъдат направени хидравлични проби, ще се премине към зариване. Целият процес ще отнеме около две седмици, по време на които ще бъде ограничено движението на МПС, с цел улесняване на работата и безопасност на движението.", "date": "2017.09.26", "title": "Велико Търново: Започна спешен ремонт на част от водопроводната мрежа в Свищов"}
{"url": "http://www.focus-news.net/news/2017/09/26/2440017/kmetat-na-kyustendil-petar-paunov-turisticheskiyat-ni-produkt-ne-e-dostatachno-razraboten-no-saotnoshenieto-tsena-i-kachestvo-vpechatlyava-golyama-chast-ot-gostite-ni.html", "text": "Туристическият ни продукт не е достатъчно разработен, но съотношението цена и качество впечатлява голяма част от нашите гости. Това каза кметът на Община Кюстендил Петър Паунов на откриването на Четвъртия годишен конгрес на Българския съюз по балнео и спа туризъм, който се провежда в Кюстендил, предаде репортер на Агенция „Фокус“. Той поясни, че се в региона се борят срещу замърсяванията използването на твърдите горива. Петър Паунов изрази радостта си, че има възможността да бъде домакин на Четвъртия конгрес  годишен конгрес на организацията Българския съюз по балнео и спа туризъм.\r\nВасилена ЙОРДАНОВА", "date": "2017.09.26", "title": "Кметът на Кюстендил Петър Паунов: Туристическият ни продукт не е достатъчно разработен, но съотношението цена и качество впечатлява голяма част от  гостите ни"}
{"url": "http://www.focus-news.net/news/2017/09/26/2440018/dimitrichka-kancheva-sotsialno-podpomagane-varna-27-detsa-sa-osinoveni-v-oblastta-prez-parvite-9-mesetsa-na-2017-godina.html", "text": "27 деца от вписаните във водения към Регионална дирекция за социално подпомагане – Варна регистър на деца за пълно осиновяване са осиновени през първите 9 месеца на 2017 година. Това каза в интервю за Радио „Фокус” – Варна Димитричка Кънчева, директор на Регионална дирекция за социално подпомагане – Варна. Тя добави, че 20 от децата са осиновени в България по реда на националните осиновявания. Към настоящия момент за още едно дете тече процедура по национално осиновяване и предстои произнасяне на Окръжен съд – Варна. „Седем деца са осиновени в чужбина по реда на международните осиновявания. Три от децата са били отглеждани от приемни семейства, а четири деца в резидентна услуга – Център за настаняване от семеен тип. Децата, осиновени от чужденци, са на възраст над 7 години. Към момента тече процедура по международно осиновяване на 10 деца, като 7 от децата са със здравословни проблеми на възраст над 5 години, настанени в приемни семейства, 1 дете е с увреждане и е настанено в резидентна услуга и 2 деца с увреждания, настанени в Дом за медико-социални грижи за деца“, каза още Димитричка Кънчева. В сравнение за същия период на 2016 година са осиновени общо 39 деца, 30 по реда на националните и 9 по реда на международните осиновявания. „Отчита се намаление на общия брой осиновени деца, което е най-значително при децата, осиновени в България. Причината е, че вписаните през настоящата година деца са на възраст над 7 години от малцинствени етноси, с изразени етнически белези и деца в родствена връзка. За тези деца няма желаещи кандидат-осиновители от България“, посочи Димитричка Кънчева.\r\nМарияна ВАЛЕНТИНОВА", "date": "2017.09.26", "title": "Димитричка Кънчева, Социално подпомагане – Варна: 27 деца са осиновени в областта през първите 9 месеца на 2017 година"}
{"url": "http://www.focus-news.net/news/2017/09/26/2440019/afp-zhan-klod-yunker-opredeli-rechta-na-emanyuel-makron-kato-mnogo-evropeyska.html", "text": "Председателят на Европейската комисия Жан-Клод Юнкер приветства новата визия за реформиране на Европейския съюз след Брекзит на френския президент Еманюел Макрон и заяви, че блокът има нужда от „смелост“, за да продължи напред, предава AFP.\r\n„Много европейска реч на моя приятел Еманюел Макрон. Европа има нужда от смелост. Благодаря ти за твоята помощ в работата на европейските институции“, каза Юнкер.\r\n„Това от което имаме нужда е поетапен план за развитието на съюза на 27-те държави. Трябва да обсъждаме открито идеите си и да решим преди май 2019-а“, заяви той.\r\nВеликобритания трябва да напусне ЕС през март 2019 година, а европейските избори трябва да се проведат през следващия май или яни. Юнкер призова и за провеждането на среща на върха на ЕС в румънския град Сибиу, в деня след Брекзит, за да се приеме поетапен план за бъдещето развитие.\r\nРечта на Макрон, изнесена в парижкия университет Сорбоната, очерта „широка трансформация“ на блока, а много от предложенията в нея бяха повлияни от речта на Жан-Клод Юнкер, по-рано този месец, за състоянието на ЕС.\r\nНачалникът на кабинета на Юнкер, Мартин Селмайр, каза, че европейските лидери ще обсъдят плановете на Макрон и на председателят на ЕК за засилване на Еврозоната по време на срещата на върха на ЕС, в Брюксел през месец декември. \r\n„Рядко се е виждало подобно съвпадение във вижданията между френски президент и президент на ЕК, в някои нюанси може и да е имало, но тук става въпрос за много силни общи черти“, написа Селмайр в социалната мрежа Туитър.\r\nЕдин от тези „нюанси“ е призива на Макрон, да бъде намалена Европейската комисия, от сегашните си 28 члена до 15.\r\nПревод и редакция:", "date": "2017.09.26", "title": "AFP: Жан-Клод Юнкер определи речта на Еманюел Макрон като „много европейска“"}
{"url": "http://www.focus-news.net/news/2017/09/26/2440020/shumen-nyakolko-rayona-na-grada-shte-badat-s-narusheno-vodopodavane-na-27-i-29-septemvri-zaradi-remontni-deynosti.html", "text": "Няколко района на града ще бъдат с нарушено водоподаване на 27 и 29 септември заради ремонтни дейности. Това съобщиха от водоснабдителното дружество, обслужващо областта. Във връзка с извършване на ремонтни дейности от електроразпределителното дружество на съоръженията за доставка на ел. енергия и прекъсване на ел. захранването на помпени станции от водоснабдителните системи на 27 и 29 септември, от 8.30 до 17.00 часа, ще е спряно водоподаването в гр. Шумен за висока и най-висока зона- в района южно от ул. ”Вл. въстание” до кръстовището с бул. ”Велики Преслав” в района на кв. \"Б. Българанов\", района на МБАЛ, района западно от пл. ”Оборище”, вилна зона в местност Под манастира. Възможно е нарушено водоподаване в района на кв. \"Еверест\". На 28 септември, от 8.30 до 17.00 часа, е възможно нарушено водоподаване в село Царев брод.", "date": "2017.09.26", "title": "Шумен: Няколко района на града ще бъдат с нарушено водоподаване на 27 и 29 септември заради ремонтни дейности"}
{"url": "http://www.focus-news.net/news/2017/09/26/2440021/nimh-i-prez-sledvashtoto-denonoshtie-shte-preobladava-oblachno-vreme-minimalnite-temperaturi-shte-sa-mezhdu-10-i-15-a-maksimalnite-mezhdu-15-i-20.html", "text": "И през следващото денонощие ще преобладава облачно време. Главно в Южна България и Предбалкана ще има валежи, значителни на отделни места в Рило-Родопската област и югоизточните райони. До вечерта валежите в повечето места ще спрат. Ще духа слаб, в източната половина на страната – умерен вятър от север-североизток. Минималните температури ще са между 10° и 15°, дневните ще се понижат и максималните ще са предимно между 15° и 20°. Това съобщи за Агенция \"Фокус\" Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН).\r\nАтмосферното налягане е по-високо от средното за септември и още ще се повишава. Над Черноморието ще преобладава облачно време. Главно по южното крайбрежие ще има валежи от дъжд, в крайните южни райони ще са интензивни. Ще духа умерен североизточен вятър. Максималните температури ще са 20-21°, на морската вода: 21-23°. Вълнението на морето ще бъде 3-4 бала.\r\nНад планините ще е облачно и мъгливо. Ще превалява дъжд, над 2300 метра – слаб сняг. По-значителни ще са валежите в Рило-Родопската област и Странджа. Ще духа умерен вятър от изток-североизток. Максималната температура на височина 1200 метра около 12°, на 2000 метра – около 5°.\r\nПрез следващите дни ще се задържи предимно облачно, с временни разкъсвания, по-значителни в събота. Валежи ще има само на отделни места и ще са слаби. В четвъртък и петък вятърът ще остане от североизток - умерен, в източните райони временно силен. Температурите ще се понижат още и в петък минималните ще са между 7° и 12°, а максималните - между 13° и 18°. В събота вятърът ще отслабне и сутрешните температури ще се понижат още, на отделни места в котловините ще се образува слана.", "date": "2017.09.26", "title": "НИМХ: И през следващото денонощие ще преобладава облачно време, минималните температури ще са между 10° и 15°, а максималните - между 15° и 20°"}
{"url": "http://www.focus-news.net/news/2017/09/26/2440022/blagoevgrad-v-dramatichen-teatar-nikola-vaptsarov-shte-se-sastoi-premiera-na-detskoto-predstavlenie-krasavitsata-i-zvyara-na-28-septemvri.html", "text": "В Драматичен театър „Никола Вапцаров” – Благоевград ще се състои премиера на детското представление „Красавицата и Звяра” на 28 септември. Това каза за Радио „Фокус“ – Пирин Симона Спасова, експерт „Връзки с обществеността“ в културната институция. „Любимата на зрителите приказка и героите ѝ оживяват на сцената, през погледа на постановчика Жанет Керанова, която има зад гърба си вече няколко успешни детски спектакъла – „Снежинката със синьото носле”, „Защо падат звездите!?” и „Червената шапчица и Вълкът”. Музиката за представлението е специално написана от директора на Камерна опера – Благоевград, Петър Радевски, а хореографията е поверена на Пламена Моралиева“, каза още Спасова. История за две сърца, изпълнени с истинска любов ще разкажат Божана Косева, Пепа Манева, Александър Митев и Илия Павлевчев. Представлението може да бъде гледано и на 28 и 30 септември.\r\nЛивия НИНОВА", "date": "2017.09.26", "title": "Благоевград: В Драматичен театър „Никола Вапцаров” ще се състои премиера на детското представление „Красавицата и Звяра” на 28 септември"}
{"url": "http://www.focus-news.net/news/2017/09/26/2440023/burgas-gmurkachite-ot-chernomorets-izprevariha-portugaliya-na-evro-afrikanskiya-shampionat-po-podvoden-ribolov.html", "text": "Бургаски тим изпревари Португалия на Евро-Африканския шампионат по подводен риболов. Това съобщиха от пресцентъра на Община Бургас. Със сериозна заявка за Световното първенство по подводен риболов, което ще се проведе в Португалия през 2018, приключи състезателният сезон за гмуркачите от „Черноморец“ – Бургас.\r\nСъстезателите Антон Арабаджиев, Пламен Арабаджиев и Валентин Люцканов представиха достойно България на 31-вия Евро-Африкански шампионат, който се проведе в средата на септември в Хърватска. Бургазлиите успяха да изпреварят световна сила в този спорт като португалските национали. Те застанаха на 10-то място в надпревара с най-добрите харпунисти от 18 държави и по този начин гарантираха участието на страната ни за Световното първенство догодина.\r\nМалко след завръщането си от остров Мали Лошини, националите ни от „Черноморец“ участваха във финалното състезание от турнирите за Купа България, което се проведе през уикенда в акваторията на Тюленово.\r\nЗа престижното отличие от „Черноморец“ – Бургас се бореха Николай Танев, Антон Арабаджиев, Пламен Арабаджиев и Валентин Люцканов. Най-близо до голямата победа се оказаха Валентин Люцканов, който застана след носителя на Купата за 2017 – Анастас Бъчваров от клуб „Марлин“ – Приморско. Пламен Арабаджиев се класира четвърти.\r\nЗа завършващата състезателна година водач в ранглистата и абсолютен шампион на България по подводен риболов със събрани най-много точки от всички турнири за пореден път е Валентин Люцканов от „Черноморец“.\r\nСъстезателите на „Черноморец“ – Бургас по подводен риболов са най-добрите в България вече пета поредна година, представяйки страната ни достойно в Световни и Европейски първенства. През 2013 година те завоюваха огромен успех за страната ни, влизайки в челната тройка, което се случи за първи път от 31 години насам. Две години по-късно, през 2015 година в Испания, харпунистите на „Черноморец“ застанаха на престижното шесто място в сериозна конкуренция с най-добрите състезатели по подводен риболов на два континента. А на Световното първенство в Перу през 2014 година заеха девето място. Миналата година бургаският клуб записа пореден успех в конкуренция със състезатели от 23 държави по време на Световното първенство в Гърция, където се класираха на 13-то място.", "date": "2017.09.26", "title": "Бургас: Гмуркачите от „Черноморец“ изпревариха Португалия на Евро-Африканския шампионат по подводен риболов"}
{"url": "http://www.focus-news.net/news/2017/09/26/2440024/stefan-sharlopov-bsbst-neobhodimo-e-da-se-prieme-rabotesht-zakon-za-publichno-chastno-partnyorstvo.html", "text": "Необходимо е да  се приеме работещ закон за публично-частно партньорство, който ще отвори възможности за законна колаборация между  частен бизнес и община, между  частен бизнес и държава. Това каза председателят на Българския съюз по балнео и спа туризъм  (БСБСПА) Стефан Шарлопов по време на Четвъртия годишен конгрес на организацията, който се провежда в Кюстендил, предаде репортер на Агенция „Фокус“. „Тогава много от санаториумите, които Здравната каса се опитва изкуствено да поддържа и отрязва частния бизнес, може би през едно публично-частно партньорство ще има огромен ефeкт, както за хората, така и за тези застаряващи бази, които са срам и позор за всяка една държава“, заяви Шарлопов.\r\nТой отбеляза две добри новини, случили се през послената година благодарение на сътрудничеството с Община Сандански. „Има минерална вода, но нямаше водосъбирателен съд, който да събира водата и с водомери и помпи да отива водата към всички хотели, които я ползват. Сега има, защото направиха водосъбирателен съд. Успяхме да изддйстваме 400 хил. лв. от държавата и общината извади около 50 хил. лв.  – този съд е факт и хотелите имат отчетно плзване на минерална вода. Преди беше безотчетно ползване на водата. Вторият пример е водопроводът от Беден до Девин. 11 години натисках, т.е. за да има успех, трябва да има търпение, огромно, за да може да се стигне до резултат. Живеем в такава държава – още не могат някои господа да разберат, че етимологията на думата служител не идва от началник, а от слуга. Когато разберат етимологията на тази дума определeни хора, по-бързо ще можем да вършим работа“, каза Шарлопов.\r\nВасилена ЙОРДАНОВА", "date": "2017.09.26", "title": "Стефан Шарлопов, БСБСПА: Необходимо е да се приеме работещ закон за публично-частно партньорство"}
{"url": "http://www.focus-news.net/news/2017/09/26/2440025/varna-dve-uchilishta-na-teritoriyata-na-obshtina-valchi-dol-sa-s-promenen-statut-za-novata-uchebna-godina.html", "text": "Две училища на територията на община Вълчи дол са с променен статут за новата учебна година. Това съобщи за Радио „Фокус“ – Варна Мерткан Ибрямов, временно изпълняващ длъжността кмет на Община Вълчи дол. Става въпрос за основните училища „Васил Левски“ в село Михалич и „Св. Иван Рилски“ в село Червенци, които са преобразувани в обединени. Мерткан Ибрямов добави, че на територията на общината функционират 5 училища и 4 детски градини, като 2 от тях имат и по един филиал. През новата учебна година в тях ще се обучават над 1 100 ученици, от които 85 първокласници.\r\nМарияна ВАЛЕНТИНОВА", "date": "2017.09.26", "title": "Варна: Две училища на територията на община Вълчи дол са с променен статут за новата учебна година"}
{"url": "http://www.focus-news.net/news/2017/09/26/2440026/pazardzhik-obshtina-velingrad-shte-se-vklyuchi-v-svetovniya-den-na-hodeneto-na-30-septemvri.html", "text": "Община Велинград ще се включи в Световния ден на ходенето на 30 септември. Това съобщи за Радио „Фокус“ – Пазарджик Бояна Кирилова от Община Велинград. Тя уточни, че Българска асоциация спорт за всички, съвместно с Община Велинград, организират за 25-ти пореден път Световен ден на ходенето`2017 – Национална спортна проява в цялата страна. Спортното събитие е част от Националната програма за физическа активност и развитие на българското население БУЛФАР и се провежда със съдействието на Министерството на младежта и спорта. \"Това е събитие от календара на Международната асоциация спорт за всички (ТАФИСА)\", каза още Кирилова. По думите ѝ асоциацията има за цел да популяризира здравословния начин на живот, чрез практикуване на най-лесно достъпната и естествена физическа активност - ходенето. „Всички желаещи велинградчани и гости могат да се включат в Световния ден на ходенето, който във Велинград ще се проведе на 30 септември. Стартът е в 10.00 часа пред Паметника на съпротивата с крайна точка „Вазова поляна”, а по-дългият маршрут е до връх Острец“, обясни Кирилова. Тя добави, че Община Велинград кани всички, които имат възможност, да се включат в инициативата и да прекарат един приятен и забавен ден сред природата.\r\nВаня ВИКОЛОВА", "date": "2017.09.26", "title": "Пазарджик: Община Велинград ще се включи в Световния ден на ходенето на 30 септември"}
{"url": "http://www.focus-news.net/news/2017/09/26/2440027/daily-star-lebanon-visoka-yavka-na-kyurdskiya-referendum-za-nezavisimost-vapreki-zaplahite.html", "text": "Кюрдите излязоха да гласуват масово в референдума за независимост на Иракски Кюрдистан, игнорирайки натиска от Багдад, заплахите от Турция и Иран и предупрежденията на международната общност, че плебисцитът може да предизвика още един регионален военен конфликт. Резултатите от гласуването, организирано от властите на автономния кюрдски регион, се очаква да са твърдо в полза на отделянето от Ирак, но правителството не е задължено да предприеме действия, според резултатите, пише ливанското издание Daily Star Lebanon.\r\nВсе пак, плебисцитът ще даде мандат на лидера на кюрдите Масуд Барзани да води преговори за сецесията на богатия на петрол регион от Ирак.\r\nИзбирателната активност, сред 5,2 милиона имащи право на глас, е 78%, според данни от кюрдска медия и преброяването на гласовете вече е започнало и трябва да завърши в рамките на следващите 72 часа.\r\nИзбирателите имаха възможност да изберат „Да“ или „Не“, отговаряйки на въпроса: „Искате ли региона Кюрдистан и кюрдските райони извън (Кюрдистанския) регион да станат независима държава?“\r\nЗа иракските кюрди – част от най-голямата етническа група, която няма държава – референдумът предостави историческа възможност, въпреки международния натиск за отмяната му.\r\n„Било е и по-зле, виждали сме несправедливости, убийства и блокади“, заяви избирател, чакащ да пусне гласа си в секция в столицата Ербил, докато група от усмихнати жени, облечени в шарени кюрдски рокли, излезе от училището, показвайки пръстите си, изцапани с мастило – знак, че са пуснали гласа си.\r\nВ етнически смесения град Киркук, кюрдите, пеейки и танцувайки, се събраха масово около избирателните секции.\r\nМеждувременно, в град Сюлеймания, който е център на политическата опозиция на Барзани, опашките пред секциите са били по-къси от тези в Ербил. Освен това, из самия град има по-малко билбордове относно референдума, отразявайки мнението на някои местни политици, че гласувайки с „да“ на плебисцита, гласуваш в подкрепа на Масуд Барзани.\r\nПоради разразилата се опозиция срещу референдума сред туркмените и арабите, живеещи заедно с кюрдите в северния иракски град Киркук, която предизвика слухове, че гласуването няма да се проведе в смесените райони, властите назначиха комендантски час за вечерта след гласуването.\r\nПревод и редакция:", "date": "2017.09.26", "title": "Daily Star Lebanon: Висока явка на кюрдския референдум за независимост, въпреки заплахите"}
{"url": "http://www.focus-news.net/news/2017/09/26/2440028/zhivko-tulevski-su-nikola-vaptsarov-petrich-materialnata-baza-na-uchilishteto-e-v-izklyuchitelno-dobro-sastoyanie.html", "text": "Материалната база на СУ „Никола Вапцаров“ – Петрич е в изключително добро състояние. Това каза за Радио „Фокус“ – Пирин Живко Тулевски, директор на учебното заведение. По думите му след извършения ремонт в училището преди 7 години днес то функционира нормално. „Самият ремонт беше извършен много качествено. Сега по новите оперативни програми чакаме при нас да бъде извършен още един ремонт, чрез който ще се сдобием с допълнителни удобства – асансьор за деца, които имат проблеми и още много други неща. За тези неща ми се иска да говорим, когато се случат. След реализирането и на този ремонт училището ни ще стане още по-модерно и европейско“, каза още Тулевски. Той коментира, че през годините училището е работило по няколко национални и европейски програми и проекти. „В момента работим по националния проект „Твоят част“, по който работят повечето училища в страната; обучаване на неграмотни и малограмотни „Нов шанс за успех“ и по още няколко други проекта и програми – „ИКТ в образованието“; мярката „Без свободен час“ и по доста други проекти. В общи линии училището ни се възползва от всички възможности, затова и винаги кандидатстваме и ни одобряват“, посочи Тулевски. По думите му историята на СУ „Никола Вапцаров“ – Петрич датира от 1903 година. Той обясни, че за да се говори за историческото минало на училището, трябва да се върнем до 1903 година, когато учителката Елена Янева създава училище в така наречената „Мартин махала“ близо до днешната църква „Св. Богородица“. „Там е имало турски казарми и затова махалата се нарича „Мартин махала“. След 1912 година когато става българската държава, училището се преобразува в Основно училище „Кирил и Методий“, а по-късно става „Св. св. Кирил и Методий“. През следващите години от него се отделя Първо училище. Училището продължава да функционира до 1947 година. След големия поток от бежанци започва строителството на нова сграда, която днес за съжаление се руши и може да бъде видяна когато влизате в града от дясната страна. Така се образува Второ основно училище „Никола Йонков Вапцаров“, каза още Тулевски. От 1973 година училището е в настоящата си сграда. „В нея е направен основен ремонт, който бе на стойност над 1 милион и се случи преди 7 години. От 2001 година, училището е преобразувано в Средно общообразователно, а от миналата година с нови Закон за предучилищното и училищно образование става Средно училище. Това е на кратко историята на нашето училище“, посочи Тулевски.\r\nЛивия НИНОВА", "date": "2017.09.26", "title": "Живко Тулевски, СУ „Никола Вапцаров“ – Петрич: Материалната база на училището е в изключително добро състояние"}
{"url": "http://www.focus-news.net/news/2017/09/26/2440029/vidin-kmetat-ognyan-tsenkov-napravi-lichno-darenie-v-polza-na-detsata-ot-filial-nezabravka.html", "text": "Кметът на Видин Огнян Ценков направи лично дарение в полза на децата от филиал „Незабравка“, съобщиха от пресцентъра на Община Видин. Дарението е в отговор на молба, отправена от родители на деца, които се обучават във филиал „Незабравка“ на Детска градина „Арабела“. В тази връзка кметът на Община Видин Огнян Ценков посети детското заведение, където бе посрещнат от директора Данка Стаменова. Той поздрави колектива и възпитаниците с новата учебна 2017/2018 година. Неговото пожелание към ръководството и целия колектив бе да продължават успешно своето развитие, създавайки най-добрите условия за обучение и възпитание на децата, а към малчуганите – да растат здрави, да усвоят много нови, полезни знания и да намерят тук истински приятели. Ценков припомни, че от началото на своя мандат остава верен на подетата инициатива всеки месец да отделя лични средства в подкрепа на видинските деца и младежи. Ценков връчи паричното дарение на Данка Стаменова, като обясни, че целта е да се закупят нужните нови матраци за леглата във филиала. „Нека направим заедно необходимото за осигуряване на комфортна среда за нашите деца“, заяви кметът. Директорът на ДГ „Арабела“ благодари от името на децата, родителите, педагогическия екип и всички служители за помощта и проявеното отношение към образованието в  общината и грижата за подобряване на условията. Стаменова изтъкна, че са направени редица практически стъпки за образователната реформа като въвеждане на делегираните бюджети в детските градини и преструктуриране в системата на предучилищното образование. Деца от подготвителна трета група поздравиха видинския кмет с кратка програма. След това Огнян Ценков разгледа помещенията в детското заведение и се запозна с условията, в които се грижат възпитаниците от филиала.", "date": "2017.09.26", "title": "Видин: Кметът Огнян Ценков направи лично дарение в полза на децата от филиал „Незабравка“"}
{"url": "http://www.focus-news.net/news/2017/09/26/2440030/blagoevgrad-nauchna-konferentsiya-shte-se-provede-v-regionalniya-istoricheski-muzey-po-povod-65-godini-ot-osnovavaneto-na-muzeya.html", "text": "По повод 65 години от основаването на Регионален исторически музей – Благоевград, културната институция съвместно с Община Благоевград, организира научна конференция на тема „Югозападна България – нови изследвания и проучвания“, която ще се проведе на 28 и 29 септември 2017 година. Това съобщиха за Радио „Фокус“ – Пирин от Регионален исторически музей – Благоевград. Официалното откриване на научния форум ще започне на 28 септември, от 13.30 часа, в конферентната зала на РИМ – Благоевград. Темата дава възможност за представяне и дискутиране на широк кръг от проблеми в областта на археологията, историята, антропологията и природните науки. Своите научни тези и презентации ще представят учени и изследователи от Софийски университет „Св. Климент Охридски“, Югозападен университет „Неофит Рилски“, Македонският научен институт, Института за исторически изследвания при БАН, Института по биоразнообразие и екологични изследвания при БАН, Регионален исторически музей – Благоевград, Регионален исторически музей – Кюстендил, Археологически музей – Сандански, Исторически музей – Разлог, Държавен архив – Благоевград.\r\nЛивия НИНОВА", "date": "2017.09.26", "title": "Благоевград: Научна конференция ще се проведе в Регионалния исторически музей по повод 65 години от основаването на музея"}
{"url": "http://www.focus-news.net/news/2017/09/26/2440031/sofiya-vazstanoveno-e-dvizhenieto-v-tunel-topli-dol-na-avtomagistrala-hemus-v-posoka-sofiya.html", "text": "Възстановено е движението в тунел \"Топли дол\" на автомагистрала \"Хемус\", в посока София. Това съобщиха от пресцентъра на Агенция \"Пътна инфраструктура\".", "date": "2017.09.26", "title": "София: Възстановено е движението в тунел \"Топли дол\" на автомагистрала \"Хемус\", в посока София"}
{"url": "http://www.focus-news.net/news/2017/09/26/2440032/sport-garbine-mugurusa-pobedi-lesya-tsurenko-s-20-seta-v-mach-ot-turnira-premium-5-v-kitay.html", "text": "Лидерката в световната ранглиста Гарбине Мугуруса от Испания победи с 2:0 сета украинката Леся Цуренко в мач от втория кръг на турнира от категория „Примиъм Файв“, провеждащ се в китайския град Ухан. В следващия кръг испанката ще играе с полякинята Магда Линет, която победи чехкинята Катерина Синякова с 2:0 сета. Мугуруса трябва да достигне поне до полуфинала на турнира, за да запази първата си позиция в женския тенис.", "date": "2017.09.26", "title": "Спорт: Гарбине Мугуруса победи Леся Цуренко с 2:0 сета в мач от турнира Premium 5 в Китай"}
{"url": "http://www.focus-news.net/news/2017/09/26/2440033/varna-vazstanoveno-e-dvizhenieto-po-avtomagistrala-hemus-pri-mosta-na-letishte-varna.html", "text": "Възстановено е движението по автомагистрала \"Хемус\", при моста на летище \"Варна\". Това съобщиха от пресцентъра на Агенция \"Пътна инфраструктура\".", "date": "2017.09.26", "title": "Варна: Възстановено е движението по автомагистрала \"Хемус\", при моста на летище \"Варна\"."}
{"url": "http://www.focus-news.net/news/2017/09/26/2440034/smolyan-v-kluba-na-deytsite-na-kulturata-v-grada-shte-bade-predstaven-romanat-otlachvane-na-nikolay-terziiyski.html", "text": "В Клуба на дейците на културата в Смолян ще бъде представен романът „Отлъчване“ на Николай Терзиийски на 29 септември. Това съобщиха от Клуб на дейците на културата - Смолян. „Отлъчване“ е роман за разкъсаните семейни и родови връзки, за разбърканото като смес за палачинки време. Роман, който започва с края на света и пътува векове назад, към началото. По време на това пътуване читателят е въвлечен в лабиринт от истории. Истории за древна любов, за раздели и смърт, за разминавания и грешки, за грехове и предателства; за самотата на единствените деца, за вглъбеността в миналото и за илюзиите на бъдещето, за отхвърлянето на обикновеното и търсенето на неповторимото, за оцеляването на духа във времето. Романът на Николай Терзиийски „Отлъчване“ ще бъде представен на 29 септември, от 18.00 часа, в зала „Петър Стайков“. След София, Пловдив, Варна и Дупница, авторът ще гостува и в родния си град Смолян, за да се срещне отново с детството, с Устово и ж.к. „Петровица“, където се е родил. „Когато бях дете много от приятелите ми си мечтаеха да пътуват – в Италия, Испания, Америка. А моето най-съкровено желание беше да се върна в Смолян. Сякаш тук бях оставил нещо. То ме дърпаше през всичките години, през които само три пъти се бях връщал в този град и то за по един ден“, пише Терзийски в своята творческа биография. Той е роден в Смолян през 1983 г. Напуска града през лятото на 1990 г., учи в Дупница, след това завършва журналистика в СУ „Св. Климент Охридски“ и магистратура във философския факултет на университета. Работи в екипа на „Шоуто на Слави“ от пролетта на 2003 г. и е колега на Иван Кулеков.", "date": "2017.09.26", "title": "Смолян: В Клуба на дейците на културата в града ще бъде представен романът „Отлъчване“ на Николай Терзиийски"}
{"url": "http://www.focus-news.net/news/2017/09/26/2440035/kyustendil-v-grada-shte-se-provede-mezhdunaroden-simpozium-po-povod-120-godini-ot-sazdavaneto-na-regionalniya-istoricheski-muzey.html", "text": "Международен симпозиум по повод 120 години от създаването на историческия музей ще се проведе в Кюстендил. Това съобщи за Радио „Фокус” – Кюстендил Валентин Дебочички, директор на Регионален исторически музей – Кюстендил. По думите му седмото издание на международния симпозиум „Пауталия – Велбъжд – Кюстендил и прилежащите им територии през вековете” ще се проведе от 4 до 6 октомври в парк-хотел „Кюстендил”. Откриването на симпозиума ще стане с тържествено честване на 120-годишнина от създаването на кюстендилския музей, а заседанията през дните ще бъдат по секции. Те включват археология и история. Последният ден е предвиден за посещения на исторически обекти в региона.\r\nВенцеслав ИЛЧЕВ", "date": "2017.09.26", "title": "Кюстендил: В града ще се проведе Международен симпозиум по повод 120 години от създаването на Регионалния исторически музей"}
{"url": "http://www.focus-news.net/news/2017/09/26/2440036/iraqi-news-premierat-na-irak-dade-72-chasa-na-kyurdite-da-predadat-kontrola-varhu-letishtata-v-tehniya-region.html", "text": "Властите в Ирак са стигнали до решение да спрат въздушните съобщения с Кюрдистан в отговор на референдума за независимост, който се проведе в автономния регион в понеделник, предава Iraqi News.\r\nМинистър-председателят Хайдер ал Абади каза, че неговото правителство е взело решение да прекрати полетите до Кюрдистан и да блокира международните полети до региона, ако правителството в Ербил не предаде контрола върху летищата в контролирания от кюрдите регион на Ирак до 72 часа.\r\nАбади на няколко пъти заплаши кюрдското правителство, че ще предприеме легални мерки, ако то продължи да се занимава с референдума за независимост, който според него е „неконституционен“. Парламентът в Багдад нареди на правителството да си върне контрола върху летищата и да разположи войници в кюрдските региони.\r\nПревод и редакция:", "date": "2017.09.26", "title": "Iraqi News: Премиерът на Ирак даде 72 часа на кюрдите да предадат контрола върху летищата в техния регион"}
{"url": "http://www.focus-news.net/news/2017/09/26/2440038/inzh-dimitrichka-kancheva-sotsialno-podpomagane-varna-nad-7-500-zayavleniya-za-otpuskane-na-tseleva-pomosht-za-otoplenie-sa-podadeni-v-sotsialnite-direktsii-v-oblastta.html", "text": "7 551 заявления-декларации за отпускане на целева помощ за отопление са подадени в социалните дирекции в област Варна от началото на кампанията, която стартира от 17 юли, до 15 септември. Това съобщи за Радио „Фокус” – Варна инж. Димитричка Кънчева, директор на Регионална дирекция за социално подпомагане – Варна. Тя добави, че от тази година заявленията се подават в социалните дирекции по настоящ адрес на лицата и семействата. Задължително се заявява видът на ползваното отопление – топлоенергия, електроенергия, твърдо гориво или природен газ, като при отопление с електроенергия и топлоенергия се представя за справка актуален клиентски/абонатен номер. Крайният срок за подаване на документи е 31 октомври. По 6 221 от подадените заявления-декларации са издадени заповеди за отпускане на помощта, а 743 са отказани. 587 заявления са в процес на обработка. Най-много целеви помощи за отопление са отпуснати на лица и семейства в Провадия – 1903, във Варна – 1848, Долни чифлик – 1446, Вълчи дол – 726 и Девня – 298. Най-честите причини за получаване на отказ е доход по-висок от нормативно определения и липса на задължителна 6-месечна регистрация в дирекция „Бюро по труда“, отбеляза инж. Димитричка Кънчева. По думите ѝ целевите помощи за отопление ще се предоставят в пари на правоимащите лица и семейства. Тя добави, че всички одобрени лица и семейства ще получат наведнъж полагащите се целеви помощи за отопление, а не на два транша, както беше практиката от минали години. Димитричка Кънчева припомни, че размерът на целевата помощ се определя ежегодно със заповед на Министъра на труда и социалната политика, съобразно промените в цените на електроенергията. За настоящия отоплителен сезон 2017/2018 година месечният размер на целевата помощ е 73.02 лв. За зимните месеци от ноември до март сумата е 365.10 лв. „Във връзка с увеличението на пенсиите от 1 юли е изменен коригиращият коефициент – за пенсиите, определени до 30 юни 2017 година – 1.302, за пенсиите, определени след 30 юни 2017 година в размер до и включително с 180 лв. – 1.452, за пенсии в размер над 180 лв., определени след 30 юни 2017 година – 1.333. Целта е да не се допусне отпадане на пенсионери от целево енергийно подпомагане само поради осъвременения размер на пенсията им“, посочи инж. Кънчева.\r\nМарияна ВАЛЕНТИНОВА", "date": "2017.09.26", "title": "Инж. Димитричка Кънчева, Социално подпомагане - Варна: Над 7 500 заявления за отпускане на целева помощ за отопление са подадени в социалните дирекции в областта"}
{"url": "http://www.focus-news.net/news/2017/09/26/2440039/vladimir-georgiev-obshtina-vidin-deklaratsiite-za-namalyavane-na-taksa-bitovi-otpadatsi-shte-se-podavat-ot-1-oktomvri.html", "text": "От 1 октомври се подават декларации за намаляване на такса битови отпадъци. Това съобщи за Радио „Фокус“ – Видин Владимир Георгиев, началник отдел „Местни данъци и такси“ в Община Видин. Той посочи, че такава декларация могат да подадат собственици на жилища, в които не живее никой. „Съгласно Наредбата на Общинския съвет дължимата такса за битови отпадъци за необитаеми жилища се намалява с 50 %“, каза Владимир Георгиев. Той посочи, че такива декларации се подават до 31 декември. Владимир Георгиев допълни, че е започнал и периодът, в който юридическите лица могат да заявят в Общината от какви съдове за събиране на битови отпадъци се нуждаят, както и какъв да е графикът на сметосъбиране, като срокът за това е до 30 ноември.\r\nАнна ЛОЗАНОВА", "date": "2017.09.26", "title": "Владимир Георгиев, Община Видин: Декларациите за намаляване на такса битови отпадъци ще се подават от 1 октомври"}
{"url": "http://www.focus-news.net/news/2017/09/26/2440040/blagoevgrad-na-tsena-ot-34-do-45-lv-za-prostranstven-kub-metar-se-prodavat-darvata-za-ogrev-ot-sklada-za-direktna-prodazhba-na-yugozapadno-darzhavno-predpriyatie.html", "text": "Директната продажба на дървата за огрев от временен склад на Югозападно държавно предприятие в гората се извършва по одобрени ценоразписи за всяко териториално поделение. Това съобщиха за Радио „Фокус“ – Пирин от Югозападно държавно предприятие. Цените остават същите като миналата година. Твърдите широколистни видове – бук, дъб, цер и габър се предлагат от 34 до 45 лв. за пространствен куб. метър, в зависимост от специфичните условия на района, отдалечеността на сечището от населено място и разходите за добив. Върху всички посочени цени се начислява 20% ДДС. Купувачите заплащат също разходите за транспорт, товарене и разтоварване на дървесината. Освен директни продажби от склад живеещите в малките населени места могат сами да си добият дърва. За целта още през месец май ЮЗДП информира кметовете за осигурените количества дървесина „на корен”, която се предоставя на нуждаещите се срещу коректно изготвени списъци. Продажбата „на корен” е най-изгодният начин, при който цената в отделните стопанства е от 7.50 лв. до 21 лв./пр. куб. метър при широколистните и от 5 лв. до 13 лв./пр. куб. метър за иглолистните видове. От Югозападно държавно предприятие уточниха, че една трета от планираните количества дърва на територията на ЮЗДП са закупени от домакинствата. Близо 73 000 пространствени кубически метра дърва за огрев е предоставило на домакинствата за новия отоплителен сезон Югозападното държавно предприятие към 21 септември. При средногодишно потребление от около 200 000 куб. метра това е 30% от общо планираните количества. Като цяло снабдяването на местното население с дърва се осъществява ритмично и без напрежение, което е резултат от инициираните от ЮЗДП срещи с кметове и предприетите действия за изтегляне на сроковете за добив и доставка. ЮЗДП има готовност да предостави на домакинствата в областите Благоевград, Кюстендил, Перник, Софийска и Пазарджишка близо 200 000 куб. метра дърва за огрев.", "date": "2017.09.26", "title": "Благоевград: На цена от 34 до 45 лв. за пространствен куб. метър се продават дървата за огрев от склада за директна продажба на Югозападно държавно предприятие"}
{"url": "http://www.focus-news.net/news/2017/09/26/2440041/burgas-2-kontrolni-macha-shte-izigrae-voleybolniyat-shampion-neftohimik-2010-predi-dvuboya-za-superkupata-na-balgariya-sreshtu-dobrudzha.html", "text": "2 контролни мача ще изиграе волейболният шампион „Нефтохимик 2010“ преди двубоя за Суперкупата на България срещу „Добруджа“ на 30 септември в Пловдив. Това съобщиха от пресцентъра на Община Бургас. Домакин на двете срещи е спортна зала „Младост“. Първата проверка за бургазлии беше днес срещу варненския „Черно море“. На 27 септември, от 18.00 часа, възпитаниците на треньора Найден Найденов ще посрещнат тима на „Монтана“.\r\nСрещата за Суперкупата ще противопостави шампиона „Нефтохимик 2010“ и носителя на купата на България „Добруджа“. Двубоят е повторение на миналогодишния, когато бургаските волейболисти надиграха тима от Добрич и триумфираха с ценния трофей.", "date": "2017.09.26", "title": "Бургас: 2 контролни мача ще изиграе волейболният шампион „Нефтохимик 2010“ преди двубоя за Суперкупата на България срещу „Добруджа“"}
{"url": "http://www.focus-news.net/news/2017/09/26/2440042/kyustendil-poveche-ot-1-000-uchenitsi-poluchavat-obyad-ot-obshtinsko-predpriyatie-uchenichesko-hranene.html", "text": "Повече от 1 000 ученици получават обяд от Общинско предприятие „Ученическо хранене” в Кюстендил. Това съобщи за Радио „Фокус” – Кюстендил Луиза Бъзовичка, главен технолог в предприятието. „Този път имахме повече време за подготовка. Мога да кажа, че започнахме нормално с дейностите по изхранване на учениците. Става въпрос за учениците, обхванати в целодневната организация на учебния ден. Ние подсигуряваме обедно хранене за тези ученици, а при децата от първи до четвърти клас се грижим и за приготвянето на подкрепителната закуска”, каза Луиза Бъзовичка. По думите ѝ още на 18 септември предприятието е започнало с 540 ученически обяда, а след това бройките са започнали да се увеличават. „В момента храним 882 деца, очакваме да се включат и още две училища – Начално училище „Свети Климент Охридски” и Четвърто основно училище „Иван Вазов”. Предполагам, че ще стигнем до 1 000 – 1 100 деца”, каза Бъзовичка. При подкрепителните закуски броят е започнал с 1 747, а сега вече са 1 742, които са за всички осем училища в Кюстендил. \"Подкрепителните закуски и ученическият обяд в Кюстендил се приготвят в съответствие с физиологичните норми при децата. Над нас стоят много наредби, които трябва да спазваме. Министерството на земеделието и храните извършва контрол по отношение на храненето на децата, с какво и как ги храним”, каза още Луиза Бъзовичка. По думите ѝ при подкрепителната закуска има разнообразие. На децата се дават плодове, намазана филия с разрешени продукти, кисело мляко по БДС, а стремежът е масово да се ползват пресни плодове и зеленчуци за гарнитури и за салати. „Съгласно Наредба №23, която е за физиологичните норми на населението, там има таблици за петкратен режим на хранене. Там е посочено, че 30% от необходимата хранителна стойност трябва да бъде в обяда. Изцяло се съобразяваме с това нещо и съответно съобразяваме влаганите продукти”, каза Бъзовичка. Според нея на учениците трябва да се дава риба минимум веднъж в седмицата, пълнозърнест хляб, ежедневно се включват пресни плодове и зеленчуци, сандвичи и тестени закуски със зеленчукова или с млечна плънка.\r\nВенцеслав ИЛЧЕВ", "date": "2017.09.26", "title": "Кюстендил: Повече от 1 000 ученици получават обяд от Общинско предприятие „Ученическо хранене”"}
{"url": "http://www.focus-news.net/news/2017/09/26/2440043/irna-iran-se-protivopostavya-na-razdelyaneto-na-darzhavi-v-regiona-na-blizkiya-iztok.html", "text": "Ислямска република Иран се противопоставя на всякакви промени в географските граници и разделянето на страни от региона на Близкия Изток, предава иранската новинарска агенция IRNA, цитирайки думите на министъра на отбраната на страната – бригаден генерал Амир Хатами, изказани по темата за референдума за независимост в кюрдския полу-автономен регион.\r\n„Този въпрос ще предизвика проблеми за региона, за народа на Ирак и най-вече за иракските кюрди“, заяви той и добави, че от плебисцита ще спечелят терористите от Ислямска държава и техните регионални и международни спонсори.\r\nМеждувременно, посланикът на Турция за Иран – Реза Хакан Текин – заяви, че едностранното решение на властите в иракския кюрдски регион да проведат референдум е повод за притеснение и може да предизвика нестабилност в целия регион.\r\nОсвен това, той подчерта, че „борбата с тероризма е най-важния приоритет в отношенията между Турция и Иран“.\r\nГоворителят на външното министерство на Иран Бахрам Касеми каза, че отношенията между Техеран и Анкара са навлезли в нова фаза.\r\nНачалникът на Генералния щаб на Турция Хулуси Акар ще пристигне на визита в Техеран в най-близко бъдеще, връщайки визитата на иранския си колега генерал-майор Мохамед Бакери, който скоро посети Анкара, отбеляза турският посланик.\r\nПревод и редакция:", "date": "2017.09.26", "title": "IRNA: Иран се противопоставя на разделянето на държави в региона на Близкия Изток"}
{"url": "http://www.focus-news.net/news/2017/09/26/2440044/vratsa-15-mladezhi-ot-severozapadna-balgariya-se-vklyuchiha-v-neformalnata-rabotilnitsa-mladezhi-za-ekoobrazovanie.html", "text": "15 младежи от Северозападна България се включиха в неформалната работилница „Младежи за екообразование“, съобщиха за Радио „Фокус“ – Видин от дирекцията на Природен парк „Врачански Балкан. Форумът се проведе от 21 до 24 септември 2017 в Младежки еко лагер село Очиндол. Обучението имаше за цел да даде теоретични и практически знания и умения на участниците за прилагането на метода „Младежи обучават връстници” в сферата на екологията и устойчивото развитие. В рамките на четири дни  младежите се запознаха с биоразнообразието в Природен парк „Врачански Балкан”, с различни форми на неформалното и екологично обучение и участваха с доброволен труд по облагородяването на зелените площи около Младежкия еко лагер. През месец октомври обучените вече младежи ще реализират собствени образователни програми с гимназисти от училищата СУ „Васил Кънчов“ и СУ „Христо Ботев“ Враца.", "date": "2017.09.26", "title": "Враца: 15 младежи от Северозападна България се включиха в неформалната работилница „Младежи за екообразование“"}
{"url": "http://www.focus-news.net/news/2017/09/26/2440045/pazardzhik-v-galeriya-veselin-staykov-v-peshtera-be-otkrita-izlozhba-zhivopis-na-eleonora-hadzhinikolova-i-iliya-tonchev.html", "text": "В галерия „Веселин Стайков“ в Пещера бе открита изложба живопис на  Елеонора Хаджиниколова и Илия Тончев. Това съобщиха за Радио „Фокус“ – Пазарджик от културната институция. Двамата автори бяха представени на любителите на изобразителното изкуство от техния колега художника Константин Анастасов. Младата Елеонора Хаджиниколова гостува в галерия „Веселин Стайков“ в Пещера за втори път.  Тя представя пред пещерската публика 21 картини,  изработени с техника маслени бои върху платно и темперни бои върху дърво. Първата й  изложба в Пещера бе през 2012 г., когато Хаджиниколова се представи самостоятелно с 65 платна. Илия Тончев, който е родоп от село Радилово,  е добре познат на ценителите на изобразителното изкуство в Пещера, където той е чест гост. Тончев се занимава с изкуство от края на седемдесетте години. Член е на Съюза на българските художници, Групата на пазарджишките художници и Клуба на художниците в Пещера. Има множество самостоятелни изложби в София, Пловдив, Пазарджик и Пещера. Този път авторът представя 23 платна,  създадени от началото на годината и не показвани в официални изложби. Откриването на експозицията бе уважени лично от кмета на родопския град Николай Зайчев.\r\nАлбена ЖИЛЕКОВА", "date": "2017.09.26", "title": "Пазарджик: В галерия „Веселин Стайков“ в Пещера бе открита изложба живопис на Елеонора Хаджиниколова и Илия Тончев"}
{"url": "http://www.focus-news.net/news/2017/09/26/2440046/emanyuel-makron-izlozhi-viziyata-si-za-reformi-v-es-edinna-armiya-do-2020-g-obsht-byudzhet-v-evrozonata-i-sazdavane-na-obshtoevropeyska-agentsiya-za-bezhantsite-obzor.html", "text": "Във вторник, 26 септември, държавният глава на Франция Еманюел Макрон представи визията си за реформи в Европейския съюз. В програмна реч, изнесена пред студентите в университета \"Сорбона\" в Париж, френският президент призова за създаването на единна европейска армия, общ бюджет на страните от валутния съюз и общоевропейска агенция за бежанците.\r\n\"Сигурността - това е основата на всяко политическо общество\", изрази увереност Макрон, пояснявайки, че Европа е изправена пред две изпитания - \"постепенното и неизбежно\" отчуждаване на САЩ и заплахата от тероризма. Ето защо към 2020 г. трябва да бъде завършено изграждането на общоевропейска армия като допълнение към НАТО. \r\nЩо се отнася до икономиката, президентът на Франция повтори идеята, която изложи още в хода на предизборната си кампания, а именно - страните, които влизат в еврозоната, се нуждаят от единен бюджет. Една от възможностите за финансирането на подобен бюджет би могло да бъде въвеждането на специален данък, без обаче да пояснява какъв точно ще бъде той. Само \"със силна и международна валута\" еврозоната може да осигури основа за европейска икономика, която да бъде конкурентна на глобално ниво, подчерта френският лидер. \r\nЕдин от ключовите моменти в речта на Макрон бе проблемът с миграцията. Той предложи създаването на единна европейска агенция за бежанците, за да бъдат опростени процедурите за прием на бежанци. Макрон обърна внимание на заплахите, които произтичат от националистическите настроения в условията на мигрантската криза, припомняйки, че те влизат в остро противоречие с принципите на единна Европа. \"Не мислехме, че миналото може да се върне\", коментира френският президент влизането на популистката \"Алтернатива за Германия\" във федералния парламент в Берлин. \r\nГоворейки за перспективите на ЕС, Макрон определи днешна Европа като \"прекалено слаба, прекалено мудна, прекалено неефективна\". След това той допълни: \"Единственият път, който би гарантирал нашето бъдеще, е повторното създаване на независима, обединена и демократична Европа\".\r\nРедакция:", "date": "2017.09.26", "title": "Еманюел Макрон изложи визията си за реформи в ЕС - единна армия до 2020 г., общ бюджет в еврозоната и създаване на общоевропейска агенция за бежанците (ОБЗОР)"}
{"url": "http://www.focus-news.net/news/2017/09/26/2440047/dobrich-regionalna-biblioteka-dora-gabe-predstavya-patuvashta-izlozhba-za-levski.html", "text": "Регионална библиотека (РБ) „Дора Габе“ представя пътуваща изложба за Левски. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на Радио „Фокус” – Варна. Изложбата “Посветен на Отечеството. 180 години от рождението на Васил Левски” ще бъде открита на 27 септември в 16.30 ч. във фоайето на регионалната библиотека. Експозицията е дело на Националната библиотека “Св. Св. Кирил и Методий” и съдържа архивни материали и фотографии, подредени в 11 табла, разкриващи по-важните дати и събития за живота на Апостола. Пътуващата изложба ще бъде представена от доц. д-р Любомир Георгиев, ръководител направление „Опазване на ръкописно-документалното наследство” в Националната библиотека. Донка Василева, библиотекар в сектор „Краезнание” в Регионална библиотека „Дора Габе”, ще запознае гостите с библиотечни документи, разказващи за пребиваването на Апостола в Добрич и Добруджа. През тази година се отбелязват 180 години от рождението на Апостола на Свободата и библиотеката се радва за възможността, гражданите и гостите на град Добрич да се запознаят с документалното богатство, съхранявано в националния културен институт, благодарение на което изложбата прави цялостен портрет на Апостола. По време на откриването във фоайето гостите в библиотеката ще имат възможност да видят и дигиталната версия на личния бележник на Апостола, дарена от Националната библиотека, която е на разположение на потребителите на библиотека в добруджанския град. Изложбата може да бъде разгледана до 12 октомври тази година.\r\nЖулиета НИКОЛОВА", "date": "2017.09.26", "title": "Добрич: Регионална библиотека „Дора Габе“ представя пътуваща изложба за Левски"}
{"url": "http://www.focus-news.net/news/2017/09/26/2440048/burgas-s-poreditsa-ot-sabitiya-v-grada-shte-bade-otbelyazana-evropeyskata-sedmitsa-na-sporta.html", "text": "На 28 септември в Бургас ще бъде отбелязана Европейската седмица на спорта, която се провежда под мотото „Бъди активен“. Това съобщиха от пресцентъра на Община Бургас. Програмата е разнообразна, а инициативите в нея ще се проведат на три различни места. Патрон на Европейската седмица на спорта е г-н Красен Кралев, министър на младежта и спорта, който ще бъде и официален гост на събитията в града. От Министерството на младежта и спорта са приготвили тематични подаръци за всички участници – тениски, футболни, баскетболни и волейболни топки.\r\nПрограмата включва спортен празник, от 9.30 часа, на различните зони в изцяло реновирания от Община Бургас двор на ОУ „Братя Миладинови“. Той ще бъде посетен от министър Кралев и кмета Димитър Николов. Там ще се проведат двустранни срещи в различни спортове между бургаските деца и 40 техни гости от Четвърто основно училище „Кирил Христов“ – Стара Загора. В 10.00 часа в двора на ОУ „Васил Априлов“ ще бъде проведена демонстрация на Полицейска лична защита от служители на ОД на МВР – Бургас, както и задържане с куче, което е част от програмата на Детските полицейски управления на ОУ „Васил Априлов“, ОУ „Свети княз Борис I“ и ОУ „Свети Климент Охридски“, съвместна инициатива с ОД на МВР – Бургас. Също така състезатели на ОУ „Васил Април“ и Фехтовален клуб „Корсар“ ще покажат своите умения по фехтовка. Там ще бъде направена и презентация на уреди за превенция на различни заболявания, демонстрация на алкохолни очила и анализатор на телесни мазнини (Body Fat Monitor) от служители на РЗИ – Бургас. В 11.15 часа програмата на събитието продължава на пл. „Атанас Сиреков“ пред Община Бургас. Там ще се проведат „Женски футболен хепънинг“, с участието на ЖФК „Бургас“, както и демонстрация на степ аеробика и канго джъмп от Спортен център „Аякс“. В 12:15 часа в байк зоната на парк „Езеро“ състезателите на Спортен клуб по планинско колоездене „Шор Инвейдърс“ ще демонстрират своите умения в дисциплината Dirt Jump.", "date": "2017.09.26", "title": "Бургас: С поредица от събития в града ще бъде отбелязана Европейската седмица на спорта"}
{"url": "http://www.focus-news.net/news/2017/09/26/2440049/afp-ispanskiyat-premier-shte-izpusne-sreshtata-na-varha-na-es-zaradi-referenduma-za-nezavisimost-na-kataloniya.html", "text": "Министър-председателят на Испания Мариано Рахой няма да присъства на срещата на лидерите на страните-членки на ЕС, която ще се проведе в петък(29.09) в Естония, тъй като само два дни по-късно трябва да се проведе спорния референдум за независимост на Каталония, предава AFP, позовавайки се на думите на източник от испанското правителство.\r\n„Беше решено, че ще е по-добре той да остане тук, за да присъства на срещата на правителството в петък, на която ще се обсъжда каталонският въпрос“, е казал източникът, предпочел да остане анонимен.\r\nПревод и редакция:", "date": "2017.09.26", "title": "AFP: Испанският премиер ще изпусне срещата на върха на ЕС заради референдума за независимост на Каталония"}
{"url": "http://www.focus-news.net/news/2017/09/26/2440050/aleksandar-damovski-ofitsialno-koalitsiite-za-mestnite-izbori-v-makedoniya-ostavat-nepromeneni-i-zapazvat-otnosheniyata-mezhdu-politicheskite-subekti.html", "text": "Официално коалициите за местните избори в Македония остават непроменени и запазват отношенията между политическите субекти. Това каза за Радио „Фокус“ Александър Дамовски, главен редактор на електронното издание МКД.\r\n„Интересни са признаците за така наречените премълчани подкрепи, кой кого ще подкрепи по места за втория кръг на изборите. Любопитство винаги предизвикват коалициите между македонските и албанските партии и разпорежданията, които ще спуснат към гласоподавателите си различните политически лидери. Засега се очертават договорки за взаимна подкрепа на кметове в различните общини между СДСМ и ДСИ“, коментира Дамовски.\r\nСпоред него вече е договорено, че за кмет на Скопие най-голямата албанска партия Демократичният съюз за интеграция ще подкрепи кандидата на Социалдемократическия съюз Петре Шилегов, което прави лесна победата му срещу кандидата на ВМРО-ДПМНЕ Коце Траяновски. По думите му като контрауслуга гласоподавателите на СДСМ ще подкрепят кандидатите за кметове на ДСИ в община Чаир и в град Тетово. \r\nАлександър Дамовски каза още, че засега остава неофициална договорката за взаимна подкрепа между ВМРО-ДПМНЕ и очертаващата се за втора по влиятелност албанска партия БЕСА.", "date": "2017.09.26", "title": "Александър Дамовски: Официално коалициите за местните избори в Македония остават непроменени и запазват отношенията между политическите субекти"}
{"url": "http://www.focus-news.net/news/2017/09/26/2440051/kyustendil-obshtina-dupnitsa-izgrazhda-podporni-steni-po-porechieto-na-reka-bistritsa.html", "text": "Община Дупница изгражда подпорни стени по поречието на река Бистрица. Това съобщи за Радио „Фокус” – Кюстендил зам.-кметът на Община Дупница Красимир Георгиев. По думите му дейностите се изпълняват по проект, финансиран от Програмата за трансгранично сътрудничество между България и Сърбия. Партньор по проекта е сръбската Община Гаджин хан. Стойността на проекта е 215 000 евро. В момента са започнали същинските строителни дейности по изграждането на подпорни стени в един от опасните участъци в коритото на реката. Предвижда се изграждането на общо 63 метра подпорни стени. С реализирането на проекта ще бъде обезопасен участъкът около бившия хлебозавод и спортната зала на Дупница.\r\nВенцеслав ИЛЧЕВ", "date": "2017.09.26", "title": "Кюстендил: Община Дупница изгражда подпорни стени по поречието на река Бистрица"}
{"url": "http://www.focus-news.net/news/2017/09/26/2440052/rudawirakski-kyurdistan-prezidentat-na-kyurdistan-masud-barzani-obyavi-pobeda-v-referenduma-za-nezavisimost.html", "text": "Президентът на Иракски Кюрдистан Масуд Барзани обяви победа за гласувалите с „Да“ на референдума за независимост в автономния регион, по време на телевизионно обръщение към кюрдския народ. Той призова Багдад и съседните страни да уважат волята на милиони хора, гласували по този начин в понеделник, предава кюрдската новинарска агенция Rudaw.\r\n„Вие – народът на Кюрдистан – вие не допуснахте да ви пречупят и сега, след като отговорихте с „да“ на въпроса за независимостта и с „не“ на Анфал, химическите атаки и геноцида, влезнахме в нов етап“, заяви Барзани.\r\nОсвен това, той каза, че в момента търси контакт с премиера на Ирак Хайдер ал Абади и с други, вярващи в диалога, за да започне преговори.\r\nПревод и редакция:", "date": "2017.09.26", "title": "Rudaw(Иракски Кюрдистан): Президентът на Кюрдистан Масуд Барзани обяви победа в референдума за независимост"}
{"url": "http://www.focus-news.net/news/2017/09/26/2440053/2018-g-shte-bade-reshavashta-za-stroitelstvoto-na-avtomagistrala-struma-obzor.html", "text": "2018 г. ще бъде решаваща за строителството на автомагистрала „Струма“, а в Кресненското дефиле ще се строят най-високите виадукти. Това каза министърът на регионалното развитие и благоустройството Николай Нанков по време на Седмия дискусионен форум „Строителството през 2018 г. – възможности и перспективи“. По думите му „Струма“ трябва да бъде завършена в пълнота през 2023 година, като през октомври се очаква решението по ОВОС за участъка през Кресненското дефиле, а в средата на 2019 г. трябва да има избран строител и издадено разрешение за строеж, за да стартират дейностите по него. Според него самото строителство е изключително тежко и ще е голямо предизвикателство за бранша, а при рехабилитацията на Е-79 ще се извършат всички предписани от ОВОС дейности. Той обясни, че част от виадуктите ще са по-високи от този при с. Бебреш на АМ „Хемус“ с височина над 100-120 м. По думите му тази част от АМ „Струма“ ще бъде зрелостен изпит за българския строителен бранш. Нанков допълни, че през следващата година трябва да се реализира и съществен напредък по останалата част от АМ „Струма“, която е в етап на строителство, като тунел „Железница“ ще е най-дългият изграждан в България с дължина от 2 км.\r\nПо Оперативна програма „Региони в растеж“ 2014 – 2020 г. ще бъде предоставен ресурс от 370 млн. лв. за функционирането на  три фонда за градско развитие – за Северна България, за Южна България и за София, които ще предоставят нисколихвени кредити на общините и бизнеса за реализиране на проекти на принципа на публично-частното партньорство.\r\nПриоритет за правителството остава и завършването на АМ „Хемус“. Очаква се през 2018 г. реално да се изпълняват строителни дейности по 9,3 км от магистралата в участъка между Ябланица и Боаза. Избран е изпълнителят и за 16,2-километровия участък Белокопитово – Буховци, като се очаква да изтече срокът за обжалване на процедурата, за да се сключи договор. В началото на 2018 г. ще бъде обявена процедура за изпълнител на други 50 км. Така през 2018 г. в процес на изпълнение ще бъдат 75 км от магистралата.\r\nНанков допълни, че очакват тръжната процедура за избор на изпълнител на тол системата да приключи до края на годината и разчитат тя да заработи до края на 2018 г. Според него приходът от нея ще даде значителен ресурс за строителния сектор, а очакваните постъпления ще са достатъчни за реализирането на АМ „Хемус“, участъкът Русе-Бяла, за който се подготвя обществена поръчка за избор на изпълнител, както и за Видин-Ботевград. По думите му допълнително 380 млн. лв. по линия на ОП „Региони в растеж“ също ще бъдат вложени в рехабилитацията на републикански пътища.\r\nЩе се търси финансиране и за довършване на околовръстния път на София. Нанков допълни, че разполагат с 40 млн. лв. от Механизма за свързване на Европа за магистралата София – Калотина, която ще се изпълнява на две отсечки. По думите му останалата част от средствата ще бъдат от националния бюджет.\r\nНанков подчерта, че 2018 г. ще бъде динамична по отношение на водния сектор, където ВиК операторите ще бъдат бенефициенти съобразно новия модел за финансиране на отрасъла. Очаква се през следващата година да започне възлагането и реалното изпълнение на проекти в 15 консолидирани територии за почти 1,5 млрд. лв.\r\nНанков подчерта, че над 700 са въведените в експлоатация многофамилни жилищни сгради по Националната програма за енергийна ефективност, като по 600 сгради се работи, а 700 очакват довършване. Според него това ще е една от основните бюджетни програми за строителния бранш през 2018 г. Пред журналисти министър Нанков уточни, че за следващата година не са предвидени нови средства за Програмата, докато не се разходят наличните към момента. Той подчерта, че е убеден, че тези които са критикували програмата, сега ще бъдат нейни големи защитници.\r\nЗаместник-министър Малина Крумова допълни, че над 11 млн. кв. м и над 140 хил. жилища ще бъдат обновени в рамките на програмата, а над 340 хил. обитатели ще бъдат облагодетелствани. Тя отчете, че програмата ще допринесе за подобряване на екологията с очакваното спестяване на над 319 килотона въглероден двуокис в резултат от очакваното енергопотребление в жилищата. По думите й в момента се отчита, че домакинствата са спестили средно 30% от разходите си за отопление спрямо предишния отоплителен сезон. \r\nЗаместник-министър Деница Николова посочи, че вече е стартирало изпълнението на над 200 проекта по петте програми за териториално сътрудничество, в които участваме със съседните ни страни в този програмен период. По думите й вече са вложени над 50% от разполагаемия ресурс от общо 470 млн. евро. Предстои да бъде обявен оставащият ресурс по програмите с Турция, Сърбия и Македония, на които Министерството на регионалното развитие и благоустройството е управляващ орган. Тази година ще стартира реализацията на инфраструктурните обекти по съвместните програми с Румъния и Гърция. Николова уточни, че фокус за следващата година е Министерството на здравеопазването като бенефициент да кандидатства за реформиране на спешната помощ, изграждане и модернизиране на спешни центрове в страната.\r\nМинистърът за Българското председателство на Съвета на ЕС 2018 Лиляна Павлова заяви, че в условията на Брекзит и намаляващия обем средства, финансовите инструменти ще имат основен дял във финансирането след 2020 година. По думите й следващата година трябва да мислим за бъдещето, показвайки, че можем да работим в условията на публично-частно партньорство и финансов инженеринг. По думите й излизането на Великобритания означава 15 млрд. евро по-малко в бюджета на ЕС и големият въпрос е как с по-малко да направим повече. Според нея кохезионната политика трябва да продължи, защото е двигател на икономиката, растежа и развитието ни. По думите й България трябва да бъде устойчив и стабилен партньор, да търси баланса и най-доброто решение по общоевропейските теми, но не може и не трябва да бъде без национална позиция и беззъби. Като предизвикателство към строителния бранш тя посочи необходимостта от създаването на липсващата свързаност със съседните ни страни - въздушна, транспортна, жп, пътна, енергийна и дигитална.\r\nКметът на София Йорданка Фандъкова заяви, че в началото на следващата седмица ще обяви договорите, които ще прекрати за неизпълнение на текущи ремонти. Тя обаче уточни, че примерите за лоша работа или забавяне са изключително малко. „Примерът от бул. „Шипченски проход“ е ясен – изцяло връщане за преработка на участъците. Договорът, който е сключен с фирмата за бул. „Шипченски проход“ включва много по-голям участък. Тази година ние реализираме само първия етап“, коментира Фандъкова. По думите й той е на стойност около 2,5 млн. лв., а не 8 млн. лв., както е писало в някои медии. Тя не пожела да назове договорите, които подготвя за прекратяване, защото иска всичко да е изрядно, но уточни, че няма да са нито много, нито малко. Фандъкова посочи, че ще продължат със ремонта на малките улици в кварталите и през следващата година. Тя подчерта, че през 2018 г. продължават с мащабната строителна програма, като очакват в края на 2019 г. да има нови 12 км изградено метро. \r\nПредседателят на УС на Агенция „Пътна инфраструктура“ инж. Дончо Атанасов увери, че ще направят и невъзможното до 2022 г. Кресненското дефиле да бъде готово. Според него там, където минат магистрали и нови пътища, идва модернизацията и се строят промишлени предприятия. Като друго голямо предизвикателство, той постави завършването на ринга около София или по-точно на Южната дъга. Според него това ще бъде по-тежък обект и от Кресна, тъй като е в урбанизирана територия. \r\nДруг приоритет на АПИ е АМ „Хемус“. Според него голямо предизвикателство ще бъде да свържат Русе с АМ „Хемус“. „Участъкът между Русе и Бяла е една гробница и няма да пожалим сили да го направим по най-бързия начин. Ще бъдат направени около 80 км от оставащите 260 км“, поясни той. Дончо Атанасов открои и друг приоритет на АПИ - Калотина-София, в частта си Калотина-Драгоман-Сливница. За обхода на Габрово той посочи, че ще приключи през 2018 г., а за този на Казанлък също от АПИ имат проект.\r\nЛюба АЛЕКСИЕВА", "date": "2017.09.26", "title": "2018 г. ще бъде решаваща за строителството на автомагистрала „Струма“ (ОБЗОР)"}
{"url": "http://www.focus-news.net/news/2017/09/26/2440054/smolyan-v-rodopskiya-dramatichen-teatar-nikolay-haytov-shte-bade-predstaven-spektakalat-zle-sashitiyat-orfey.html", "text": "В Poдoпcĸия дpaмaтичeн тeaтъp “Hиĸoлaй Xaйтoв” на 28 септември от 19.00 часа зa пoчитaтeлитe нa тeaтpaлнoтo изĸycтвo ще бъде представена пpeмиepa нa нaй-нoвaтa пocтaнoвĸa „Злe cъшитият Opфeй“, съобщиха от театъра. Aвтop и peжиcьop на постановката e Pocицa Oбpeшĸoвa. Toвa e тpeтaтa й пocтaнoвĸa в смолянския театър.„Зле съшитият Орфей“ е съвременно бълнуване в митология. Оправдателна пледоария на женската природа пред съда на времето. От театъра посочват, че това е авторски текст, с който се споделя страхът от времето, от самотата, болката от предателството и от отсъствието на любов. Бълнува се във вечното търсене на хармония и благост. Бълнува се шеговито, болезнено, иронично, искрено и без задръжки. Бълнува се театрално, посочват от театъра.", "date": "2017.09.26", "title": "Смолян: В Родопския драматичен театър „Николай Хайтов” ще бъде представен спектакълът „Зле съшитият Орфей”"}
{"url": "http://www.focus-news.net/news/2017/09/26/2440055/rudawirakski-kyurdistan-prezidentat-na-kataloniya-e-pozdravil-kyurdskiya-si-kolega-za-referenduma.html", "text": "Президентът на регионалното правителство на Каталония Карлес Пучдемон е поздравил кюрдския си колега Масуд Барзани за провеждането на референдума за независимост на Иракски Кюрдистан, предава кюрдската новинарска агенция Rudaw.\r\n„Тази сутрин се обадих на президента Масуд Барзани, за да го поздравя за референдума. Пожелахме си големи успехи един на друг“, пише в съобщение в социалната мрежа Туитър, от Пучдемон.\r\nКаталонците ще проведат свой референдум за отделяне от Испания в неделя (01.10), шест дни след кюрдския плебисцит.\r\nПревод и редакция:", "date": "2017.09.26", "title": "Rudaw(Иракски Кюрдистан):  Президентът на Каталония е поздравил кюрдския си колега за референдума"}
{"url": "http://www.focus-news.net/news/2017/09/26/2440056/pazardzhik-vazpomenatelno-poklonenie-po-povod-105-godini-ot-balkanskata-voyna-shte-se-provede-na-vrah-veliytsa-na-1-oktomvri.html", "text": "Възпоменателно поклонение по повод 105 години от обявяването на Балканската война и 27 години от възстановяване на Съюза на офицерите и сержантите от запаса и резерва в Пазарджик ще се проведе на 1 октомври пред паметника на връх Велийца. Това съобщи за Радио „Фокус“ – Пазарджик Бояна Кирилова от Община Велинград. Тя уточни, че възпоменателното поклонение пред паметника ще започне в 13.00 часа. На връх Велийца ще бъде отслужена и панихида в памет на загиналите 42 войници и офицери от 27-ми пехотен Чепински полк и 39-ти полк по време на Балканската война. Възпоменателно слово ще произнесе кметът на Община Велинград д-р Костадин Коев. Слово ще произнесе и председателят на Областната организация на СОСЗР – Пазарджик майор Костадин Златев. С падане на колене ще бъде почетена паметта на загиналите във войните за национално обединение български войници, ще бъдат поднесени цветя и венци пред паметника на връх Велийца. Там ще бъде представена и възстановка от членове на  НД “Традиция” – РК ,,Родопчани”,   РК ,,Поп Груйо Бански” - с. Баня, РК ,,27 Чепински полк” – гр. Панагюрище. След това ще  бъде осветен и християнският кръст, дарен от отец Данаил, в памет на българските воини паднали за свободата на отечеството. В 14.30 часа ще започне възпоменателен концерт под мотото ,,Пазим името Ви свято”.\r\nВаня НИКОЛОВА", "date": "2017.09.26", "title": "Пазарджик: Възпоменателно поклонение по повод 105 години от Балканската война ще се проведе на връх Велийца на 1 октомври"}
{"url": "http://www.focus-news.net/news/2017/09/26/2440057/varna-narodna-astronomicheska-observatoriya-i-planetarium-nikolay-kopernik-shte-se-vklyuchi-v-evropeyskata-nosht-na-uchenite.html", "text": "Народна астрономическа обсерватория и планетариум „Николай Коперник” във Варна ще се включи в Европейската нощ на учените. Това съобщи за Радио „Фокус“ – Варна Свежина Димитрова, директор на ЦПЛР - Народна астрономическа обсерватория и планетариум „Николай Коперник“ във Варна. Събитието, което ще се състои на 29 септември, ще бъде организирано едновременно в над 300 града от всички страни на Европейския съюз.\r\nВодещи партньори за Варна са Институтът по океанология „Проф. Фритьоф Нансен“ – Варна, съвместно с Технически университет – Варна, а самата инициатива е в рамките на проект FRESH (Find Researchers Everywhere and SHare), финансиран от Eвропейската комисия по Дейностите Мария Склодовска-Кюри на Програма „Хоризонт 2020”. Участници в Европейската нощ на учените са още ВВМУ „Н. Вапцаров“, Институтът по рибни ресурси, Зоопарк – Варна, Дирекцията на природен парк „Златни пясъци“, Университетските ботанически градини към СУ „Св. Климент Охридски“ – Варна, София и Балчик, Природонаучният музей – гр. Варна, Младежкото сдружение „Кашалот“, Медицинският университет „Проф. д-р Параскев Стоянов“ – гр. Варна и Висшето училище по мениджмънт – гр. Варна.\r\nСъбитието ще се проведе от 17.00 до 22.00 часа във Фестивален и конгресен център – Варна. На своя щанд Народна астрономическа обсерватория и планетариум „Николай Коперник“ ще представи своята дейност. Посетителите ще се запознаят с устройството и принципа на действие на оптичните уреди и окото и ще се научат да работят с подвижна звездна карта. Астрономите ще отговарят на въпроси на посетителите, свързани с последните новости в областта на астрономическите изследвания.\r\nМарияна ВАЛЕНТИНОВА", "date": "2017.09.26", "title": "Варна: Народна астрономическа обсерватория и планетариум „Николай Коперник” ще се включи в Европейската нощ на учените"}
{"url": "http://www.focus-news.net/news/2017/09/26/2440073/dobrich-obshtinata-shte-predostavya-sotsialnata-usluga-obshtestvena-trapezariya-prez-nastoyashtiya-esenno-zimen-sezon.html", "text": "За поредна година Община град Добрич ще предоставя социалната услуга „Обществена трапезария“ през настоящия есенно-зимен сезон. Приключи срокът за подаване на заявления от желаещите да ползват тази услуга, предаде кореспондент на Радио „Фокус” – Варна. Дейностите са в изпълнение на проект „Грижа за по-добър живот“. Ще бъдат подпомогнати 110 представители на целеви групи за периода от месец октомври 2017 г. до месец април 2018 г. Целевите групи са определени с Наредба на министъра на труда и социалната политика и включват лица и семейства на месечно подпомагане според Правилника за прилагане на Закона за социално подпомагане, лица с доказана липса на доходи и близки, които да се грижат за тях, самотно живеещи лица и семейства, които получават минимални пенсии, скитащи и бездомни деца и лица, както и лица, пребиваващи в Центрове за временно настаняване. Комисия, сформирана със заповед на кмета на Община град Добрич, ще извърши оценка и подбор на кандидат-потребителите, съгласно данни, предоставени от Дирекция „Социално подпомагане”. Комисията ще изготви поименни списъци на одобрените потребители и чакащите резерви, които ще бъдат оповестени на 29 септември пред офиса на проекта Корпус 3 (бившия Партиен дом), етаж 11. Ще бъдат публикувани също на официалния сайт на Общината.\r\nЖулиета НИКОЛОВА", "date": "2017.09.26", "title": "Добрич: Общината ще предоставя социалната услуга „Обществена трапезария“ през настоящия есенно-зимен сезон"}
{"url": "http://www.focus-news.net/news/2017/09/26/2440074/pazardzhik-hudozhestvena-galeriya-stanislav-dospevski-organizira-natsionalna-grafichna-izlozhba-georgi-gerasimov.html", "text": "Художествена галерия  „Станислав Доспевски” в Пазарджик организира Национална графична изложба „Георги Герасимов”. Това съобщиха за Радио „Фокус“ – Пазарджик от Галерията в областния град.  Седемчленно жури допусна до участие в изложбата 52 автори от цялата страна с 94 творби и определи наградените. Към изложбата е изготвен двуезичен  каталог, представящ всички творци, който ще бъде представен на откриването. Официалното откриване на изложбата и връчването на наградите ще се състои на 28 септември  от 17.30 часа  в ХГ „Станислав Доспевски” в Пазарджик. Националната графична изложба „Георги Герасимов“ е ново явление в българския художествен живот – през тази година се провежда нейното второ издание. Като мащаб и концепция още от самото си начало този специализиран форум се налага сред професионалната общност като внушително и респектиращо събитие: с широкия спектър на авторски присъствия с разнопосочни творчески търсения; с вниманието и интереса, които се създават около изложбата и художниците; с доброто съчетаване на изложбен и състезателен принцип; с деликатното, но последователно налагане на фигурата на прекрасния пазарджишкия график Георги Герасимов като патрон на събитието; с добрата организация, за която може да поздравим Община Пазарджик и екипа на Художествена галерия „Станислав Доспевски“. Като специализиран формат за печатна графика Националната графична изложба „Георги Герасимов“ има амбицията да бъде представителна експозиция за творци от различни поколения, работещи в различни концептуални, жанрови, технологични и тематични перспективи на съвременното графично изкуство в България. Основен фокус са младите автори, като от значение е не толкова самият възрастов принцип, колкото онази характерна безкрайна отвореност на сетивата към новото и различното в изкуството, която приобщава търсещия човек към света.", "date": "2017.09.26", "title": "Пазарджик: Художествена галерия „Станислав Доспевски” организира Национална графична изложба „Георги Герасимов”"}
{"url": "http://www.focus-news.net/news/2017/09/26/2440075/sport-lukoyl-akademik-pobedi-benfika-s-8771-i-se-klasira-za-sledvashtiya-krag-na-shampionskata-liga-po-basketbol.html", "text": "Българският шампион Лукойл Академик се класира за третия предварителен кръг на Шампионската лига по баскетбол, след като победи португалския Бенфика с 87:71. Съперник на Лукойл ще бъде литовския Ювентус Утена, като мачът в София е на 29-и септември (петък), а реваншът в Литва е на 2-ри октомври (понеделник).", "date": "2017.09.26", "title": "Спорт: Лукойл Академик победи Бенфика с 87:71 и се класира за следващия кръг на Шампионската лига по баскетбол"}
{"url": "http://www.focus-news.net/news/2017/09/26/2440076/dimitrichka-kancheva-sotsialno-podpomagane-varna-162-sa-utvardenite-priemni-semeystva-v-oblastta.html", "text": "162 са утвърдените приемни семейства в област Варна. Това каза в интервю за Радио „Фокус” – Варна Димитричка Кънчева, директор на Регионална дирекция за социално подпомагане – Варна. По думите ѝ 160 са професионалните приемни семейства, а 2 са доброволните. Димитричка Кънчева каза още, че най-много са професионалните приемни семейства на територията на община Варна – 74, следват тези в община Аксаково, които са 36. „Ще продължим с кампания за приемане на молби за кандидат-приемни семейства за отглеждане на деца от 0 до 2-годишна възраст, защото имаме такава потребност за нашата община“, добави Димитричка Кънчева. 50 кандидат–осиновители са вписаните с постоянен адрес на територията на област Варна, за страната те са общо 1 370.\r\nМарияна ВАЛЕНТИНОВА", "date": "2017.09.26", "title": "Димитричка Кънчева, Социално подпомагане – Варна: 162 са утвърдените приемни семейства в областта"}
{"url": "http://www.focus-news.net/news/2017/09/26/2440077/prez-vtoroto-trimesechie-na-2017-g-potreblenieto-na-tsigari-bez-balgarski-aktsizen-banderol-e-na-rekordno-nisko-nivo-ot-7-obzor.html", "text": "През второто тримесечие на 2017 г. потреблениетo на цигари без български акцизен бандерол е на рекордно ниско ниво от 7%.  Данните от последното проучване чрез събиране и анализиране на празни цигарени кутии в 20 големи града в България бяха изнесени на работна среща от петте компании от „Инициативата срещу незаконната търговия“ пред представители на правителството и правоприлагащите органи. Традиционното проучване, което измерва нивата на незаконна търговия чрез събиране на празни кутии от улици и достъпни публични места, беше представено пред министър-председателя Бойко Борисов, министъра на финансите Владислав Горанов, министъра на вътрешните работи Валентин Радев, директора на Агенция „Митници“ Георги Костов,  Борислав Сарафов, заместник-главен прокурор и представители на структурите на държавните институции, ангажирани с противодействие на контрабандата.  Резултатите от изследването по градове показва, че намалява делът на потребление на цигари без български акцизен бандерол в някои от населените места, , но въпреки това нивото остава значително над средното за страната е в 12 града. Компаниите от тютюневата индустрия подчертаха, че повече от 1/3 от цигарите, непредназначени за местния пазар са т.нар. „illicit whites“ – марки, които са създадени с цел единствено да се продават незаконно и нямат аналог на легалния пазар. За първи път бяха представени и данни от изследване на потреблението на нелегален нарязан тютюн.  Според проучването, извършено през четвъртото тримесечие на 2016 г. в 15 държави в Европа, в България 74.6% от изпушения тютюн за ръчно свиване на цигари у нас не е обложен с данъци. Почти 100%  от незаконния рязан тютюн, употребяван в България, е насипен тютюн, който се продава на килограм, опакован в пликове без етикет и извън законните места за продажба. Загубите за държавата в това изследване се оценява на приблизително на 124 млн. лева.  Премиерът Бойко Борисов, заяви, че когато фактите говорят и най-големите критици на управляващите трябва да мълчат. Той заяви, че  най-голямата черна маса пари, правещи корупция в държавата, са от контрабандата. По думите му става въпрос за трилиони в Европа и за милиарди в България. Той допълни, че тенденцията за намаляване на контрабандата е ясна и ще продължи, тъй като е изгодна за държавата и пълни бюджета. Според него резултатите са от събирането на акциза от цигари, горива, алкохол. Борисов обърна внимание, че в момента сме на 120% от плана за изпълнение за приходите. Мога да ви уверя, че сега България е в първата петица по намаляване на контрабандата, но скоро ще влезем в тройката. Премиерът гарантира на инвеститорите, че до следващите проучвания данните ще бъдат още по-добри и прогнозира около 100 млрд. брутен вътрешен продукт в страната. Министърът на финансите Владислав Горанов заяви следното, че България успява да охранява не само границите си, а и икономическите си интереси. Той обърна внимание, че акцизът върху цигарите заема около 48 % от общия преход от акциза. Той заяви, че ще предложа на правителството позиция по изменение на евродирективата за достигане на минималните акцизни ставки в ЕС в съответствие с изразената от индустрията позиция. Министърът на вътрешните работи Валентин Радев обяви, че противодействието на контрабандата на акцизни стоки е приоритет на правителството и респективно – на МВР, тъй като прилагането на схеми за контрабанда, митнически нарушения и разпространението на тютюневи изделия без платен акциз нанасят на държавния бюджет щети в особено големи размери от невнесени данъци и такси. Заместник-главният прокурор Борислав Сарафов коментира, че резултатите на обединените усилия на всички институции - прокуратурата, НАП, Агенция Митници, МВР и ДАНС, показват необратима тенденция за намаляване на контрабандния дял от цигарите. Представителите на Инициативата подчертаха, че натискът от страна на правителството срещу незаконно предлаганите цигари и нарязан тютюн трябва да продължи в интерес на потребителите, легалния бизнес и бюджетните приходи: „Убедени сме, че незаконната търговия с тютюневи изделия ще продължи да бъде приоритет на правителството, тъй като това е ключово за държавния бюджет и за законния бизнес, който генерира над 45% от всички акцизни постъпления за фиска, както и че незаконната търговия с цигари подхранва други форми на организираната престъпност. Компаниите, участващи в проучването, изразиха удовлетворение от работата и усилията на държавните институции към проблема с незаконната търговия с тютюневи изделия, както и към предвидимостта и стабилността на бизнес средата у нас. Те оцениха като най-важни фактори това, че темата е приоритетна за правителството, проявената политическа воля е на най-високо ниво и общата работа на институциите срещу незаконните цигари и тютюн за пушене дава позитивни резултати. В резултат на диалога между компаниите, Министерството на финансите и Агенция Митници се планират и допълнителни съвместни инициативи, свързани с борбата с незаконната търговия", "date": "2017.09.26", "title": "През второто тримесечие на 2017 г. потреблениетo на цигари без български акцизен бандерол е на рекордно ниско ниво от 7% (ОБЗОР)"}
{"url": "http://www.focus-news.net/news/2017/09/26/2440078/kyustendil-mnogofunktsionalna-sportna-ploshtadka-e-izgradena-v-dvora-na-osnovno-uchilishte-hristo-botev-v-selo-nevestino.html", "text": "Многофункционална спортна площадка е изградена в двора на Основно училище „Христо Ботев” в село Невестино. Това съобщи за Радио „Фокус” – Кюстендил директорът на учебното заведение Валери Стоилов. По думите му това е поредната придобивка за възпитаниците на училището, което е единствено за района на община Невестино. Площадката може да се използва за футбол на малки вратички, за волейбол и баскетбол. Игрището е с изкуствена настилка, а проектът е осъществен изцяло със средства от бюджета на училището. „Основната цел е да бъде създадена спокойна и позитивна среда на децата, сред която те да играят и изграждат своя спортен дух и характер и която да спомага за възпитанието им още от най-ранна детска възраст на любов към футбола и спорта, както и да ги мотивира към желание за физическа активност и социализирането им в обществото”, каза още Валери Стоилов.\r\nВенцеслав ИЛЧЕВ", "date": "2017.09.26", "title": "Кюстендил: Многофункционална спортна площадка е изградена в двора на Основно училище „Христо Ботев” в село Невестино"}
{"url": "http://www.focus-news.net/news/2017/09/26/2440079/slavka-chakarova-kmet-na-obshtina-chepelare-pet-novi-detski-ploshtadki-sa-napraveni-v-obshtinata-tazi-godina.html", "text": "Пет нови детски площадки са направени  в Чепеларска община тази година. Това каза за Радио „Фокус” – Смолян кметът на Община Чепеларе Славка Чакърова. Подали са пет проекта по ПУДООС и четири от тях са били одобрени. „Единият беше за село Проглед и той вече е финализиран и разплатен, като стана едно красиво кътче за игра на децата. Двата други проекта бяха за един от филиалите на детската градина в Чепеларе и детската градина в Павелско. Там малко по-бавно вървят нещата, но в рамките на срока, който ни позволява програмата ще се справим. Другият бенефициент е Гимназията по горско и селско стопанство „Н. Й. Вапцаров” и те също са към привършване на проекта”, обясни Чакърова. Кметът добави, че не са получили финансиране по проекта, подаден за изграждане на нова детска площадка в село Хвойна, но затова пък там със собствени средства са я изградили и така за празника на селото са зарадвали децата с новата придобивка. „Това лято приключи и ремонтът на училището в село Павелско с получени целеви средства от министерството на науката и образованието в размер на 70 000 лева и успяхме да направим подмяна на дограмата и вратите в училището”, обясни Чакърова и добави, че колкото и малко деца да учат там, за нея е важно всяко едно дете, ето защо в Общината приоритетно работят не само за развитието на туризма в региона, но и за образованието, защото децата са бъдещето.\r\nДаниела БОЙКОВА", "date": "2017.09.26", "title": "Славка Чакърова, кмет на Община Чепеларе: Пет нови детски площадки са направени в общината тази година"}
{"url": "http://www.focus-news.net/news/2017/09/26/2440080/varna-dni-na-portugalskiya-ezik-i-kultura-shte-se-provedat-v-grada-ot-27-do-30-septemvri.html", "text": "Португалският езиков и културен център „Камойнш София“ към Посолството на Португалия в България е инициатор на първите във Варна – „Дни на португалския език и култура“. Те ще се проведат от 27 до 30 септември. Това съобщиха от пресцентъра на Фестивалния и конгресен център във Варна. Предвиден е открит урок на младите преподаватели от центъра, който ще се състои на 28 септември от 19.00 часа в  “The Social Teahouse”. На следващия ден на сцена „Кофража“ ще могат да се видят демонстрации на бразилското бойно изкуство „Капоейра“ и концерт на група „ Café De Manhã”.  Официалното откриване на дните на португалския език и култура ще се състои на 27 септември от 18.30 часа във Фестивалния и конгресен център, където ще бъде открита фотографската изложба „Португалски пътеки“. Неин автор е проф. д-р Марин Паунов, който е почитател на португалската култура и един от най-добрите ученици по португалски език в центъра „Камойнш София“. Специално за събитието във Варна ще пристигне Посланика на Португалия у нас Н. Пр. г-н Луиш Фераш, който ще открие експозицията.\r\n„Дните на португалския език и култура във Варна“ са част от политиката на Посолство на Португалия и португалски езиков и културен център „Камойнш София“ за разпространение на културата и езика в България. „Камойнш София“ отвори врати през 2013 г. и е насочен към всички почитатели на езика и културата. Една от основните цели на неговия екип е въвеждане на обучение по португалски език в основен и среден етап на обучение, както и при обучението в университетите в София, Пловдив, Варна и Бургас. Португалски език вече се изучава в пет гимназии в София, три в Пловдив, две в Бургас, една във Велико Търново, както и в университетите в тези градове. Във Варна предстои стартиране на обучение по португалски език в СУЕО „Александър Пушкин“ и в Икономически Университет.", "date": "2017.09.26", "title": "Варна: „Дни на португалския език и култура“ ще се проведат в града от 27 до 30 септември"}
{"url": "http://www.focus-news.net/news/2017/09/26/2440081/afp-donald-tramp-zayavi-che-ispaniya-tryabva-da-ostane-obedinena.html", "text": "Американският президент Доналд Тръмп заяви, че би било „глупаво“ Каталония да опита да се отдели от Испания, като призова страната да остане обединена, предава AFP.\r\nИзказването на Тръмп е направено във вторник по време на срещата му с испанския държавен глава Мариано Рахой. \r\n„Наистина мисля, че народът на Каталония трябва да остане с Испания“, каза Тръмп, като добави, че \"би било глупаво“, ако местното население реши друго.  Цанко Цолов", "date": "2017.09.26", "title": "AFP: Доналд Тръмп заяви, че Испания трябва да остане обединена"}
{"url": "http://www.focus-news.net/news/2017/09/26/2440082/iraqi-news-vitseprezidentat-na-irak-prizova-za-politicheski-i-ikonomicheski-boykot-na-kyurdistan.html", "text": "Вицепрезидентът на Ирак Нури ал Малики, който е и бивш президент на страната, призова за политически и икономически бойкот на Иракски Кюрдистан заради усилията на регионалното правителство да добие независимост от централното правителство в Багдад, предава Iraqi News.\r\nПо време на среща с италианския посланик в Багдад, Марко Карнелос, Малики е казал, че всяка инициатива за диалог с кюрдистанското правителство „трябва да се случи след като пропонентите на референдума се откажат от неконституционната схема, която е насочена срещу териториалния интегритет на Ирак“, според съобщение, публикувано от медийната служба на вицепрезидента.\r\nМалики е отбелязал, че „референдумът на Кюрдистан ще има катастрофално въздействие върху региона.“\r\nВицепрезидентът на Ирак е краен противник на отделянето на кюрдския регион от Багдад. Докато кюрдите гласуваха в понеделник, той заяви, че плебисцитът е „обявяване на война срещу единството на Ирак“.\r\nПо-рано той написа съобщение, в което твърдеше, че иракските власти „няма да позволят основаването на още един Израел в северен Ирак“. Вероятно е той да е имал предвид откритата подкрепа на Тел Авив за кюрдския референдум.\r\nПревод и редакция:", "date": "2017.09.26", "title": "Iraqi News: Вицепрезидентът на Ирак призова за политически и икономически бойкот на Кюрдистан"}
{"url": "http://www.focus-news.net/news/2017/09/26/2440083/emanyuel-makron-velikobritaniya-mozhe-da-se-zavarne-v-reformiran-oprosten-evropeyski-sayuz.html", "text": "Френският президент Еманюел Макрон изрази мнение, че Великобритания ще може да се завърне в Европейския съюз след провеждане на широки реформи в международната организация, пише британския ежедневник The Daily Telegraph. \r\nПо време на своята реч във вторник, в която призова за промени в ЕС, Макрон заяви, че „след няколко години, ако желание, Великобритания може да си възвърне мястото (в ЕС)“.\r\nСпоред държавния глава, „Европа, която познаваме, е твърде слаба, твърде бавно, твърде неефективна“.  Цанко Цолов", "date": "2017.09.26", "title": "Еманюел Макрон: Великобритания може да се завърне в “реформиран, опростен“ Европейски съюз"}
{"url": "http://www.focus-news.net/news/2017/09/26/2440085/the-guardian-madrid-planira-da-blokira-izbiratelnite-sektsii-v-kataloniya-s-politsiya.html", "text": "Полицията планира да блокира с полиция избирателните секциите в Каталония, в опит да попречи на провеждането на местния референдум за независимост, потвърдиха от Мадрид във вторник, пише британският вестник The Guardian. \r\nОт изданието припомнят, че това е пореден опит на правителството да спре насрочения за неделя вот, който бе обявен като противоконституционен от Върховния касационен съд в Испания. По-рано полицията извърши арести на каталонски официални лица, участващи в организацията на неделното гласуване и конфискува ок. 10 млн. бюлетини. От Барселона заявиха, че ще проведат вота въпреки всичко.  Цанко Цолов", "date": "2017.09.26", "title": "The Guardian: Мадрид планира да блокира избирателните секции в Каталония с полиция"}
{"url": "http://www.focus-news.net/news/2017/09/26/2440086/irakski-kyurdistan-otiva-kam-obyavyavane-na-nezavisimostobzor.html", "text": "Кюрдите в Северен Ирак отиват към основаването на първата кюрдска държава, след почти сто години чакане. За първи път това трябваше да се случи при разпадането на Османската империя след Първата световна война, но тогава това, по една или друга причина, не се случи. От тогава най-големият народ, който няма собствено държавно образувание, чака своя момент и той изглежда дойде. Иракските кюрди се възползваха от войните, водени в региона на Месопотамия през последните 27 години, за да укрепят своя автономен регион в провинциите Ербил, Дохук и Сюлеймания, както и в богатия на петрол Киркук, присъединен покрай появата на терористичната Ислямска държава и изтласкването ѝ. В момента те са въоръжени, организирани и твърдо решени да не чакат и ден повече, въпреки заканите и предупрежденията от всичките им съседи – Иран, Турция, правителството в Багдад и сирийското правителство.\r\nРеферендумът вчера (25.09) премина без непредвидени събития и насилие и днес се разбра, че огромното мнозинство от гласувалите са отговорили с „да“ на въпроса дали искат основаването на независима кюрдска държава. Все пак, плебисцитът няма задължителен ефект, т.е. от него не следва задължителното обявяване на независимост, но едва ли си струва да се съмняваме, че това ще се случи. Провеждането на гласуването предизвика остри реакции от всички засегнати фактори – държавите с големи кюрдски малцинства(Турция, Иран и Сирия), страхуващи се, че появата на подобно държавно образувание ще насърчи сепаратистките настроения в собствените им страни – турският президент Реджеп Таийп Ердоган отправи серия от заплахи, включително за военна намеса, прекъсване на тръбопровода, пренасящ кюрдския петрол към световните пазари и др. Иран обяви, че няма да признае гласуването за легитимно и няма да допусне промяна на границите на държавите в региона, изпрати армия на границата си с иракския кюрдски регион и в момента съгласува действията си с правителствата в Багдад и Анкара. \r\nКъм момента, най-остра е реакцията на централното правителство в Багдад. Президентът Хайдер ал Абади даде 72 часа на кюрдите да предадат контрола над летищата на тяхна територия в ръцете на иракското правителство, а бившият президент и настоящ вицепрезидент Нури ал Малики призова за политически и икономически бойкот на Иракски Кюрдистан. \r\nРедакция:", "date": "2017.09.26", "title": "Иракски Кюрдистан отива към обявяване на независимост(ОБЗОР)"}
{"url": "http://www.focus-news.net/news/2017/09/26/2440087/predstoyashti-mezhdunarodni-sabitiya-za-27-septemvri-agentsiya-fokus.html", "text": "Френският президент Еманюел Макрон ще представи първия бюджет на правителството \r\n*** Лидерът на британските лейбъристи Джереми Корбин ще говори на последния ден от конгреса на партията\r\n*** Германската социалдемократическа партия избира своята парламентарна група след изборите в неделя\r\n*** Продължава международната реакция след референдума за независимост в Иракски Кюрдистан\r\n*** ООН ще проведе извънредно заседание, засягащо ситуацията в Сирия\r\n***", "date": "2017.09.26", "title": "Предстоящи международни събития за 27 септември (Агенция „Фокус“)"}
{"url": "http://www.focus-news.net/news/2017/09/26/2440088/izvestiya-bomba-ot-vtorata-svetovna-voyna-be-obezvredena-v-moskva.html", "text": "Немска бомба от времето на Втората световна война бе обезвредена в Москва във вторник, пише местното издание “Известия“, като се позовава на информация от Министерството на извънредните ситуации. \r\nЕксплозивът е намерен по време на строителни дейности, като е изчислено, че бомбата може да причини щети на диаметър от ок. 1,8 километра. Властите са евакуирали района, след което устройството е пренесено на специален полигон, където е обезвредено.  Цанко Цолов", "date": "2017.09.26", "title": "„Известия“: Бомба от Втората световна война бе обезвредена в Москва"}
{"url": "http://www.focus-news.net/news/2017/09/26/2440089/anadolu-agency-irakski-voenni-se-prisaediniha-kam-ucheniyata-na-turskata-armiya-kray-granitsata-s-irakski-kyurdistan.html", "text": "Иракски военни се присъединиха във вторник към ученията на турските въоръжени сили, които започнаха преди седмица край границата на Турция с Иракски Кюрдистан, предава Anadolu Agency. \r\nOт агенцията припомнят, че маневрите се провеждат и върху територията на региона Хабур, който представлява главната врата на Иракски Кюрдистан към света. Цанко Цолов", "date": "2017.09.26", "title": "Anadolu Agency: Иракски военни се присъединиха към ученията на турската армия край границата с Иракски Кюрдистан"}
{"url": "http://www.focus-news.net/news/2017/09/26/2440090/api-dvizhenieto-po-patya-prolaz-targovishte-se-izvarshva-v-edna-lenta.html", "text": "Движението по път I-4 с. Пролаз - Търговище при км 218 се извършва в една лента, поради ПТП. \r\nДвижението се регулира от \"Пътна полиция\". Водачите да се движат с повишено внимание и съобразена скорост.", "date": "2017.09.26", "title": "АПИ: Движението по пътя Пролаз - Търговище се извършва в една лента"}
{"url": "http://www.focus-news.net/news/2017/09/26/2440091/donald-tramp-voennata-optsiya-na-sasht-sreshtu-severna-koreya-bi-bila-razrushitelna.html", "text": "Американският президент Доналд Тръмп заяви във вторник, че предпочита кризата около Северна Корея да се разреши по мирен път, но ако се наложи, военната опция на САЩ би била „разрушителна“, предава Reuters. \r\n„Напълно готови сме за втората възможност, нежелана възможност“, каза държавният глава по време на пресконференция в Белия дом, като добави, че „ако изберем тази възможност, ще бъде разрушително, мога да ви уверя, разрушително за Северна Корея“.  Цанко Цолов", "date": "2017.09.26", "title": "Доналд Тръмп: Военната опция на САЩ срещу Северна Корея би била „разрушителна“"}
