{"url": "http://www.focus-news.net/news/2019/11/12/2718973/sport-ibrahimovich-e-blizo-do-transfer-v-bolonya.html", "text": "Нападателят на Лос Анджелис Галакси Златан Ибрахимович е склонен да се премести в Болоня, съобщава \"Corriere dello Sport\". Според източника вариантът с италианския клуб е приоритет за 38-годишния швед. Старши треньорът на отбора Синиша Михайлович се е обадил на Ибрахимович и го поканил да \"дойде и да се забавлява, забавлявайки цяла Италия\". Нападателят ще вземе решение преди 10 декември. Ибрахимович е приятел с Михайлович, който в момента се лекува от левкемия.", "date": "2019.11.12", "title": "Спорт: Ибрахимович е близо до трансфер в Болоня"}
{"url": "http://www.focus-news.net/news/2019/11/12/2718903/vtori-salon-na-fotografi-ot-kazanlak-shte-bade-otkrit-v-muzeya-na-fotografiyata.html", "text": "Фотографска изложба с творби представени за Втори салон на казанлъшките фотографи ще бъде открита на 14 ноември от 17.30 часа в Музея на фотографията, каза за  Радио „Фокус“  директорът на музея Стефан Папукчиев. Той поясни, че за селекцията в тазгодишното издание на Салона 47 автори от Казанлък са представили над 110 свои работи, като 20 от тях участват за първи път. Сред тях са художничката Катя Зографова, Николай Радионов, Пепа Коева, позната от изложбата в тазгодишните Чудомирови празници „Нашенци по света“, Съби Теодосиев, журналистката Габриела Гроздева. Сред новите участници са ученици и студенти, но за пръв път в Салона има и фотоси на утвърдените във фотографията Мариан Димитров, член на Групата „Казанлък – 85“ и Иван Каравастев, дългогодишен оператор в една от местните телевизии. \r\nВъв Втория салон ще могат да бъдат видени и творби на изявените фотографи Александър Иванов, Желиан Николов, Бедрос Азинян, Пламен Петков, Йонко Русев, Илиян Мичев. \r\nЗа втори път в селекцията участват Кирил Кацаров и Давид Кулев, дванадесетокласници в Художествена гимназия в Казанлък.  \r\nСлавяна ГАЙДАРОВА", "date": "2019.11.12", "title": "Втори салон на фотографи от Казанлък ще бъде открит в Музея на фотографията"}
{"url": "http://www.focus-news.net/news/2019/11/12/2718904/chetiri-spetsializirani-ekipa-ot-suhopatnite-voyski-izpalniha-zadachi-po-obezvrezhdane-na-boepripasi-otkriti-v-razlichni-naseleni-mesta-v-stranata.html", "text": "Четири специализирани екипа от военни формирования  на Сухопътните войски в Белене, Ямбол, Пловдив и Враца са задействани днес, 12 ноември, за обезвреждане на невзривени боеприпаси, открити в различни населени места в страната.Това съобщиха от пресцентъра на  Министерство на отбраната . \r\nВоеннослужещите от 55-и инженерен полк в Белене в 14.30 ч. предприеха разузнаване на корозирал снаряд, открит в землището на с. Черковица, община Никопол. При огледа е установено, че това е 152 мм бронебоен снаряд. В 16.25 ч. военнослужещите под ръководството на старши лейтенант Милен Сотиров извършиха унищожаване на снаряда на място при спазване на всички мерки за безопасност. \r\nСпециализиран екип от военно формирование 52 590 – Ямбол в 13.15 ч. се отправи към землището на с. Лозенец, област Ямбол по сигнал за намерен невзривен боеприпас. Под ръководството на капитан Димитър Дренски военнослужещите извършиха разузнаване и установиха, че това е изстрел за ръчен противотанков гранатомет. В 16.36 ч. специализираният екип унищожи намерения боеприпас. \r\nВоеннослужещи от военно формирование 44 220 – Пловдив, под ръководството на  капитан Антон Делчев в 15.00 ч. предприеха разузнаване на невзривени боеприпаси, открити при почистване на помещение в кметството на с. Козарско, област Пазарджик. При огледа е установено, че това са 3 ръчни гранати. Военнослужещите транспортираха откритите боеприпаси и ги унищожиха в безопасен район извън населено място. \r\nСпециализиран екип от военно формирование 54 990-Враца с ръководител старши сержант Любомир Цветков към 15.00 ч. беше задействан за изпълнение на задачи по обезвреждане на невзривен боеприпас, открит на брега на язовир „Огоста“, Монтанско. При огледа е установено, че това е ръчна граната F-1 със запалка. Военнослужещите ще извършат унищожаване на боеприпаса при спазване на мерките за безопасност.", "date": "2019.11.12", "title": "Четири специализирани екипа от Сухопътните войски изпълниха задачи по обезвреждане на боеприпаси, открити в различни населени места в страната"}
{"url": "http://www.focus-news.net/news/2019/11/12/2718900/tass-chehiya-shte-kupi-12-boyni-vertoleta-ot-sasht-do-kraya-na-godinata.html", "text": "До края на тази година Чешката република ще подпише договор със САЩ за покупката на 12 бойни вертолета за националните въоръжени сили. Това съобщи във вторник пред журналистите министърът на отбраната на републиката Любомир Метнар, цитиран от  ТАСС . \r\n„Договорът на стойност 14,6 млрд. крони (около 700 млн. долара) за покупката на 12 вертолета трябва да бъде подписан до края на 2019 година. Военновъздушните сили на Чехия ще получат вертолетите през 2023 година“. \r\nПо думите на военния министър става въпрос за осем многоцелеви хеликоптера UH-1 Venom и четири ударни AH-1 Viper. \r\nПристигналото в Прага от Вашингтон предложение предвижда доставката вертолети с поставени на тях оръжейни системи и пълно техническо оборудване. Освен това то включва обучаване на екипажите и сервизно обслужване на машините. \r\n \r\nПревод и редакция:", "date": "2019.11.12", "title": "ТАСС: Чехия ще купи 12 бойни вертолета от САЩ до края на годината"}
{"url": "http://www.focus-news.net/news/2019/11/12/2718905/komisaryat-mariya-gabriel-i-kmetove-se-obediniha-za-poveche-investitsii-v-inovatsii-i-startapi-v-gradovete.html", "text": "Българският еврокомисар за цифровата икономика и общество Мария Габриел се срещна в Брюксел с кметове, участващи в Европейското партньорство на стартъп градовете. Това е нова общоевропейска инициатива за мрежа от градове с цел насърчаване на разработването на взаимосвързани стартъп стратегии на местно ниво. Тя включва 28 европейски града, представляващи 15 държави-членки. На срещата бяха представители на морската ни столица Варна и Челопеч, където се изгражда първото стартъп село. Импулс за тази инициатива даде Срещата на върха на стартъпите в София през 2018 г. под егидата на българския еврокомисар. Тогава тя обяви създаването на две стартъп мрежи - за Централна и Източна Европа и за Западните Балкани, които вече работят успешно. \r\nНа днешната среща с кметовете, Мария Габриел информира за предстоящата декларация „Обединяване на сили за засилване на устойчивата цифрова трансформация в европейските градове и общности“ и ги насърчи да я подпишат. Декларацията ще бъде обявена официално от финландското председателство на 10 декември. „Градовете представляват 72% от европейското население и са центрове на технологични и социални иновации. През последните години в тях са разработени много иновативни цифрови решения, но тяхното влияние върху обществото като цяло остава ограничено и неравномерно разпределено в целия ЕС. Инициативи като Европейското партньорство на стартъп градовете са част от отговора на това предизвикателство. Така градовете могат да увеличат мащаба на цифровите решения и 300 милиона европейци да се радват на по-добро качество на живот в следващите години. Цифровата трансформация ще помогне на градовете да изпълнят своите климатични цели и да се намали вредата за околната среда“, заяви българският еврокомисар. \r\nТя даде някои добри примери за стартъпи, променящи начина на живот в града в днешно време. Т. напр. успешната транспортна компания Болт, стартирала в Естония, сега е европейски конкурент на Юбер, като оперира в 100 града в 30 държави с 25 милиона клиенти. За да има повече такива успешни примери, Мария Габриел отбеляза необходимостта градските цифрови платформи, данни и услуги да бъдат оперативно съвместими. \r\nКомисарят привлече вниманието на кметовете и към първият регионален инвестиционен механизъм, предназначен специално за цифровите иновации и разрастването на стартиращите цифрови предприятия в Централна, Източна и Югоизточна Европа. Инструментите на механизма ще финансират както ранния етап, така и фазата на разрастване на стартъпите, които изискват рисково финансиране. \r\nИнициативата ще се стреми също да предложи програма за техническа помощ за засилване на институционалния капацитет на публичните агенции в регионите за проектиране, разработване и прилагане на програми за иновации. \r\nВ контекст на бъдещия й ресор и новия седемгодишен бюджетен период, Мария Габриел наблегна на програма Хоризонт Европа. „В програма Хоризонт Европа ще засилим амбицията си и градовете ще играят централно място в политиката за научни изследвания и иновации. Чрез новия Европейски съвет за иновации, който сега е пилотен в рамките на „Хоризонт 2020“, и новия елемент Иновационни екосистеми, планираме да подкрепим политики за улесняване растежа на националните, регионални и местни иновационни екосистеми. Обвързването на тези екосистеми на равнище ЕС е голямо предизвикателство. Но това е в голяма полза на иноваторите, защото така могат да се допълват и бъдат по-конкурентни на глобалния пазар. Като кметове вие ​​имате ключова роля в създаването на благоприятна за иновациите екосистема с частния сектор. Трябва да улесните и прилагате политики, които ще помогнат за създаването на жизнени предприемачески екосистеми, които могат да подхранват технологичните иновации и да доведат до конкурентни на пазара продукти и услуги“, заключи българският еврокомисар Мария Габриел. \r\nПо време на срещата беше представен и пилотният проект на Европейското партньорство на стартъп градовете, който се осъществява от Варна и румънския град Клуж-Напока. Очаква се през март да бъде организиран Младежки лагер за иновации, обединяващ три ключови думи: иновации, младеж и предприемачество. \r\n \r\nОтдел \"Преса и медии\" \r\n \r\nПредставителство на ЕК в България", "date": "2019.11.12", "title": "Комисарят Мария Габриел и кметове се обединиха за повече инвестиции в иновации и стартъпи в градовете"}
{"url": "http://www.focus-news.net/news/2019/11/12/2718902/katastrofa-mezhdu-tir-i-avtomobil-e-stanala-na-okolovrastniya-pat-predi-simeonovsko-shose-v-stolitsata.html", "text": "Катастрофа между ТИР и автомобил е станала на Околовръстния път преди Симеоновско шосе в столицата, съобщи читател на  Агенция \"Фокус\" . Образувало се е голямо задръстване в района.", "date": "2019.11.12", "title": "Катастрофа между ТИР и автомобил e станала на Околовръстния път преди Симеоновско шосе в столицата"}
{"url": "http://www.focus-news.net/news/2019/11/12/2718907/vitseprezidentat-iliyana-yotova-otkri-izlozhba-s-fotografii-detski-risunki-ot-fonda-zname-na-mira.html", "text": "Вицепрезидентът Илияна Йотова откри изложба с фотографии детски рисунки от фонда „Знаме на мира“, предаде репортер на  Агенция „Фокус“ . Изложбата е посветена на 40-годишнината от провеждането  на първата асамблея в Дом на културата „Средец“.  „Благодаря за огромната чест за втори път да бъда  на откриването на изложбата на мероприятието, свързано с годишнината от провеждането на асамблея от фонда „Знаме на мира“.  Мнозина от вас успяха преди  официалната част да разгледат тези прекрасни картини. Какво видяхме, дами и господа, тук? Видяхме цвета на мечтите, видяхме много приятелства, много надежди, видяхме света през погледа на децата преди цели 40 години. Тази изложба е по-ценна от всеки държавен архив, от всеки частен архив.  Тази изложба е капсула на времето. Уважаеми дами и господа, тези рисунки са прекрасни на деца истински таланти, но ето там в онази част на залата  има един малък текст -  това е посланието на децата преди 40 години към целия свят и това послание тръгна точно тук  от българската столица – София. Докато разглеждах тези прекрасни картини непрекъснато се питах, ако днес порасналите деца от тогава преди 40 години  можеха да дойдат отново тук в България, какво ли щеше да бъде тяхното послание, тъй че с надеждата, че са видели един друг свят  с целия опит, който имат на собствените си програми, с мечтите , които оставиха тук, но с мечтите, които също си тръгнаха от София. Сигурно ще бъде много различно,  днес е трудно да гадаем, но в едно сме сигурни, че  оттук взеха със себе си идеята и мечтата за приятелството. Взеха със себе си много контакти  и съм сигурна, че през тези години са поддържали връзка по между си. Асамблеята „Знаме на мира“ имаше висока цел , бъдещето е на децата, а за да има деца в бъдеще , те трябва да живеят в мир. Днес мнозина може би ще реагират много скептично, и ще кажат оставете, това е минало, но аз Ви уверявам, уважаеми дами и господа, че тази тема е по-актуална днес отколкото преди 5, 10, 15 или 20 години. Днес едно от 10 деца живеят в регион на конфликт. Едно на всеки 200 деца е бежанец, половината от бежанците са деца. 50 милиона деца са мигранти. Само за 2018 година около 13 хиляди  деца са дошли в Европа без родители. Близо 15 хиляди са разселени в страните в Европейския съюз. 30 хиляди деца са дошли в Италия , България, Испания и Гърция. Какво им предлагаме ние възрастните от 21 век ? Вместо мечти, детство игри и приятелство, войни, бедност и заличено бъдеще. Дами и господа за мен е чест да бъда избрана за патрон на честването на 40-годишнината от провеждането на асамблея на фонда „Знаме на мира“, коментира още Йотова. \r\nБояна МАРКОВА", "date": "2019.11.12", "title": "Вицепрезидентът Илияна Йотова откри изложба с фотографии детски рисунки от фонда „Знаме на мира“"}
{"url": "http://www.focus-news.net/news/2019/11/12/2718909/vremenno-dvizhenieto-po-severna-skorostna-tangenta-pri-km-1-v-posoka-am-hemus-se-osashtestvyava-v-edna-lenta-poradi-katastrofa.html", "text": "Временно движението по Северна скоростна тангента при км 1 в посока АМ \"Хемус\" се осъществява в една лента поради ПТП. Движението се регулира от пътна полиция. Това съобщиха от пресцентъра на  Агенция \"Пътна инфраструктура\" .", "date": "2019.11.12", "title": "Временно движението по Северна скоростна тангента при км 1 в посока АМ \"Хемус\" се осъществява в една лента поради катастрофа"}
{"url": "http://www.focus-news.net/news/2019/11/12/2718912/normalno-prohodim-e-patyat-prez-prohoda-petrohan.html", "text": "Нормално проходим е пътят през прохода Петрохан, съобщи за  Радио „Фокус“ – Видин  дежурният служител в Областно пътно управление – Монтана. Пътната настилка е суха, на прохода духа силен вятър, температурата е положителна. Остава забраната за преминаване на автомобили над 12 тона през Петрохан. Обиколният маршрут е през гр.Своге.  \r\nАнна ЛОЗАНОВА", "date": "2019.11.12", "title": "Нормално проходим е пътят през прохода Петрохан"}
{"url": "http://www.focus-news.net/news/2019/11/12/2718901/administrativen-sad-blagoevgrad-dopusna-ogled-i-proverka-na-izbornite-knizha-ot-shest-sektsionni-izbiratelni-komisii-v-oobshtina-hadzhidimovo.html", "text": "Административен съд – Благоевград даде ход на делото, образувано срещу решение №101-МИ от 28.10.2019 на Общинска избирателна комисия Хаджидимово за обявяване на избраните за общински съветници в община Хаджидимово. Това съобщиха от пресцентъра на  Административен съд - Благоевград . \r\nДелото е по жалба на Кръстьо Типов, Андон Попов и Кръстю Веселинков - кандидати за общински съветници от листата на местна коалиция „ДПС(НДСВ)“; на Стоян Щерев, кандидат за общински съветник от листата на ПП „ГЕРБ“; на Мариана Картулева и Тодор Атанасчиков –кандидати за общински съветници от листата на „БСП за България; на Иван Куртов и Илиян Шушутев – кандидати за общински съветници от листата на ПП „СДС“; на Алмаз Таиров - кандидат за общински съветник от листата на „БСП за България“; на Иван Сабахлъков, кандидат за общински съветник от листата на Политическа партия „Възраждане“. Жалбоподателите оспорват правилността на отчитането на бюлетините за общински съветници и твърдят, че има обстоятелства, които правят решението на ОИК незаконосъобразно, защото не отчита действителния резултат от изборите за общински съветници.  \r\nВ проведеното днес съдебно заседание съдът допусна оглед, проверка и преброяване на недействитените бюлетини в СИК № 4, СИК № 8, СИК № 11; СИК № 13, СИК № 14 и СИК № 15. Съдът остави без уважение искането на оспорващите лица за допускане на оглед, проверка и преброяване на недействитените бюлетини в останалите 13 на брой избирателни секции в община Хаджидимово. \r\nДелото се отложи за 13.11.2019 г от 10.00 часа, като съдът задължи ОИК- Хаджидимово да представи в съдебното заседание изборните книжа и материали на СИК № 4, СИК № 8, СИК № 11; СИК № 13, СИК № 14 и СИК № 15, по които ще се извърши оглед, проверка и преброяване на недействителните бюлетини.", "date": "2019.11.12", "title": "Административен съд – Благоевград допусна оглед и проверка на изборните книжа от шест секционни избирателни комисии в Ообщина Хаджидимово"}
{"url": "http://www.focus-news.net/news/2019/11/12/2718564/pregled-na-osnovnite-temi-v-svetovniya-pechat-agentsiya-fokus.html", "text": "Шансът, открил се пред СССР след неуспеха на Хитлер, промяната на глобалния ред след края на студената война и предстоящото посещение на турския президент в САЩ са сред темите на световния печат.  \r\n*** \r\n \r\n  На 22 юни се навършиха 78 години от началото на Операция „Барбароса“, нашествието на Нацистка Германия в Съветския съюз, и това е подходящ момент да си припомним един от най-големите парадокси в историята. Адолф Хитлер е бил обсебен от идеята да превърне Русия в огромна немска колония, а руският народ – в роби. Но вместо това Червената армия окупира половината Германия, а нейните жители стават поданици на руската империя. Когато в ранните часове на 22 юни 1941 година 4 милиона нацистки войници пресичат границата на Съветския съюз, те мечтаят да видят островърхите кули на Кремъл. Вместо това те слагат началото на дълга поредица от събития, които и до ден днешен определят характера на нашия свят, пише американското списание  The National Interest  в материал, представен без редакторска намеса. \r\nБи било глупаво да се твърди, че преди Хитлер Русия не е била велика държава. Разполагайки с огромни територии, ресурси и население, Русия е била сила като минимум от XVIII век. Този гигант се оказва достатъчно силен, за да унищожи армията на Наполеон, който също сметнал Русия за лесна плячка. Но 75 години след разгрома а Хитлер е трудно да си представим колко по-различен е бил международният баланс на силите тогава. \r\nВ края на 30-те години армията на САЩ е по-малка от тази на Румъния. Великобритания, чиито разрушители днес не могат да влязат в топлите морета, е владеела три четвърти от повърхността на Земята, а нейният военноморски флот се е считал за най-силния на света. Франция, за която днес се разказват вицове с рефрена „предавам се“, е имала най-мощната сухопътна армия в Западна Европа. А Германия, чиито въоръжени сили днес едва ли са функционални, ужасява своите съседи от 1870-та. \r\nОсвен тях там е и Русия – загадъчен комунистически колос, разтресен от сталинските чистки, гигант на глинени крака, който трудно побеждава мъничката Финландия през 1939-1940 година. Не само Хитлер с генералите си вярваха, че Русия ще се срути като къща от карти. Дори британски и американски експерти не са очаквали Москва да оцелее след блицкрига на Хитлер. Въпреки това, през май 1945 г. Великобритания е на прага на срив, Франция е унищожена, а германците слушат грохота от веригите на руските танкове, които се движат през руините на Берлин. Подобно на окървавения, но непобеден боксьор, Русия остана на крака и остана една от двете световни суперсили за повече от 40 години. \r\nКаква би била Русия днес, ако Втората световна война не беше избухнала? Ами ако Хитлер бе останал неудачен художник от Виена или ако бе разкъсан от бомбата на наемен убиец в бирена зала в Мюнхен? \r\nАко Хитлер не беше започнал войната, Съветският съюз не би могъл да създаде своя европейска империя. Великобритания и Франция бяха толкова решително настроени срещу комунизма, че почти бомбардираха руските петролни находища през 1940 г., когато Сталин подписа пакт с Хитлер. Освен това те обмисляха да изпратят войски в помощ на Финландия. Те нямаше да станат неактивни, ако Съветският съюз бе нахлул на територията на Германия (което е било съвсем реално да се случи, ако Съветите бяха победили Полша по време на руско-полската война от 1920 година). \r\nЗначителна част от германските войски в операция „Барбароса” са съставени от съюзниците на Берлин, които глупаво се присъединяват към „кръстоносния поход” на Хитлер срещу болшевизма: Румъния, Унгария, България (не се присъединява – бел. „Фокус“) и Финландия. Мисълта как италианските войници ядат паста на снега край Сталинград все още изглежда сюрреалистична. След като завзе Румъния, Унгария и България, Червената армия докара комунистическия режим там на своите щикове. Тя направи същото, освобождавайки (да, именно освобождението от ужасите на нацисткото управление) Полша и Чехословакия. С други думи, без Хитлер нямаше да има Варшавски договор. \r\nГраниците на днешна Русия също биха изглеждали различно. През 1939 г. Хитлер и Сталин разделят Полша, а след войната Съветският съюз анексира по-голямата част от полските територии, които е завзел през 1939 г., докато Полша получава „компенсация“ под формата на германска територия. Ако не беше войната, тези земи никога нямаше да преминат от ръка на ръка, а Източна Прусия пак щеше да бъде част от Германия, а не от Русия. \r\nДействително, в хода на операцията „Барбароса“ са нанесени огромни щети на промишеността и ресурсите на Русия и Украйна, които Съветският съюз успя да компенсира само частично благодарение на лендлийза и следвоенното разграбване на Германия. Безмилостната сталинистка политика на индустриализация през 30-те години на миналия век осигури бърз растеж на съветската икономика и превърна Съветския съюз от царска селска държава в голяма индустриална сила, способна да произведе достатъчно оръжие, за да победи бронетанковите сили на Хитлер. Въпреки икономическите противоречия на комунизма, би било интересно да се види как съветската икономика може да се конкурира с икономиките на други държави с течение на времето, ако не беше войната. \r\nНо не остават много други държави. Безумието на Хитлер унищожи съперниците на Съветския съюз, с изключение на САЩ. През 1939 г. светът беше многополюсен и много държави в него се състезаваха за власт и влияние. До 1945 г. остават само две суперсили: Америка и Съветският съюз. Останалите кандидати за това звание бяха унищожени, окупирани или изтощени до краен предел. \r\nИ това е най-голямото наследство, което Хитлер оставя на Русия. Русия на Путин има само сянка на военната сила и глобалното влияние, които Съветският съюз притежаваше. Ако обаче сравним военната мощ и влиянието на съвременна Великобритания, Франция и Германия с тяхното състояние до 1939 г., вече няма да изглежда, че Русия днес е в лошо състояние. Москва беше в състояние да поддържа своите експедиционни сили в Сирия в продължение на много месеци, докато коалицията на НАТО едва успя да събере нужното количество ресурси, за да се справи с такава слаба страна като Либия на Кадафи през 2011 г. \r\n \r\nВ Европа Хитлер остави след себе си вакуум, който Русия запълни. Дали е струвал 20 милиона живота е друг въпрос. \r\n*** \r\n \r\n  Преди 30 години падането на Берлинската стена ознаменува края на Студената война. Там, където в годините след Втората световна война имаше две суперсили, заключени в опасно съперничество, остана само една. Глобалният ред, който обикновено, но подвеждащо се нарича биполярен, отстъпи място на нова ера, още по-подвеждащо наричана еднополюсна, коментират в редакцията на американското издание  The Los Angeles Times . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nТози еднополюсен ред предизвика високомерие във Вашингтон. Водещите представители на Държавния департамент се убедиха, че настъпва период на безпрецедентни перспективи, от което не само САЩ, но и светът като цяло ще се възползва. Пътят напред изглеждаше ясен. Всичко, което беше необходимо, за да се гарантира сбъдването на тези щастливи очаквания, беше Америка да демонстрира необходимото ниво на лидерство. \r\nВ крайна сметка именно лидерството даде възможност на САЩ да надделеят в Студената война. Благодарение на същото това САЩ трябваше да обере плодовете на победата – за себе си и за своите съюзници. В края на краищата, кой беше там, за да каже не? Кой би посмял да оспори целите и стремежите на „незаменимата нация\" в света? \r\nЩо се отнася до това какво означаваше необходимото американско лидерство, отговорът беше по-скоро един и същ: САЩ ще трябва да увековечат ангажиментите, приоритетите, навиците и най-вече военния си статут, които развиваше от 1945 г. Основите на политиката за национална сигурност на САЩ - нашата роля като глобален полицай – трябваше да остане непроменена. \r\nТри десетилетия след тази епоха на привидната американска хегемония, ние сме в състояние да оценим до какво доведе тази концепция. Резултатите, меко казано, бяха разочароващи. Очакванията за това, което президентът Джордж Х.У. Буш уверено описа като „нов световен ред“, остават неизпълнени. Всъщност, определящите характеристики на ерата - появата на Китай като велика сила, геополитическа ирелевантност в Европа, насилието и нестабилността в Близкия изток, и твърде ограничения и закъснял отговор на климатичните промени – всичко това би трябвало да допринесе за осъзнаването, че американският модел на глобално лидерство е или без значение или контрапродуктивен. \r\nКак да се обясни разликата между очакванията и резултатите? Един предварителен отговор със сигурност може да е следният: след като погрешно разбраха естеството на самата Студена война, САЩ погрешно обясниха последиците от нейното рязко прекратяване през 1989 г. \r\nМалко неща са по-опасни от това да вярвате на собствената си пропаганда. И все пак това описва съдбата, сполетяла Вашингтон в интервала между края на 40-те и края на 80-те години на миналия век. Митична Студена война, дело на истерични или цинични политически, интелектуални и медийни елити, измести истинската ситуация. \r\nДействителните залози на истинската Студена война не бяха малки. Гарантирането, че отслабените демокрации на Западна Европа няма да бъдат погълнати в орбитата на Съветския съюз, беше необходимо и важно. И все пак предполагаемите залози на митичната Студена война бяха по-големи. Тя настройваше Запада срещу Изтока, ние срещу тях, свобода срещу робството, либерална демокрация срещу комунистически тоталитаризъм, богобоязливи срещу безбожни, като цяло, всичко, което беше добро срещу всичко, което беше зло. \r\nТова беше Студената война, за която президентът Кенеди спомена, когато призова сънародниците си да „платят всяка цена, да понесат всякакво бреме, да изтърпят всякакви трудности, да подкрепят всеки приятел, да се противопоставят на всеки враг, за да гарантират оцеляването и успеха на свободата. Накратко, политиката е отделена от разума, което скоро доведе до бедствия като в Залива на прасетата, Кубинската ракетна криза и Виетнам. \r\nПредвид въображаемите залози, когато Студената война най-накрая приключи при условия, благоприятни за САЩ, политическото, интелектуалното и медийното потомство на Кенеди бързо видяха в резултата ръката на Бог, провидението или историята. В предпочитания от тях прочит падането на Берлинската стена през 1989 г. даде категорична и необратима присъда, предназначена да оформи бъдещето, в което САЩ са овластени да диктуват посоката. Това отново доведе до политика, която няма връзка с разума.  \r\nДнес ние живеем с последиците от това: атаките срещу Световния търговски център от 11 септември, множество войни, които си „просят“ сравнение с тази във Виетнам, що се отнася до безумие, и управлението на Доналд Тръмп. \r\nНяма да го чуете от нито един от кандидатите, които се борят за успех срещу Тръмп, но ние все още сме преследвани от нашата лъжлива представа за Студената война. В рамките на предизборната кампания политиците изричат повтарящи се успокояващи фрази, че Америка със сигурност трябва да бъде световен лидер. Но времената, в които може да се вярва на подобни глупости, отдавна са отминали. \r\nВажна първа стъпка към връщането към разумна политика за национална сигурност е да се погледне към Студената война такава, каквато беше: не „дълга, тъмна борба\", която завърши с победа, а обширна и скъпа трагедия, довела до ненужни страдания, които докараха човечеството на прага на унищожението и от което американските политици извлякоха напълно погрешни уроци. \r\nГодишнината от падането на Берлинската стена не е повод за празнуване, а за мрачен и дълъг анализ – макар и закъснял. \r\n \r\n Андрей Бацевич е председател на Института „Куинси“. Последната му книга е „Епохата на илюзиите: Как Америка пропиля победата си в Студената война“. \r\n*** \r\n \r\n Президентът Реджеп Ердоган потвърди посещението си в САЩ след телефонен разговор с президента на САЩ Доналд Тръмп, който ще го приеме в Белия дом на 13 ноември, пише англоезичното издание на турския вестник  Hurriyet . \r\nТози телефонен разговор беше необходим за Анкара предвид изключително негативната атмосфера във Вашингтон, срещу турското правителство, особено след военната офанзива в Североизточна Сирия, насочена срещу кюрдските Отряди за народна самоотбрана, действащи там. \r\nТози негативизъм беше много ясно забележим в Конгреса на САЩ, чиито членове преобладаващо приеха двупартиен законопроект на 29 октомври, с който да накажат Турция с тежки санкции за военната й операция в Сирия. Те също така приеха необвързваща резолюция, която признава масовите убийства на арменците по време на Първата световна война като геноцид, като предизвика силна реакция от страна на Анкара. \r\nВъпреки че е предвиден предварително за тази седмица, Комитетът за външни отношения на Сената забави действията по законопроекта за санкциите, за да избегне голям дипломатически проблем по време на пътуването на президента Ердоган във Вашингтон. \r\nТова забавяне обаче само ще осигури временно облекчение, тъй като членовете на Конгреса са силно обединени в придвижването на наказателните действия срещу турското правителство. Мнозина вярват, че Тръмп ще се откаже да се опитва да промени антитурската среда в Конгреса в момент, когато той се бори да задържи републиканските конгресмени на своя страна, за да избегне потенциален импийчмънт. \r\nПрезидентът Ердоган също ще настоява Тръмп да спре съдебното дело срещу „Халкбанк“ - една от най-големите банки – за участие в схема за избягване на санкциите срещу Иран. Случаят с „Халкбанк“ ще бъде друг въпрос, по който Ердоган вероятно няма да чуе положителен отговор от президента на САЩ. \r\nДвамата президенти също ще обсъдят настоящата ситуация в Североизточна Сирия, след като САЩ решиха да останат в района, този път за защита на петролните находища в източните части на страната. \r\nПрез последните няколко дни Ердоган критикува както САЩ, така и Русия, че не успяха да осигурят пълното оттегляне на ОНС от областите, които са под техен контрол, въпреки споразуменията, сключени съответно с Турция на 17 октомври и на 22 октомври. За мнозина в Анкара срещата Ердоган-Тръмп няма да доведе до съществена промяна в позицията на САЩ, които очевидно продължават да подкрепят ОНС. \r\nОчаква се борбата срещу „Ислямска държава“ да бъде на дневен ред, но този въпрос ще бъде обсъден предимно на извънредното заседание на срещата на глобалната коалиция против групировката във Вашингтон на 14 ноември. \r\nЕрдоган и Тръмп със сигурност ще преразгледат всички останали аспекти на двустранните отношения, включително усилията за увеличаване на обема на търговията до 100 милиарда долара и подобряване на икономическите връзки като цяло, както и начините за преодоляване на проблемите, свързани със сътрудничеството в областта на отбранителната индустрия. Ердоган наскоро повтори, че Турция ще обмисли придобиването на системите за противовъздушна отбрана (ПВО) „Пейтриът“от САЩ, но подчерта настояването на правителството си да остане част от програмата за изтребители F-35. \r\nПозицията на Вашингтон по тези въпроси също е ясна. Връщането на Турция към проекта F-35 би било възможно само след като намери ефективна формула за преодоляване на проблемите, произтичащи от разполагането на руските системи за ПВО на С-400 на нейна земя. Това също ще определи колко дълго администрацията на Тръмп ще забави прилагането на санкциите срещу Турция, както е посочено в Закона за противодействие на противниците на Америка чрез санкции (CAATSA) \r\nКато се имат предвид всички тези причини, пробивът в турскo-американската безизходица ще бъде труден за двамата президенти в случай, че не успеят да създадат нова и конструктивна визия за бъдещето на връзките между двете страни.", "date": "2019.11.12", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/12/2718911/novoizbranite-obshtinski-savetnitsi-i-kmetove-v-dimovo-chuprene-i-novo-selo-vstapiha-v-dlazhnost.html", "text": "Новоизбраните общински съветници и кметове в Димово, Чупрене и Ново село встъпиха в длъжност днес, на проведените там тържествени заседания на общинските съвети. Това съобщиха за  Радио \"Фокус\" - Видин  от областната администрация във Видин.  \r\nВ приветствието си към общинските съвети в Димово, Чупрене и Ново село областният управител Албена Георгиева пожела успешен нов мандат и подчерта: „Днес Вие полагате клетва да работите в името на благоденствието на гражданите от вашата община. Тази клетва е задължаваща, но още по-важно и задължаващо е това, че хората ви гласуваха своето доверие. Убедена съм, че ще загърбите всички партийни и лични пристрастия и различия, и ще имате една обща кауза - работа в името на по-доброто бъдеще на общината\".  \r\nНа тържествено заседание положиха клетва и подписаха клетвени декларации 13 общински съветници, избраният за кмет на община Димово - Светослав Славчев, както и кметове на кметства в общината: Боряна Георгиева - на с. Арчар и Юлиян Симеонов - на с. Гара Орешец. През мандат 2019-2023 г., Общински съвет - Димово ще е под председателството на Олег Миков.  \r\nДнес започна първия си мандат и кметът на община Чупрене -  Анжело Добричов. Заедно с него да спазват Конституцията и законите на страната се заклеха 11-те новоизбрани общински съветници и избраният за кмет на Горни Лом - Илиян Михайлов. По традиция първото заседание на Общинския съвет премина под ръководството на най-възрастния измежду общинските съветници – Даньо Антов. За председател бе избран Иван Велков.  \r\nВ община Ново село положиха клетва 11 общински съветници, кметът на общината   Георги Стоенелов, който започва своя пореден мандат, Гинко Петров - кмет на с. Винарово и Емилия Крумова - кмет на с. Неговановци. За председател на Общински съвет – Ново село бе избран Иво Вергилов.  \r\nВъв всички 11 общини на територията на област Видин се проведоха първите тържествени заседания на новоизбраните общински съвети.", "date": "2019.11.12", "title": "Новоизбраните общински съветници и кметове в Димово, Чупрене и Ново село встъпиха в длъжност"}
{"url": "http://www.focus-news.net/news/2019/11/12/2718908/izvestiya-rusiya-pentagonat-obyavi-srokovete-za-izteglyane-na-amerikanskite-voyski-ot-siriya.html", "text": "Изтеглянето на американската армия от Сирия ще отнеме няколко седмици. Това заяви пред журналистите министърът на отбраната на САЩ Марк Еспер, като стенограмата от разговора бе публикувана от пресслужбата на военното ведомство, пише руското издание  „Известия“ . \r\n„Все още изтегляме хора от Североизточна Сирия. Така че процесът продължава. Вероятно, той ще отнеме няколко седмици или повече. Който и да го е казал, съобщенията от анонимни висши армейски чинове, че възнамеряваме да оставим 950 души не са точни и не зная защо и кой го разпространява“, заяви Еспер. \r\nОсвен това той бе помолен да коментира заявлението Марк Милли от Комитета на началниците на щабове на американските военни сили, който посочи, че САЩ ще оставят в Сирия 500-600 души. Министърът на отбраната заяви, че тази цифра е обусловена от ежедневните изменения в числеността на американския контингент в Сирия. \r\nПо-рано, на 6 ноември, медиите съобщават, че президентът на САЩ Доналд Тръмп е одобрил провеждането на разширена военна мисия на САЩ за осигуряване на безопасността на нефтените находища в Източна Сирия. Смята се, че числеността на мисията ще бъде най-малко 800 души. \r\nНа 7 ноември изданието Foreign Policy съобщи, че в Сирия ще останат около 900 американски военнослужещи - гарнизонни войски в базата Ат Танф и за защита на нефтените находища. \r\nРъководителят на Пентагона Марк Еспер обяви изтеглянето на около хиляда американски войски от Сирия още на 13 октомври, но до края на октомври медиите съобщиха за намаляване на броя на американските войски в Сирия само със 100 души. На 7 ноември контраадмирал Уилям Бирн, председател на Обединения комитет на началници на щабове на въоръжените сили на САЩ, обяви изтеглянето на по-голямата част от въоръжените сили и техника от региона на Кобани в Сирия. \r\nПревод и редакция:", "date": "2019.11.12", "title": "„Известия“ (Русия): Пентагонът обяви сроковете за изтегляне на американските войски от Сирия"}
{"url": "http://www.focus-news.net/news/2019/11/12/2718565/tass-parlamentat-na-moldova-shte-razgleda-vota-na-nedoverie-sreshtu-pravitelstvoto-vav-vtornik.html", "text": "Парламентът на Молдова ще разгледа искането на Партията на социалистите на Република Молдова (ПСРМ) да се гласува вот на недоверие на правителството на Мая Санду на пленарно заседание във вторник, 12 ноември, заяви прессекретарят на парламента Лилия Ангел, цитирана от  TACC . \r\n\"Вот на недоверие ще бъде обсъден във вторник. Заседанието е насрочено за 10:00 часа (времето съвпада с българското)\", каза тя. \r\nКонфликтът възникна около избора на нов главен прокурор, който, според властите, ще има ключова роля в реформата на правосъдната система и демонтирането на системата, изградена от олигарха и бивш лидер на Демократическата партия Владимир Плахотнюк. Премиерът реши лично да избере кандидатите за тази позиция, но ПСРМ се противопостави. От социалистическата партия обясниха, че инициативата на Санду не е обсъждана в коалицията и също така противоречи на конституцията. Според основния закон на страната Висшият прокурорски съвет предлага кандидат за главен прокурор за одобрение от президента. \r\n \r\n  Юлиян Марков", "date": "2019.11.12", "title": "ТАСС: Парламентът на Молдова ще разгледа вота на недоверие срещу правителството във вторник"}
{"url": "http://www.focus-news.net/news/2019/11/12/2718910/vremenno-dvizhenieto-po-ii-79-sredets-panchevo-se-osashtestvyava-dvuposochno-v-edna-lenta-poradi-katastrofa.html", "text": "Временно движението по II-79 Средец – Пънчево се осъществява двупосочно в една лента поради ПТП. Движението се регулира от пътна полиция. Това съобщиха от пресцентъра на  Агенция \"Пътна инфраструктура\" .", "date": "2019.11.12", "title": "Временно движението по II-79 Средец – Пънчево се осъществява двупосочно в една лента поради катастрофа"}
{"url": "http://www.focus-news.net/news/2019/11/12/2718566/hurriyet-vsichki-pogledi-shte-badat-nasocheni-kam-vashington-tazi-sedmitsa.html", "text": "Президентът Реджеп Ердоган потвърди посещението си в САЩ след телефонен разговор с президента на САЩ Доналд Тръмп, който ще го приеме в Белия дом на 13 ноември, пише англоезичното издание на турския вестник  Hurriyet . \r\nТози телефонен разговор беше необходим за Анкара предвид изключително негативната атмосфера във Вашингтон, срещу турското правителство, особено след военната офанзива в Североизточна Сирия, насочена срещу кюрдските Отряди за народна самоотбрана, действащи там. \r\nТози негативизъм беше много ясно забележим в Конгреса на САЩ, чиито членове преобладаващо приеха двупартиен законопроект на 29 октомври, с който да накажат Турция с тежки санкции за военната й операция в Сирия. Те също така приеха необвързваща резолюция, която признава масовите убийства на арменците по време на Първата световна война като геноцид, като предизвика силна реакция от страна на Анкара. \r\nВъпреки че е предвиден предварително за тази седмица, Комитетът за външни отношения на Сената забави действията по законопроекта за санкциите, за да избегне голям дипломатически проблем по време на пътуването на президента Ердоган във Вашингтон. \r\nТова забавяне обаче само ще осигури временно облекчение, тъй като членовете на Конгреса са силно обединени в придвижването на наказателните действия срещу турското правителство. Мнозина вярват, че Тръмп ще се откаже да се опитва да промени антитурската среда в Конгреса в момент, когато той се бори да задържи републиканските конгресмени на своя страна, за да избегне потенциален импийчмънт. \r\nПрезидентът Ердоган също ще настоява Тръмп да спре съдебното дело срещу „Халкбанк“ - една от най-големите банки – за участие в схема за избягване на санкциите срещу Иран. Случаят с „Халкбанк“ ще бъде друг въпрос, по който Ердоган вероятно няма да чуе положителен отговор от президента на САЩ. \r\nДвамата президенти също ще обсъдят настоящата ситуация в Североизточна Сирия, след като САЩ решиха да останат в района, този път за защита на петролните находища в източните части на страната. \r\nПрез последните няколко дни Ердоган критикува както САЩ, така и Русия, че не успяха да осигурят пълното оттегляне на ОНС от областите, които са под техен контрол, въпреки споразуменията, сключени съответно с Турция на 17 октомври и на 22 октомври. За мнозина в Анкара срещата Ердоган-Тръмп няма да доведе до съществена промяна в позицията на САЩ, които очевидно продължават да подкрепят ОНС. \r\nОчаква се борбата срещу „Ислямска държава“ да бъде на дневен ред, но този въпрос ще бъде обсъден предимно на извънредното заседание на срещата на глобалната коалиция против групировката във Вашингтон на 14 ноември. \r\nЕрдоган и Тръмп със сигурност ще преразгледат всички останали аспекти на двустранните отношения, включително усилията за увеличаване на обема на търговията до 100 милиарда долара и подобряване на икономическите връзки като цяло, както и начините за преодоляване на проблемите, свързани със сътрудничеството в областта на отбранителната индустрия. Ердоган наскоро повтори, че Турция ще обмисли придобиването на системите за противовъздушна отбрана (ПВО) „Пейтриът“от САЩ, но подчерта настояването на правителството си да остане част от програмата за изтребители F-35. \r\nПозицията на Вашингтон по тези въпроси също е ясна. Връщането на Турция към проекта F-35 би било възможно само след като намери ефективна формула за преодоляване на проблемите, произтичащи от разполагането на руските системи за ПВО на С-400 на нейна земя. Това също ще определи колко дълго администрацията на Тръмп ще забави прилагането на санкциите срещу Турция, както е посочено в Закона за противодействие на противниците на Америка чрез санкции (CAATSA) \r\nКато се имат предвид всички тези причини, пробивът в турскo-американската безизходица ще бъде труден за двамата президенти в случай, че не успеят да създадат нова и конструктивна визия за бъдещето на връзките между двете страни. \r\n \r\n  Юлиян Марков", "date": "2019.11.12", "title": "Hurriyet: Всички погледи ще бъдат насочени към Вашингтон тази седмица"}
{"url": "http://www.focus-news.net/news/2019/11/12/2718906/sergey-lavrov-sasht-iskat-da-otrezhat-chast-ot-siriya.html", "text": "Вашингтон иска да отдели сирийска територия на източния бряг на река Ефрат и прави всичко, за да създаде квазидържава там. Това заяви министърът на външните работи на Русия Сергей Лавров на втория парижки Форум на мира, предава  РИА Новости . \r\n„САЩ искат големи инвестиции от страните от Персийския залив, за да бъде създадена местна администрация на основата на „Сирийските демократически сили“, кюрдите – „Отрядите за народна самоотбрана“ и други, с ясното намерение да отделят тази част от Сирия и да контролират намиращите се там нефтени находища“, заяви министърът. \r\nЛавров отбеляза още, че САЩ забраняват на съюзниците си да инвестират в проекти за възстановяването на Сирия, които се контролират от официален Дамаск. \r\nНакрая руският министър заяви, че опитите на Вашингтон да ограби Сирия като вземе под свой контрол петролните кладенци са противозаконни и не носят нищо добро. \r\n \r\nПревод и редакция:", "date": "2019.11.12", "title": "Сергей Лавров: САЩ искат да отрежат част от Сирия"}
{"url": "http://www.focus-news.net/news/2019/11/12/2718567/afp-inspektori-ot-maae-sa-otkrili-sledi-ot-uran-na-nedeklariran-obekt-v-iran.html", "text": "Международната агенция за атомна енергия (МААЕ) към ООН заяви, че са открити частици уран в недеклариран обект в Иран в последния си доклад за ядрената програма на страната, цитиран от  AFP . \r\nДокладът на Международната агенция за атомна енергия (МААЕ), видян от AFP, гласи: „Агенцията откри естествени частици  уран от антропогенен произход на място в Иран, което не е декларирано пред агенцията“. \r\nСтава ясно, че частиците представляват уран, който е добиван и подложен на първоначална преработка, но не е обогатен. \r\nМААЕ добави, че \"е от съществено значение Иран да продължи взаимодействието с агенцията, за да разреши въпроса възможно най-скоро\". \r\nДокато самата МААЕ не е посочила въпросния обект, дипломатически източници по-рано заявиха, че агенцията е поставяла въпроси към Иран, свързани със същия обект, където Израел е предполагал, че се извършва секретна атомна дейност в миналото. \r\nИзточници на агенцията казват, че МААЕ е взела проби от площадката в района на Туркзабад в Техеран през пролетта и че Иран се бави в предоставянето на отговори, за да обясни резултатите от теста.  \r\n \r\n  Юлиян Марков", "date": "2019.11.12", "title": "AFP: Инспектори от МААЕ са открили следи от уран на недеклариран обект в Иран"}
{"url": "http://www.focus-news.net/news/2019/11/12/2718563/", "text": "*** \r\n \r\nОт 13:00 часа Народното събрание ще проведе извънредно заседание.  \r\n \r\n*** \r\n \r\nОт 10:00 часа ще се проведе заседание на Столичен общински съвет. \r\n \r\n*** \r\n \r\nОт 08:30 часа в зала 1 на АККК „Сердика“, Регионален исторически музей организира Национална научна конференция „100 години Ньойски договор: Национални измерения и отражението им върху София и Софийско“. \r\n \r\n*** \r\n \r\nВ зала „Тържествена“ на Военна академия „Г. С. Раковски“ министърът на отбраната Красимир Каракачанов ще открие международната научна конференция „Дългосрочни предизвикателства за развитие на средата на сигурност и изграждане на способности на Въоръжените сили“.  \r\n \r\n*** \r\n \r\nОт 10:00 часа в зала „Рубин“ на хотел „Рамада“, МТСП организира кръгла маса за представяне на законодателни предложения за усъвършенстване на изплащането на пенсии от втория стълб. \r\n \r\n*** \r\n \r\nОт 11.00 часа в зала „Запад“ на Народното събрание, БСП инициира дебат за подобряване на изборното законодателство. \r\n \r\n*** \r\n \r\nОт 11.00 часа ръководството на СДС ще даде пресконференция на ул. \"Г.С.Раковски\" 134, за да коментира Бюджет 2020 и да представи предложенията на партията. \r\n \r\n*** \r\n \r\nОт 11:00 часа, в заседателната зала на Националния съюз на трудово-производителните кооперации (ул. \"Дондуков\" 11, ет. 5), ще се проведе пресконференция, на която ще бъде представено състоянието на трудово-производителните кооперации в България, изводите и оценките от 100-годишната дейност, постиженията и проблемите пред българските кооперации. \r\n \r\n*** \r\n \r\nОт 14.00 часа в Гранитна зала в сградата на Министерския съвет. Ще бъде обсъден проект на Национална програма за развитие „България 2030“, внесен от министъра на финансите Владислав Горанов. \r\n \r\n*** \r\n \r\nОт 14:00 часа в Културен център Г8, ще бъде открита изложбата „Сухият камък – изкуство и градеж“. \r\n \r\n*** \r\n \r\nОт 15:30 часа в заседателната зала на третия етаж в Министерския съвет, вицепремиерът Томислав Дончев заедно с представители от Централното координационно звено към Министерския съвет ще представят обновения публичен модул ИСУН 2020. \r\n \r\n*** \r\n \r\nОт 17.30 часа в галерия „Сезони“ (Дом на културата „Средец“, ул. „Кракра“ №2 А) вицепрезидентът Илияна Йотова ще открие изложба с фотографии и детски рисунки от фонда на международната асамблея „Знаме на мира“. \r\n \r\n*** \r\n   \r\nОт 10.00 часа по ул. \"Гурко\", в участъка от ул. \"Трайко Китанчев\" до ул. \"Цар Симеон I\" влиза в сила забрана за автомобилно движение поради извършване на ремонтни дейности по ВиК мрежата. Забраната е в сила до 19.00 ч. на 26.11.2019 г.  \r\n \r\n*** \r\n   \r\nВ 18.00 часа в галерия „Георги Баев“ ще бъде представена експозицията \"Георги Баев. Непоказвани творби\" \r\n \r\n \r\n*** \r\n \r\nОт 10:00 часа в сградата на ЮЗДП ръководството на Югозападното държавно предприятие ще проведе консултация за политиката и практиката в областта на възлагане изпълнението на дейности и за ползването на дървесина в държавните горски територии в обхвата на предприятието. \r\n \r\n*** \r\n \r\nОт 11.00 часа в сградата на Областна управа – Благоевград ще се проведе заседание на Областната епизоотична комисия.  \r\n \r\n*** \r\n \r\nОт 11:00 часа в хотел „Черно море“, зала \"Варна\" ще се проведе пресконференция с екипажа извършил рекордното пресичане на Черно море с ветроходната яхта Espresso Martini и руския генерален консул Владимир Климанов. \r\n \r\n*** \r\n \r\nОт 16.00 часа в зала „Юг“ на Археологическия музей ще се открие изложбата „Кралско вълшебство от порцелан“ – Културно наследство на Велико херцогство Люксембург. \r\n \r\n \r\n*** \r\n \r\nОт 15.00 часа в Конферентната зала на Общиностния център за деца и семейства ще се състоят практически обучения на медицински специалисти от училищното и детско здравеопазване, свързани с обслужването на болни с диабет. \r\n \r\n*** \r\n \r\nОт 17.00 часа, в Конферентната зала на Общинския съвет, ще се проведе обществена консултация във връзка с приемане на проект на Наредба за условията и реда за използването на спортни обекти, собственост на Община Враца и за финансиране и подпомагане на физическата активност, физическото възпитание, спорта и спортно-туристическата дейност, с която се регламентира използването и поддържането на спортните обекти и съоръжения, общинска собственост, както и финансирането на дейности, свързани с развитието на физическата активност и възпитание, както и на спорта и спортно–туристическата дейност. \r\n \r\n*** \r\n \r\nОт 13.00 часа в Регионалния пресклуб на БТА ще се проведе пресконференция, на която ще участват представителите на Свободен младежки център, които ще представят трансграничен проект за ученическо самоуправление. \r\n \r\n*** \r\n \r\nОт 18.30 часа в НЧ „Напредък-1869“ Музикално-драматичен театър „Константин Кисимов” гр. Велико Търново представя мюзикъла „Вражалец” по Ст. Л. Костов. - \r\n \r\n*** \r\n \r\nОт 9.30 часа в сградата на Общината, ще се проведе акция по кръводаряване под мотото „В кръвта ти е да спасяваш животи”. \r\n \r\n*** \r\n \r\nОт 09.00 часа в Административен съд ще се състои заседание по дело срещу решение на ОИК- Кюстендил за избор на кмет на Община Кюстендил.   \r\n \r\n*** \r\n \r\nОн 10.30 часа министърът на вътрешните работи Младен Маринов ще открие реновираната сграда на РУ – Ловеч. \r\n \r\n*** \r\n \r\nОт 14.00 часа в Община Нови Пазар ще се проведе демонстрационна лекция за пътна безопасност пред ученици.  \r\n \r\n \r\n*** \r\n \r\nОт 10.30 часа, областният управител на Перник Ирена Соколова свиква първите заседания на новите общински съвети. \r\n \r\n \r\n .  \r\nВ 10.30 часа пред археологическия музей „Професор Рашо Рашев“ в НИАР „Плиска“ ще бъде връчена наградата „Проф. дин Рашо Рашев“. \r\n \r\n*** \r\n \r\nВ 09.30 часа в зала 10 на Окръжния съд ще се проведе заседание по делото срещу Йордан С., Марин П., Александър К. и Александър Д., обвинени за извършването на грабежът в особено големи размери. Делото е насрочено за разглеждане и на 13 ноември от 9.30 часа в 10 зала. \r\n \r\n*** \r\n \r\nВ 10.00 часа във фоайето на Областната администрация ще се състои официална церемония по встъпване в длъжност на новия областен управител Дани Каназирева. \r\n \r\n*** \r\n \r\nОт 11:00 часа , до блок 262 А, в район „Тракия”, Фондация „Информация и природозащита” организира поредица от демонстрации на безопасни за местната растителност методи за премахване на инвазивни чужди видове растения. \r\n \r\n*** \r\n \r\nОт 11:00 часа в Малка конферентна зала на ГДК \"Борис Христов\" ще се проведе пресконференция по повод предстоящото 11-то издание на \"Дефиле на младото вино\" 2019 г. \r\n \r\n*** \r\n \r\nОт 14.30 часа в зала “Premier” на хотел Premier Best Western Националният институт по метеорология и хидрология ще проведе заключителна конференция по проект “DISARM – За по-добра превенция и управление на последиците от засушавания и пожари“. \r\n \r\n*** \r\n \r\nВ 18.00 часа в пространството за култура СКЛАД ще се състои откриването на изложба ПОГЛЕД В ДЕПОТО (или \"Колекционирайте съвременно!\"). \r\n \r\n*** \r\n \r\nОт 10.30 часа в зала ,,Плевен\" на Областна администрация новите 41 общински съветници в състава на Общински съвет – Плевен, кметът на Общината Георг Спартански и избраните кметове на кметства за мандат 2019-2023 г. ще положат клетва. \r\n \r\n \r\n \r\nОт 14.00 часа в Актовата зала на Община Плевен Георг Спартански ще бъде посрещнат официално  по  повод встъпването му в длъжност втори мандат  и ще бъде отслужен тържествен водосвет. \r\n \r\n*** \r\n \r\nОт 18.00 часа в Художествена галерия ,,Илия Бешков\" ще бъде открита изложба, посветена на Ангел Спасов. \r\n \r\n*** \r\n \r\nОт 19.00 часа в Драматично-куклен театър ,,Иван Радоев\" ще се състои празничен концерт по повод 60-годишния юбилей на Северняшки ансамбъл за народни песни и танци ,,Иван Вълев\". \r\n \r\n*** \r\n \r\nОт 12.00 часа в Актова зала на II ОУ, ще се проведат Славейкови дни във второ основно училище ,,Петко Рачов Славейков“. \r\n \r\n*** \r\n \r\nОт 15.30 часа, в сградата на ОДМВР – Смолян ще се открие „Детска полицейска академия“.", "date": "2019.11.12", "title": "Предстоящи събития в страната за 12 ноември (Агенция „Фокус“)"}
{"url": "http://www.focus-news.net/news/2019/11/12/2718569/tass-na-parizhkiya-miren-forum-shte-se-obsadyat-patishta-za-namalyavane-na-mezhdunarodnoto-naprezhenie.html", "text": "Водещи политици и представители на неправителствени организации от повече от 50 страни ще обсъдят на Парижкия мирен форум начини за намаляване на международното напрежение. Форумът, създаден по инициатива на френския президент Еманюел Макрон, се открива във вторник в Париж, предава  TACC . \r\nЗаедно с Макрон и генералния секретар на ООН Антонио Гутериш, на церемонията по откриването ще присъстват държавни и правителствени ръководители, видни политици и дипломати. \r\nОрганизаторите заявиха, че участниците в дискусията ще обсъждат предложения за намаляване на международното напрежение в продължение на два дни. Както припомни председателят на организационния комитет Жюстен Вайс, това е втората среща в този формат. Първата се състоя точно преди година, когато светът отбеляза 100-годишнината от края на Първата световна война (1914-1918). \r\n\"Призванието на нашия форум е да отворим пътя за инициативи, идващи от гражданското общество, да използваме неговата огромна енергия за решаване на острите международни проблеми\", каза той. \r\nСпоред Вайс „това е среща на върха, конференция на високо ниво и платформа за разработване на нови инициативи от страна на обществеността, без чието участие е невъзможно да се решат задачите, поставени пред световната общественост“. В същото време той добави, че \"държавите играят централна роля на световната сцена, особено по въпроси като борбата срещу разпространението на ядрени оръжия\". \r\nУчастниците във форума ще проведат около 80 кръгли маси за борбата с изменението на климата, въпросите на равенството между половете и социалното равенство, противодействието на невярната информация, функционирането на Интернет в съвременния свят и киберсигурността. \r\nКакто отбелязва вестник Le Monde, \"Парижкият форум трябва да конкретизира концепцията за многостранност в международните отношения\", което предполага истински равни права за всички партньори на световната сцена. Изданието обръща внимание на факта, че „САЩ са представени в Париж на ниво бизнес и неправителствени организации, но напълно отсъстват от списъка на участниците на официалното ниво“. \r\nПарижкият мирен форум, както напомнят организаторите, е независима асоциация, създадена като международна дискусионна платформа на високо ниво за директен диалог между официални представители и представители на гражданското общество. Сред партньорите му са Европейската комисия, Съветът на Европа, Организацията за икономическо сътрудничество и развитие (ОИСР), Международният комитет на Червения кръст, Световната търговска организация, ЮНЕСКО и Фондацията „Рокфелер“. \r\nПо покана на Макрон в първия форум присъстваха руският президент Владимир Путин и германският канцлер Ангела Меркел, припомня ТАСС. \r\n \r\n  Юлиян Марков", "date": "2019.11.12", "title": "ТАСС: На Парижкия мирен форум ще се обсъдят пътища за намаляване на международното напрежение"}
{"url": "http://www.focus-news.net/news/2019/11/12/2718914/natovaren-e-trafikat-po-pat-i-1-montana-vidin-v-posoka-za-gkpp-dunav-most-2.html", "text": "Натоварен е трафикът по път I-1  Монтана - Видин в посока за ГКПП „Дунав мост 2“, каза за  Радио „Фокус“ – Видин  дежурният служител в Областно пътно управление – Видин.  Пътуват предимно тежкотоварни автомобили в посока за ГКПП „Дунав мост 2“. На места по път I-1  Монтана – Видин тежкотоварните автомобили пътуват в колони. Най-много автомобили се движат в участъка между Видин и Дунавци. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. \"Панония\".  \r\nАнна ЛОЗАНОВА", "date": "2019.11.12", "title": "Натоварен е трафикът по път I-1  Монтана - Видин в посока за ГКПП „Дунав мост 2“"}
{"url": "http://www.focus-news.net/news/2019/11/12/2718570/trima-sa-zadarzhani-za-uchastie-v-organizirana-prestapna-grupa-zanimavala-se-s-lihvarstvo-obzor.html", "text": "Организираната престъпна група е задържана на територията на гр. Павликени в хода на  специализирана операция на ГДБОП. Операцията е осъществена  в петък под наблюдението на Специализираната прокуратура. Групата е действала приблизително около пет години, била е добре организирана. Тримата задържани са се занимавали с легален бизнес - земеделие, което им е помагало да изпират парите от незаконната си дейност. В рамките на извършените процесуално – следствени действия са иззети множество тефтери с изписани имена на длъжници, над 1 800 юбилейни монети, ценни метали, предимно златни, като по първоначални данни тяхната стойност се оценява на около милион лева. И тримата задържани са с богато криминално минало – за кражби, грабежи, лихварство, заплахи. Двама от тях са излежавали и присъди.  \r\nНад 20 души са пострадали от престъпната дейност на групата. Част от тях са свидетелствали, но други са притеснени да говорят, защото задържаните са добре известни на територията на Павликени. Продължава работата по издирването и на други жертви. Работата по разкриването на организираната група е започнала в края на миналата година и след събраните данни и доклад в Специализираната прокуратура, през май т.г. по случая е било образувано досъдебно производство. Събраните доказателства са мотивирали Специализираният наказателен съд през вчерашния ден да определи мярката им за неотклонение „задържане под стража“, допълни административният ръководител на Специализираната прокуратура.  \r\nТеодора ПАТРОНОВА", "date": "2019.11.12", "title": "Трима са задържани за участие в организирана престъпна група, занимавала се с лихварство (ОБЗОР)"}
{"url": "http://www.focus-news.net/news/2019/11/12/2718913/reuters-ot-siudadanos-obyaviha-che-ne-mogat-da-podkrepyat-pravitelstvo-na-levite-v-ispaniya.html", "text": "От партия „Сиудаданос“ (Гражданите) обявиха, че няма да подкрепят евентуално коалиционно правителство на испанската Социалистическа партия (СП) и „Унидас Подемос“, предава  Reuters . \r\nВместо това от дясноцентристката фракция призоваха за голяма коалиция между СП и консервативната Народна партия (НП). \r\n„Апелираме към отговорността на СП и НП да постигнат умерено и конституционно споразумение със „Сиудаданос“, основано на държавнически сделки, които са добри за страната“, гласи съобщението на партията. \r\n \r\nПревод и редакция:", "date": "2019.11.12", "title": "Reuters: От „Сиудаданос“ обявиха, че не могат да подкрепят правителство на левите в Испания"}
{"url": "http://www.focus-news.net/news/2019/11/12/2718568/hilari-klintan-zakasnyaloto-opovestyavane-na-doklada-za-ruskata-namesa-v-britanskata-politika-e-sramno.html", "text": "Хилари Клинтън нарече забавянето от Даунинг стрийт на доклад за потенциална руска намеса в  британската политика „вредно, необяснимо и срамно“, цитира думите й британският вестник  The Guardian . \r\nКандидатът за президент на САЩ през 2016 г. заяви пред изданието, че е „невероятно изненадващо и неприемливо, че във вашата страна има правителствен доклад за руското влияние и сегашното ви правителство не го публикува“. \r\nПотенциално взривоопасният  доклад на Комисията за разузнаване и сигурност вече е одобрен от разузнавателните агенции. На Даунинг Стрийт беше изпратен окончателен проект на 17 октомври и се е очаквало доклада да бъде публикуван до края на миналия месец. \r\nВъпреки това, офисът на премиера посочи, че парламентарният доклад няма да бъде публикуван преди изборите, като се позова на процес на подписване, който може да отнеме шест седмици. Председателят на комисията Доминик Грийв нарече решението за забавяне на публикуването „зашеметяващо“. \r\nКлинтън каза: „Искам да кажа, кои си мислят , че са те, за да крият такава информация от обществеността, особено преди избори?“ \r\n„Е, ще ви кажа кои са те. Те смятат, че те са всемогъщите, силни мъже, които трябва да управляват“, каза тя, свързвайки потискането на доклада с нарастващия авторитарен обрат на западните лидери. \r\nДокладът разглежда конкретно опитите на Русия да повлияе на резултата от референдума за Брекзит през 2016. \r\nТова, че е имало руско влияние в президентската кампания през 2016 г., сега е широко известно - макар и отречено от Доналд Тръмп, който го описва като „измама“. \r\nКлинтън каза: „Някой ми каза:„ Престани с руснаците “. „Казах:„ Ще оставя руснаците, когато руснаците ни оставят нас “. Така се чувствам.\" \r\nТя остави отворена възможността да се кандидатира за президентски мандат през 2020 г. „Бих била добър президент, така че очевидно това живее в някъде в главата ми. Ще направя всичко възможно, за да се уверя, че ще пенсионираме сега действащия“. \r\nГоворейки по-рано, в зала за кралски фестивали в Лондон в неделя, Клинтън каза, че се страхува да не види у Великобритания „някакво свиване и завиване навътре“. \r\nТя заяви, че е разтревожена от това, че Великобритания се опитва да се „отдели от Европа във време, когато демокрациите трябва да се съюзяват, защото ние наистина сме под натиск от диктатури и авторитарни режими“. \r\n„Имаме президент, който се възхищава на диктаторите и се възползва от тяхната помощ и прави всякакви луди неща. Така че ние се нуждаем от вас, за да бъдете здрав член на това партньорство и за напред.“ \r\n \r\n  Юлиян Марков", "date": "2019.11.12", "title": "Хилари Клинтън: Закъснялото оповестяване на доклада за руската намеса в британската политика е срамно"}
{"url": "http://www.focus-news.net/news/2019/11/12/2718574/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Решението на Найджъл Фараж да отегли кандидатите си от районите, спечелени от торите на последните избори и ефекта върху двете големи партии и позицията на Хилари Клинтън по отношение на отлагането на публикуването на доклад доказващ руската намеса в британската политика са сред темите на британския печат.  \r\n*** \r\n \r\n Консервативните министри настояват Найджъл Фараж да постави Брекзит на първо място и да оттегли кандидатите си от повече места, след като той обяви, че неговата партия няма да излезе в половината избирателни райони на общите избори, където се явяват кандидати на Консервативната партия, пише британският вестник  The Times . \r\nРешението на Найджъл Фараж след седмици на натиск заради опасенията, че неговата партия ще раздели гласовете за Брекзит, което потенциално би изложило на риск напускането на Великобритания от Европейския съюз. \r\nБрекзит партията няма да се състезава в 317 избирателни райони, спечелени от консерваторите на последните избори през 2017 г., но ще излезе на около 300 места, спечелени от лейбъристите, либералните демократи и други партии. \r\nРешението е удар по стратегията на Борис Джонсън да спечели мнозинство в Долната камара, като успее да спечели места от лейбъристите на Джереми Корбин. \r\nЕдин министър от кабинета заяви пред вестника, че Брекзит партията трябва да се изтегли от районите на преодолими лейбъристи. \r\n„Фараж приема, че вотът за Брекзит партията е вот за Корбин и втори референдум“, каза министърът. „Но той не се оттегля от местата, които трябва да спечелим, за да победим Корбин и да извършим Брекзит.“ \r\nИан Дънкан Смит, бившият лидер на консерваторите, каза пред BBC Radio 4, че оттеглянето е само „началото на осъзнаването на Брекзит партията, че само явявайки се на подобни места, също помага на лейбъристите.\" \r\nРазделянето на гласовете за напускане може да означава, че лейбъристите „може просто да се промъкнат“ на тези места, каза той. \r\nАн Уайдкомб, бившият министър на торите, която вече е евродепутат от Брекзит партията, обвини \"упоритостта\" на премиера Борис Джонсън и решението му да отхвърли избирателния пакт с нейната партия. \r\nОттеглянето от 317 избирателни райони на торите като  „границата, до която ще стигнем“, прогнозира тя. \r\nСамият Фараж заяви, че решението да се оттегли от толкова много места \"не е лесно\". \r\nТова обаче е облекчение за много кандидати на торите, които се опасяваха, че Брекзит партията може да ги лиши от победата. \r\nНайджъл Фараж призна, че едномесечният му опит да създаде алианс „за напускане“ чрез изборен пакт с торите „е изпаднал в небитието“. Вместо това той обяви, че е решил да създаде „едностранно“ съюза. \r\nРазбира се, че мнозина от Брекзит партията вярват, че съобщението, направено  от Фараж е неизбежно. Много от партийните кандидати вярваха , че ще бъдат оттеглени в последния момент.  \r\n*** \r\n \r\n Проевропейските лейбъристки депутати притискат Джереми Корбин да си сътрудничи с други партии за блокиране на мажоритарно консервативно правителство, след като Найджъл Фараж се отказа от заплахата си да издигне кандидати във всеки избирателен район във Великобритания на изборите на 12 декември, пише британският вестник  The Independent . \r\nВъпреки че многократно отрича споразумението за оттегляне на Борис Джонсън от ЕС като „Брекзит само по име“, Фараж заяви, че е стигнал до извода, че издигането на кандидати във всичките 317 места, спечелени от торите на последните избори, е единственият начин да блокира втори референдум. \r\nБившият лидер на ЮКип твърдеше, че е отхвърлил офертата за членство в Камарата на лордовете през миналата седмица - нещо, което източник от консервативната партия отрече категорично. Господин Джонсън каза, че „абсолютно не е“ сключвал сделка с лидера на Брекзит партията. \r\nНо опозиционните партии заявиха, че решението на Фараж за „едностранен алианс за напускане“, означава, че консерваторите и Брекзит партията се борят за общите избори заедно. \r\nДжереми Корбин каза: „Преди една седмица Доналд Тръмп каза на Найджъл Фараж да сключи пакт с Борис Джонсън. Днес Тръмп получи това, което искаше. Този алианс на Тръмп е „Тачеризъм на стероиди“ и може да изпраща 500 милиона паунда седмично от нашата здравна каса към големите фармацевтични компании. Трябва да бъде спрян.\" \r\nА лидерът на либералдемократите Джо Суинсън каза: „Консервативната партия е Брекзит партията сега.“ \r\nПроевропейският лейбърист Дейвид Леми заяви, че сега е \"жизненоважно\" за противниците на Брекзит от всички партии да си сътрудничат, докато депутатът Питър Кайл каза пред вестника, че е време партията да \"приложи здрав разум\" в избирателните райони, където няма надежда за победа, за да даде по-голям шанс на другите да победят торите. \r\nЕкспертите на социологическите проучвания предположиха, че докато смяната на позицията на Фараж ще улесни Джонсън да защитава трудните места за торите в Южна Англия под заплаха от либералдемократите, това ще помогне малко на консерваторите да спечелят лейбъристките места, от които се нуждае премиерът за осигуряване на мнозинство в Камарата на общините. \r\n*** \r\n \r\n Хилари Клинтън нарече забавянето от Даунинг стрийт на доклад за потенциална руска намеса в  британската политика „вредно, необяснимо и срамно“, цитира думите й британският вестник  The Guardian . \r\nКандидатът за президент на САЩ през 2016 г. заяви пред изданието, че е „невероятно изненадващо и неприемливо, че във вашата страна има правителствен доклад за руското влияние и сегашното ви правителство не го публикува“. \r\nПотенциално взривоопасният  доклад на Комисията за разузнаване и сигурност вече е одобрен от разузнавателните агенции. На Даунинг Стрийт беше изпратен окончателен проект на 17 октомври и се е очаквало доклада да бъде публикуван до края на миналия месец. \r\nВъпреки това, офисът на премиера посочи, че парламентарният доклад няма да бъде публикуван преди изборите, като се позова на процес на подписване, който може да отнеме шест седмици. Председателят на комисията Доминик Грийв нарече решението за забавяне на публикуването „зашеметяващо“. \r\nКлинтън каза: „Искам да кажа, кои си мислят , че са те, за да крият такава информация от обществеността, особено преди избори?“ \r\n„Е, ще ви кажа кои са те. Те смятат, че те са всемогъщите, силни мъже, които трябва да управляват“, каза тя, свързвайки потискането на доклада с нарастващия авторитарен обрат на западните лидери. \r\nДокладът разглежда конкретно опитите на Русия да повлияе на резултата от референдума за Брекзит през 2016. \r\nТова, че е имало руско влияние в президентската кампания през 2016 г., сега е широко известно - макар и отречено от Доналд Тръмп, който го описва като „измама“. \r\nКлинтън каза: „Някой ми каза:„ Престани с руснаците “. „Казах:„ Ще оставя руснаците, когато руснаците ни оставят нас “. Така се чувствам.\" \r\nТя остави отворена възможността да се кандидатира за президентски мандат през 2020 г. „Бих била добър президент, така че очевидно това живее в някъде в главата ми. Ще направя всичко възможно, за да се уверя, че ще пенсионираме сега действащия“. \r\nГоворейки по-рано, в зала за кралски фестивали в Лондон в неделя, Клинтън каза, че се страхува да не види у Великобритания „някакво свиване и завиване навътре“. \r\nТя заяви, че е разтревожена от това, че Великобритания се опитва да се „отдели от Европа във време, когато демокрациите трябва да се съюзяват, защото ние наистина сме под натиск от диктатури и авторитарни режими“. \r\n„Имаме президент, който се възхищава на диктаторите и се възползва от тяхната помощ и прави всякакви луди неща. Така че ние се нуждаем от вас, за да бъдете здрав член на това партньорство и за напред.“", "date": "2019.11.12", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/11/12/2718577/pregled-na-mezhdunarodnite-novini-do-600-chasa-agentsiya-fokus.html", "text": "Съединените щати и Русия трябва да търсят области от взаимен интерес за сътрудничество и сред тях може да бъде борбата с тероризма, заяви държавният секретар на САЩ Майк Помпео, изказвайки се в град Чарлстън (Южна Каролина). Речта му беше излъчена на уебсайта на Държавния департамент и цитирана от  TACC . \r\nПомпео подчерта, че и двете страни трябва да „търсят области, в които могат да си сътрудничат“. \"Когато бях директор на ЦРУ (2017-2018 - ТАСС), работих в тясно сътрудничество с колегата си от руското разузнаване. Заедно осуетихме терористичната конспирация в Санкт Петербург и спасихме живота на руснаци и американци. Сътрудничихме в борбата срещу тероризма, опитвайки се да спасим живота на хората там, където е възможно “, каза той, докато критикува външната политика на Русия. \r\n*** \r\n \r\n Премиерът Мая Санду предложи решение за сегашната ситуация в Република Молдова, която тя нарече „политическа безизходица“, предава  Moldpres . \r\nРъководителят на кабинета каза, че проектът, за който правителството пое отговорност, ще бъде изпратен на експертизата на Венецианската комисия, а кратък списък с кандидати за поста на главния прокурор ще бъде представен само след получаване на становището на комисията. \r\n„Ние сме в политическа задънена улица. За да продължим реформите, инициирани от правителството, считаме за важно настоящият кабинет да остане на поста си. Ако изявленията на Партията на социалистите на Република Молдова (ПСРМ) за желанието да се поддържа парламентарно мнозинство и това правителство са верни, тогава предлагам решение за прекратяване на тази безизходица. След влизането на закона в сила, за да активираме новия механизъм за предварителен подбор на кандидатите и оттегляне на вота на недоверие, ще изпратим закона, за който поехме отговорност за проверка от Венецианската комисия. Поемам обществен ангажимент да не изпращам кратък списък с кандидати за поста на главния прокурор, докато не получа становището на Венецианската комисия по този закон. По този начин правителството ще може да продължи своята работа “, каза Мая Санду. \r\nПСРМ все още не е отговорила на предложението на Мая Санду. \r\n*** \r\n \r\n Мандатът на кмета на община Кишинев, спечелен от кандидата от Партията на социалистите Йон Чебан на  втория тур на местните избори на 3 ноември, бе одобрен днес от съда, предава молдовският информационен портал   Noi.md. \r\nЙон Чебан спечели местните избори в Кишинев с резултат от над 52%. Във втория тур той победи кандидата от блока АКУМ Андрей Настасе.  \r\nЙон Чебан заяви, че след одобряването на мандата му, най-вероятно, той ще отиде утре в кметството и ще започне работа от първия ден, независимо дали ще има или не коалиция с АКУМ на местно ниво.  \r\n„Ще работя с всеки съветник поотделно и обещавам, че ще имаме функционален съвет“, подчерта Йон Чебан. Мандатът на кмета Йон Чебан започва от момента на одобряване на резултатите от местните избори. Йон Чебан ще бъде кмет на Кишинев през следващите четири години. \r\n*** \r\n \r\n Международната агенция за атомна енергия (МААЕ) към ООН заяви, че са открити частици уран в недеклариран обект в Иран в последния си доклад за ядрената програма на страната, цитиран от  AFP . \r\nДокладът на Международната агенция за атомна енергия (МААЕ), видян от AFP, гласи: „Агенцията откри естествени частици  уран от антропогенен произход на място в Иран, което не е декларирано пред агенцията“. \r\nСтава ясно, че частиците представляват уран, който е добиван и подложен на първоначална преработка, но не е обогатен. \r\nМААЕ добави, че \"е от съществено значение Иран да продължи взаимодействието с агенцията, за да разреши въпроса възможно най-скоро\". \r\nДокато самата МААЕ не е посочила въпросния обект, дипломатически източници по-рано заявиха, че агенцията е поставяла въпроси към Иран, свързани със същия обект, където Израел е предполагал, че се извършва секретна атомна дейност в миналото. \r\nИзточници на агенцията казват, че МААЕ е взела проби от площадката в района на Туркзабад в Техеран през пролетта и че Иран се бави в предоставянето на отговори, за да обясни резултатите от теста.  \r\n*** \r\n \r\n Германският канцлер Ангела Меркел разговаря по телефона с руския президент Владимир Путин. Основната тема на разговор е била подготовката за срещата на върха в нормандския формат, съобщи заместник официалният представител на кабинета на Германия Улрике Демер, цитирана от  TACC . \r\n\"В центъра на разговорите беше подготовката за срещата на върха в нормандски формат за ситуацията в Източна Украйна. Страните обсъдиха ситуацията в Либия, Сирия, както и хода на преговорите за бъдещия транзит на газ през Украйна\", каза Демер. \r\nДруги подробности от разговора не са представени. \r\nКакто каза съветникът на президента на Руската федерация Юрий Ушаков, срещата на върха на лидерите на Нормандската четворка (Русия, Германия, Франция, Украйна) може да се проведе преди края на 2019 г. Той обаче отрече съобщенията, че срещата може да се състои на 24 или 26 ноември. \r\n*** \r\n \r\n Турция депортира трима чуждестранни джихадисти в понеделник, като над 20 европейци, включително французи и германци, предстои да бъдат изпратени в страните на произход, предава  AFP . \r\nТурция разкритикува западните държави за отказ им да приемат своите граждани, присъединили се към групировката „Ислямска държава“ в Сирия и Ирак, и някои дори отнемат  гражданството им. \r\nВътрешното министерство на Турция заяви, че е депортирало американец и датчанин в понеделник, докато Германия потвърди, че един неин граждани също е бил изгонен. \r\nВъпреки това имаше объркване по отношение на съдбата на американския гражданин, като Гърция заяви, че Турция се е опитала да го депортира през тяхната обща сухопътна граница. \r\nГръцката полиция заяви, че не е допуснала мъжа и го е изпратила обратно в Турция.  \r\nТурция заяви, че още седем германци ще бъдат депортирани в четвъртък, докато 11 френски граждани, двама ирландци и поне още двама германци също очакват депортация. \r\n*** \r\n \r\n Проевропейският блок АКУМ ще премине в опозиция и няма да създаде нова коалиция с Партията на социалистите на Република Молдова (ПСРМ), ако правителството бъде свалено, заяви премиерът Мая Санду в ефира на обществения телевизионен канал Moldova-1 преди предстоящото във вторник гласуване  на вот на недоверие, внесен от социалистите, цитира думите й  TACC . \r\n\"Не може да има съмнение за каквато и да е друга коалиция на АКУМ със социалистите в случай, че правителството излезе в оставка. Ако искат да върнат ситуацията до това положение, което беше преди юни тази година, тогава ние няма да участваме в това\", каза Санду, която е един от лидерите на блока. Тя обвини президента, че не иска да \"унищожи корупционните схеми на бившия режим\" на молдовския олигарх Владимир Плахотнюк, който избяга от страната. \r\n\"Ако правителството падне, ние ще преминем в опозиция и ще се борим срещу тях (социалистите)по същия начин, по който се борихме с режима на Плахотнюк\", каза премиерът. \r\n*** \r\n \r\n  Американският държавен секретар Майк Помпео обясни доставките на американско оръжие за Украйна в интервю за WCSC, цитирано от  РИА Новости . \r\n\"Дадохме им истински оръжия, за да могат да се бият с руснаците\", заяви дипломатът  \r\nРъководителят на Държавния департамент добави, че американските власти са били убедени в намаляването на корупцията в Украйна благодарение на усилията на президента Владимир Зеленски. \r\nПомпео обвини администрацията на бившия американски лидер Барак Обама, който отказа да достави оръжие и военна техника на Киев. \r\n„Предпочетоха да изпратят одеала“, пошегува се той. \r\nОбобщавайки, държавният секретар отбеляза, че се гордее с политиката на САЩ в украинската посока. \r\nПрез 2017 г. Вашингтон одобри доставката до Киев на преносими противотанкови ракетни системи „Джевлин“. Американските власти признаха, че може да продадат и противокорабни ракети и средства за брегова охрана на Украйна. \r\nОсвен това през септември тази година Държавният департамент одобри доставката в Киев на ракети „Джевлин“ в размер на почти 40 милиона долара. Ведомството му разреши продажбата на Киев на 160 ракети и друго оборудване. \r\n***", "date": "2019.11.12", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/11/12/2718573/po-tova-vreme-dogodina-balgariya-shte-dostavya-vtechnen-gaz-ot-pet-strani-obzor.html", "text": "Най-късно по това време догодина България ще може да доставя втечнен газ от пет страни: Катар, Азербайджан, Египет, Кипър и Америка. Това стана ясно от думите на премиера Бойко Борисов, който инспектира строежа на газовата връзка между Гърция и България (IGB) между селата Войводово и Орлово. В проверката на дейностите по реализиране на интерконектора се включиха още министърът на енергетиката Теменужка Петкова, председателят на КЕВР Иван Иванов, посланикът на Азербайджан в България Н. Пр. Наргиз Гурбанова, американският посланик Н. Пр. Херо Мустафа, гръцкият посланик Н. Пр. Димитриос Хронопулос и др. Общата стойност на проекта е 220 млн. евро, осигурени чрез заем от Европейската инвестиционна банка (110 млн. евро), Оперативна програма „Иновации и конкурентоспособност“ (39 млн. евро), Механизма за свързване на Европа (45 млн. евро) и собствени средства на акционерите в проектната компания „АЙ СИ ДЖИ БИ“ АД. Интерконекторът е с обща дължина 182 км, от които – 150 км на българска територия. Техническият му капацитет е от 3 до 5 млрд. куб. м/годишно, с възможност за увеличаване до 10 млрд. куб. м/годишно при наличие на търговски интерес. Очаква се той да бъде въведен в търговска експлоатация през втората половина на 2020 г.   \r\nМинистър-председателят  Бойко Борисов  определи проекта IGB като пример за реална диверсификация, осъществяването на която е била мечта за поколения политици. Той посочи, че благодарение на интерконекторната връзка от догодина българите ще могат да се похвалят с пълна газова независимост. Премиерът прогнозира и, че след завършването на интерконектора ще се осъществи реална конкуренция между доставчиците на газ, което от своя страна ще доведе до поевтиняване на суровината за крайния потребител.  \r\nЕнергийният министър  Теменужка Петкова  се присъедини към мнението на премиера, посочвайки, че с изграждането на интерконекторната връзка между България и Гърция диверсификацията на природен газ за региона на Югоизточна Европа вече е факт. Тя припомни, че проектът е станал възможен след подписване на важни документи и осигуряване на финансирането му, което се случи след сключения на 10 октомври договор за заем с Европейската инвестиционна банка, както и подписаното междуправителствено споразумение между България и Гърция. Проверката на място днес установи, че изкопните дейности за първите два километра от трасето на интерконектора са стартирани и са доставени тръбите за първия километър. Петкова препотвърди и изграждането на интерконектора България- Гърция като ключов приоритет за енергийния сектор в България.  \r\nПосланикът на САЩ у нас  Н.Пр. Херо Мустафа  на български език сподели мнението на Борисов и Петкова, като заяви, че  интерконекторът България-Гърция е много важен за диверсификацията и енергийната сигурност.  \r\nПосланикът на Азербайджан в България  Н. Пр. Наргиз Гурбанова  от своя страна сподели радостта си страната й да подкрепа България в усилията ни да постигнем енергийна диверсификация и определи моментът като исторически. \r\n \r\nТеодора ПАВЛОВА", "date": "2019.11.12", "title": "По това време догодина България ще доставя втечнен газ от пет страни (ОБЗОР)"}
{"url": "http://www.focus-news.net/news/2019/11/12/2718575/predpriemat-se-merki-za-izzetite-istoricheski-orazhiya-na-druzhestvo-traditsiya-obzor.html", "text": "Днес се проведе среща между главният прокурор Сотир Цацаров, зам.-гл. прокурор Иван Гешев и министърът на вътрешните работи Младен Маринов с представители от Национално дружество „Традиция“. Поводът за това беше акция на ГДБОП, при която бяха иззети старинни оръжия на няколко места в страната. Главният прокурор Сотир Цацаров заяви, че с тази среща искат ясно да покажат, че техните институции считат дружество \"Традиция\" за патриотична организация, чиято дейност заслужава само подкрепа. По думите му са били набелязани и конкретни мерки, свързани с това иззетите оръжия да бъдат незабавно подложени на експертни действия и ако се окаже, че те не нарушават закона, незабавно да бъдат върнати на членовете на дружеството. Цацаров допълни, че са удовлетворени, че ръководството на дружеството съвсем ясно е заело позиция, че ако са налице нарушения на закона всеки трябва да носи своята отговорност. Министър Младен Маринов поясни, че е извършена акция в рамките на една международна операция по линия на Европол, наречена „Пандора“, която касае трафик и престъпления с културно-исторически ценности. И в рамките на тази операция ГДБОП съвместно със служители на Главна дирекция „Национална полиция“, специално на звената за контрол на оръжията и боеприпасите, са извършили проверка на преди това постъпвали сигнали в различни части на страната. По думите му дружество „Традиция“ не попада като дружество в обхвата на проверката, проверявани са отделни сигнали за отделни лица. Той заяви подкрепата за дейността, която дружеството извършва. С голяма удовлетвореност съм от срещата и от главния прокурор Сотир Цацаров, както и от министъра на вътрешните работи Младен Маринов. Председателят на Национално движение \"Традиция\" Тодор Предов посочи, че е удовлетворен от срещата и от главния прокурор Сотир Цацаров, както и от министъра на вътрешните работи Младен Маринов.  Той изрази надежда за справедливост и бързо и ползотворно развитие на нещата.  Няма да има изненада в моя вот в четвъртък, отново ще подкрепя избора на Иван Гешев за главен прокурор. Главният прокурор Сотир Цацаров коментира пред журналисти и темата за прегласуването за главен прокурор като заяви, че няма да има изненада в неговия вот в четвъртък и отново ще подкрепи избора на Иван Гешев за главен прокурор. \r\nЗорница КОСТАДИНОВА", "date": "2019.11.12", "title": "Предприемат се мерки за иззетите исторически оръжия на дружество \"Традиция\" (ОБЗОР)"}
{"url": "http://www.focus-news.net/news/2019/11/12/2718579/gd-granichna-politsiya-trafikat-e-intenziven-na-izhod-za-tovarni-avtomobili-na-gkpp-kapitan-andreevo-i-gkpp-dunav-most-vidin.html", "text": "Трафикът е интензивен на изход за товарни автомобили на границата с Турция на ГКПП \"Капитан Андреево и на границата с Румъния  на ГКПП \"Дунав мост\" - Видин Това съобщиха от ГД \"Гранична полиция\". Информацията за трафика е към 6.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.11.12", "title": "ГД \"Гранична полиция\": Трафикът е интензивен на изход за товарни автомобили на ГКПП \"Капитан Андреево\" и ГКПП \"Дунав мост\" - Видин"}
{"url": "http://www.focus-news.net/news/2019/11/12/2718571/prezidentat-rumen-radev-vrachi-natsionalniya-flag-na-uchastnitsite-v-28-ata-balgarska-antarkticheska-ekspeditsiya-obzor.html", "text": "Държавният глава Румен Радев връчи на традиционна церемония в Гербовата зала националния флаг на участниците в 28-ата Българска антарктическа експедиция. „Тази година отбелязваме 30-годишното  присъствие на българската наука в проучването на Ледения континент. Заедно със световните сили България се утвърди като един от водещите изследователи в проучването на Антарктика“, каза президентът. Радев подчерта, че за тези 30 години с много любов и всеотдайност българските полярници създадоха една малка България на Ледения континент. По думите на президента, изследванията и наблюденията, които провеждат учените ни на Антарктида имат ключово значение за екологията, за борбата с климатичните промени, за бъдещето на планетата, с което България дава своя значим принос в тези важни за цялото човечество инициативи. Румен Радев открои като особено важна тазгодишната експедиция на българските антарктици, тъй като започва изграждането на модерна лаборатория за научни изследвания. По думите на държавния глава лабораторията е голямо постижение на българската наука и ясно ще покаже, че страната ни ще продължава и в бъдеще да е сред най-развитите държави, които изследват Антарктика.  \r\nПроф. Христо Пимпирев, който е директор на Българския антарктически институт,  заяви, че отиват горди като българи на Ледения континент, на о-в Ливингстън, където ще се вее флагът и ще продължат техните научни изследвания, които вече над 30 год. провеждат. Членовете на експедицията ще работят по 8 научни проекта част от националната полярна програма, в сферата на биологията, геологията и медицината.“ Така че нашата  програма е доста комплексна и обхваща почти всички области от науката“, подчерта той.  \r\nЧленовете на 28-ата Българска антарктическа експедиция подариха на държавния глава фосилизирано листо от папрат на 80 млн. г. от полуостров Байерс, Антарктика. На церемонията присъстваха посланиците на Испания, Аржентина, Турция и Монголия, с които България си сътрудничи в изследването на Антарктида. \r\nТеодора ПАТРОНОВА", "date": "2019.11.12", "title": "Президентът Румен Радев връчи националния флаг на участниците в 28-ата Българска антарктическа експедиция (ОБЗОР)"}
{"url": "http://www.focus-news.net/news/2019/11/12/2718580/predstoyashti-sabitiya-v-stranata-za-12-noemvri-agentsiya-fokus.html", "text": "*** \r\n \r\nОт 13:00 часа Народното събрание ще проведе извънредно заседание.  \r\n \r\n*** \r\n \r\nОт 10:00 часа ще се проведе заседание на Столичен общински съвет. \r\n \r\n*** \r\n \r\nОт 08:30 часа в зала 1 на АККК „Сердика“, Регионален исторически музей организира Национална научна конференция „100 години Ньойски договор: Национални измерения и отражението им върху София и Софийско“. \r\n \r\n*** \r\n \r\nВ зала „Тържествена“ на Военна академия „Г. С. Раковски“ министърът на отбраната Красимир Каракачанов ще открие международната научна конференция „Дългосрочни предизвикателства за развитие на средата на сигурност и изграждане на способности на Въоръжените сили“.  \r\n \r\n*** \r\n \r\nОт 10:00 часа в зала „Рубин“ на хотел „Рамада“, МТСП организира кръгла маса за представяне на законодателни предложения за усъвършенстване на изплащането на пенсии от втория стълб. \r\n \r\n*** \r\n \r\nОт 11.00 часа в зала „Запад“ на Народното събрание, БСП инициира дебат за подобряване на изборното законодателство. \r\n \r\n*** \r\n \r\nОт 11.00 часа ръководството на СДС ще даде пресконференция на ул. \"Г.С.Раковски\" 134, за да коментира Бюджет 2020 и да представи предложенията на партията. \r\n \r\n*** \r\n \r\nОт 11:00 часа, в заседателната зала на Националния съюз на трудово-производителните кооперации (ул. \"Дондуков\" 11, ет. 5), ще се проведе пресконференция, на която ще бъде представено състоянието на трудово-производителните кооперации в България, изводите и оценките от 100-годишната дейност, постиженията и проблемите пред българските кооперации. \r\n \r\n*** \r\n \r\nОт 14.00 часа в Гранитна зала в сградата на Министерския съвет. Ще бъде обсъден проект на Национална програма за развитие „България 2030“, внесен от министъра на финансите Владислав Горанов. \r\n \r\n*** \r\n \r\nОт 14:00 часа в Културен център Г8, ще бъде открита изложбата „Сухият камък – изкуство и градеж“. \r\n \r\n*** \r\n \r\nОт 15:30 часа в заседателната зала на третия етаж в Министерския съвет, вицепремиерът Томислав Дончев заедно с представители от Централното координационно звено към Министерския съвет ще представят обновения публичен модул ИСУН 2020. \r\n \r\n*** \r\n \r\nОт 17.30 часа в галерия „Сезони“ (Дом на културата „Средец“, ул. „Кракра“ №2 А) вицепрезидентът Илияна Йотова ще открие изложба с фотографии и детски рисунки от фонда на международната асамблея „Знаме на мира“. \r\n \r\n*** \r\n   \r\nОт 10.00 часа по ул. \"Гурко\", в участъка от ул. \"Трайко Китанчев\" до ул. \"Цар Симеон I\" влиза в сила забрана за автомобилно движение поради извършване на ремонтни дейности по ВиК мрежата. Забраната е в сила до 19.00 ч. на 26.11.2019 г.  \r\n \r\n*** \r\n   \r\nВ 18.00 часа в галерия „Георги Баев“ ще бъде представена експозицията \"Георги Баев. Непоказвани творби\" \r\n \r\n \r\n*** \r\n \r\nОт 10:00 часа в сградата на ЮЗДП ръководството на Югозападното държавно предприятие ще проведе консултация за политиката и практиката в областта на възлагане изпълнението на дейности и за ползването на дървесина в държавните горски територии в обхвата на предприятието. \r\n \r\n*** \r\n \r\nОт 11.00 часа в сградата на Областна управа – Благоевград ще се проведе заседание на Областната епизоотична комисия.  \r\n \r\n*** \r\n \r\nОт 11:00 часа в хотел „Черно море“, зала \"Варна\" ще се проведе пресконференция с екипажа извършил рекордното пресичане на Черно море с ветроходната яхта Espresso Martini и руския генерален консул Владимир Климанов. \r\n \r\n*** \r\n \r\nОт 16.00 часа в зала „Юг“ на Археологическия музей ще се открие изложбата „Кралско вълшебство от порцелан“ – Културно наследство на Велико херцогство Люксембург. \r\n \r\n \r\n*** \r\n \r\nОт 15.00 часа в Конферентната зала на Общиностния център за деца и семейства ще се състоят практически обучения на медицински специалисти от училищното и детско здравеопазване, свързани с обслужването на болни с диабет. \r\n \r\n*** \r\n \r\nОт 17.00 часа, в Конферентната зала на Общинския съвет, ще се проведе обществена консултация във връзка с приемане на проект на Наредба за условията и реда за използването на спортни обекти, собственост на Община Враца и за финансиране и подпомагане на физическата активност, физическото възпитание, спорта и спортно-туристическата дейност, с която се регламентира използването и поддържането на спортните обекти и съоръжения, общинска собственост, както и финансирането на дейности, свързани с развитието на физическата активност и възпитание, както и на спорта и спортно–туристическата дейност. \r\n \r\n*** \r\n \r\nОт 13.00 часа в Регионалния пресклуб на БТА ще се проведе пресконференция, на която ще участват представителите на Свободен младежки център, които ще представят трансграничен проект за ученическо самоуправление. \r\n \r\n*** \r\n \r\nОт 18.30 часа в НЧ „Напредък-1869“ Музикално-драматичен театър „Константин Кисимов” гр. Велико Търново представя мюзикъла „Вражалец” по Ст. Л. Костов. - \r\n \r\n*** \r\n \r\nОт 9.30 часа в сградата на Общината, ще се проведе акция по кръводаряване под мотото „В кръвта ти е да спасяваш животи”. \r\n \r\n*** \r\n \r\nОт 09.00 часа в Административен съд ще се състои заседание по дело срещу решение на ОИК- Кюстендил за избор на кмет на Община Кюстендил.   \r\n \r\n*** \r\n \r\nОн 10.30 часа министърът на вътрешните работи Младен Маринов ще открие реновираната сграда на РУ – Ловеч. \r\n \r\n*** \r\n \r\nОт 14.00 часа в Община Нови Пазар ще се проведе демонстрационна лекция за пътна безопасност пред ученици.  \r\n \r\n \r\n*** \r\n \r\nОт 10.30 часа, областният управител на Перник Ирена Соколова свиква първите заседания на новите общински съвети. \r\n \r\n \r\n .  \r\nВ 10.30 часа пред археологическия музей „Професор Рашо Рашев“ в НИАР „Плиска“ ще бъде връчена наградата „Проф. дин Рашо Рашев“. \r\n \r\n*** \r\n \r\nВ 09.30 часа в зала 10 на Окръжния съд ще се проведе заседание по делото срещу Йордан С., Марин П., Александър К. и Александър Д., обвинени за извършването на грабежът в особено големи размери. Делото е насрочено за разглеждане и на 13 ноември от 9.30 часа в 10 зала. \r\n \r\n*** \r\n \r\nВ 10.00 часа във фоайето на Областната администрация ще се състои официална церемония по встъпване в длъжност на новия областен управител Дани Каназирева. \r\n \r\n*** \r\n \r\nОт 11:00 часа , до блок 262 А, в район „Тракия”, Фондация „Информация и природозащита” организира поредица от демонстрации на безопасни за местната растителност методи за премахване на инвазивни чужди видове растения. \r\n \r\n*** \r\n \r\nОт 11:00 часа в Малка конферентна зала на ГДК \"Борис Христов\" ще се проведе пресконференция по повод предстоящото 11-то издание на \"Дефиле на младото вино\" 2019 г. \r\n \r\n*** \r\n \r\nОт 14.30 часа в зала “Premier” на хотел Premier Best Western Националният институт по метеорология и хидрология ще проведе заключителна конференция по проект “DISARM – За по-добра превенция и управление на последиците от засушавания и пожари“. \r\n \r\n*** \r\n \r\nВ 18.00 часа в пространството за култура СКЛАД ще се състои откриването на изложба ПОГЛЕД В ДЕПОТО (или \"Колекционирайте съвременно!\"). \r\n \r\n*** \r\n \r\nОт 10.30 часа в зала ,,Плевен\" на Областна администрация новите 41 общински съветници в състава на Общински съвет – Плевен, кметът на Общината Георг Спартански и избраните кметове на кметства за мандат 2019-2023 г. ще положат клетва. \r\n \r\n \r\n \r\nОт 14.00 часа в Актовата зала на Община Плевен Георг Спартански ще бъде посрещнат официално  по  повод встъпването му в длъжност втори мандат  и ще бъде отслужен тържествен водосвет. \r\n \r\n*** \r\n \r\nОт 18.00 часа в Художествена галерия ,,Илия Бешков\" ще бъде открита изложба, посветена на Ангел Спасов. \r\n \r\n*** \r\n \r\nОт 19.00 часа в Драматично-куклен театър ,,Иван Радоев\" ще се състои празничен концерт по повод 60-годишния юбилей на Северняшки ансамбъл за народни песни и танци ,,Иван Вълев\". \r\n \r\n*** \r\n \r\nОт 12.00 часа в Актова зала на II ОУ, ще се проведат Славейкови дни във второ основно училище ,,Петко Рачов Славейков“. \r\n \r\n*** \r\n \r\nОт 15.30 часа, в сградата на ОДМВР – Смолян ще се открие „Детска полицейска академия“.", "date": "2019.11.12", "title": "Предстоящи събития в страната за 12 ноември (Агенция „Фокус“)"}
{"url": "http://www.focus-news.net/news/2019/11/12/2718576/pp-gerb-dade-izvanreden-brifing-zaradi-obvineniyata-na-boris-tsvetkov-ot-bsp-za-kupuvane-na-glasove-obzor.html", "text": "ГЕРБ няма да допусне да бъде постоянно обект на твърдения и внушения, които не отговарят на истината. Това стана ясно по време на извънреден брифинг на партията. Председателят на Националния предизборен щаб на ГЕРБ и областен координатор на партията в София Цветомир Паунов заяви, че Мая Манолова търси оправдания за загубата си на изборите и ако продължава в този план, не я очаква нищо добро в нейни бъдещи политически проекти. По думите му по време на предизборната кампания е имало какви ли не безпочвени обвинения към кмета на район „Искър“ г-н Ивайло Цеков. „Той беше наричан по всякакъв начин и се правеха опити да бъде дискредитиран по всякакъв начин“, посочи Пауонов. Той е на мнение, че когато загубиш избори, трябва да го приемеш нормално и да продължиш напред и допълни, че това напрежение не може да продължава така в политическия живот. Според Паунов БСП отсега нататък ще създава само хаос. Той заяви, че имат документирано как в някои райони на София е имало готови бюлетини, напечатани с гласа за Мая Манолова – нещо, в което обвинява ГЕРБ самата тя. Общинският съветник от ГЕРБ Лорита Радева потвържди, че в район „Искър“ през целия предизборен процес не са спрели нито лъжите, нито манипулациите, нито нападките и обвиненията. По думите ѝ от партията са се сблъскали със ситуации на неизпълнение на изборното законодателство и неговото нарушаване с поставяне на рекламни материали на непозволени места. Радева определи като недостоверни всякакви опити на Борис Цветков от БСП да се твърди, че представители на ГЕРБ са манипулирали изборните резултати. По думите ѝ със своите обвинения Цветков иска да извлече дивиденти и да прикрие фактите, че не е свършил никаква работа. Новоизбраният кмет на район „Искър“ Ивайло Цеков заяви, че се чувства  омерзен от нападките към него. По думите му през цялата кампания е имало множество манипулации и обвинения. „Пускаха през сайтове и групи в социалните мрежи манипулативни твърдения за мен. Нито съм уговарял, нито съм участвал в каквито и да било организации за купуване и продаване на гласове за местните избори“, категоричен е той. По думите му ГЕРБ има основания да търси правата си по всякакъв начин срещу обвиненията за купуването на гласове. Цеков отрече на записите от камери в столично заведение в изборния ден да е водил разговори за купуване на гласове. \r\nПо-рано днес Борис Цветков от БСП, който бе кандидат за кмет на района, но загуби, съобщи, че Цеков е записан от камера на хранителен магазин в района как говори с ромски лидери за купуване на гласове. \r\nЗорница КОСТАДИНОВА", "date": "2019.11.12", "title": "ПП ГЕРБ даде извънреден брифинг заради обвиненията на Борис Цветков от БСП за купуване на гласове (ОБЗОР)"}
{"url": "http://www.focus-news.net/news/2019/11/12/2718583/vitseprezidentat-iliyana-yotova-shte-otkrie-izlozhba-s-fotografii-i-detski-risunki-ot-fonda-na-zname-na-mira.html", "text": "Вицепрезидентът Илияна Йотова ще открие изложба с фотографии и детски рисунки от фонда на „Знаме на мира“Снимка: Прессекретариат на държавния главаСофия. На 12 ноември в 17.30 часа в галерия „Сезони“ (Дом на културата „Средец“, ул. „Кракра“ №2 А) вицепрезидентът Илияна Йотова ще открие изложба с фотографии и детски рисунки от фонда на международната асамблея „Знаме на мира“. Това съобщиха от прессекретариата на държавния глава. Изложбата е посветена на 40-годишнината от провеждането на първата асамблея. Вицепрезидентът е патрон на юбилейните чествания.", "date": "2019.11.12", "title": "Вицепрезидентът Илияна Йотова ще открие изложба с фотографии и детски рисунки от фонда на „Знаме на мира“"}
{"url": "http://www.focus-news.net/news/2019/11/12/2718572/pregled-na-osnovnite-temi-v-ruskiya-pechat-agentsiya-fokus.html", "text": "Противоречивата външна политика на Сърбия, балансираща между Запада и Изтока, възможността изкуствения интелект да проявява расизъм, ксенофобия и сексизъм и въвеждането на съвременните технологии за следене на здравословното състояние на водачите на автобуси от новосъздадена мониторингова гривна са сред темите на руския печат. \r\n*** \r\n \r\n  Евроинтеграцията на Сърбия започна след операцията на НАТО през 1999 г. През юни 2000 г. Югославия, задушаваща се от санкции и икономическа блокада, загубила в неравностойна битка, бомбардирана от американците и техните европейски съюзници, направи отстъпка под формата на премахване на митата върху индустриални и селскостопански стоки, внесени в страни от Еропейския съюз. Тази безпрецедентна по онова време отстъпка всъщност беше само част от демонтирането на комунистическия режим на Слободан Милошевич, свалянето на което според Белия дом трябваше да изглежда като проява на недоволство сред бедстващите мошеници. Сърбите трябваше да повярват, че „красивият и богат\" западноевропейски свят няма друг интерес, освен да помага на хората, страдащи по вина на диктатора, пише руският вестник  „Независимая газета“  в увода на статия, озаглавена „Мечтаейки за ЕС, Сърбия се сближава с ЕАИС“. \r\nСъюзът на Черна гора и Сърбия, останал след разпадането на Социалистическата федеративна република Югославия, която от векове поддържа традиция за приятелски отношения с Русия, не се вписа в новата общност на европейските държави, създадена след разпадането на социалистическия лагер и управлявана от Вашингтон. Политиката на Белград, твърдо фокусирана върху запазването на независимостта на страната, беше сериозна пречка пред прилагането на американските усилия за преструктуриране на Балканския полуостров и стратегическото разширяване на НАТО. Започна подготовката за революцията, в чиято движеща сила трябваше да се превърне сръбската младеж. Чрез усилията на пропагандата тябеше убедена, че със свалянето на „авторитарния режим\" на Милошевич животът в страната ще се подобри до европейските стандарти и за това беше необходимо само да излезе на улицата и да подкрепи опозицията. Подобен сценарий видяхме много пъти, но за първи път той бе изигран през есента на 2000 г. в Югославия. На 5 октомври тълпа от няколкостотин хиляди души, недоволни от резултатите от президентските избори, завзе сградите на телевизионния център и парламента и ги подпали. Те все още горяха, когато Воислав Кощуница, признат за нов президент на страната, обеща, че скоро всички санкции срещу страната ще бъдат отменени и Сърбия отново ще стане част от Европа. \r\n„Булдозерната революция“ не даде очакваните резултати на сръбския народ. Оказа се, че пътят към съседния ЕС минали през Америка, а американците, които мразеха след бомбардировките, имаха пълен контрол над новото правителство. В първото си изявление Джордж Буш, избран за президент на САЩ през януари 2001 г., каза: „Югославският народ може да разчита на приятелството на САЩ, докато продължава да следва пътя на демокрацията и икономическите реформи“. \r\nПървото, което Конгресът на САЩ поиска от Белгтад, е предаването на Международния трибунал в Хага на Милошевич в замяна на финансова помощ. Бившият югославски лидер бе арестуван на 1 април 2001 г., а на 28 юни – в нарушение на Конституцията на СРЮ и въпреки писмените гаранции на новата „демократична власт“ той бе прехвърлен в затвора на Хагския трибунал. На следващия ден след предаването на Милошевич официален Белград получи 1,3 млрд. долара на специална донорска конференция. Може би това бе основната грешка от провежданата тогава политика, в която на американците бе отредена роля на единствената супердържава, без да се отчита възможността за поява на нови центристки сили в близко бъдеще и в далечна перспектива, както по-късно се случи с Русия и Китай.  \r\nПо това време Русия на практика бе престанала да играе ключова роля в балканската политика. Новите сръбски лидери бяха сигурни, че без пари от Запада няма да успеят да вдигнат икономиката на страната на крака, а приятелските отношения с Москва, която подкрепяше режима на Милошевич докрай, само ще усложнят пътя към ЕС, където Сърбия беше записана като потенциален кандидат. През февруари 2003 г. Кощуница подаде оставка като президент във връзка с решението да прекрати съществуването на Югославия и да формира съюзна държава между Сърбия и Черна гора. След предсрочни избори бе избран за министър-председател. Представяйки правителствената програма в парламента, Кощуница подчерта, че „за Сърбия и Черна гора в момента няма алтернатива, освен пътя към Европа“. \r\nПлановете на Кощуница да вкара страната в ЕС не бяха предопределени да се сбъднат. Започналите през 2005 г. преговори за присъединяване бяха замразени, тъй като сърбите не екстрадираха генерал Ратко Младич, обвинен от американците във военни престъпления. Европейските комисари поставиха ултиматум, чийто смисъл беше, че пълното подписване на Споразумението за асоцииране с ЕС ще бъде възможно само в случай на всестранно сътрудничество между Сърбия и Международния трибунал за бивша Югославия. \r\nКосово се превърна в истинска спънка по пътя на Сърбия към ЕС. През 2007 г. Европейският съюз реши да разположи полицейска и гражданска мисия (ЮЛЕКС) на територията на автономния регион, който бе част от Сърбия. В Белград създаването на нова мисия се разглеждаше като етап в осъществяването на плана на Марти Ахтисаари, който предполага „независимост под международен контрол“ за Косово, последвано от прехвърляне на правомощия от международни управляващи органи, създадени в съответствие с Резолюция 1244 от 1999 г. на Съвета за сигурност на ООН, на местните власти на косовските албанци. \r\nСръбският президент Борис Тадич заяви, че няма законови основания за изпращане на мисия на ЕС в Косово, а министърът за Косово Слободан Самарджич обвини Брюксел в нарушаване на международното право и обслужване на геополитическите интереси на САЩ. \r\nСАЩ и ЕС никога не са гледали на Сърбия като на равноправен партньор. На 16 февруари 2008 г. разполагането на мисията в Косово беше окончателно одобрено на заседание на Европейския съвет, а на 17 февруари южната провинция в Сърбия с преобладаващо албанско население обяви своята независимост, която веднага бе призната от САЩ и 23 от 27-те страни, които бяха част от ЕС по това време. Веднага след това Кощуница обяви оставката си поради невъзможността да работи в сръбския парламент, настоявайки за по-нататъшно сближаване с ЕС, който подкрепи независимостта на Косово. Движението на страната към ЕС беше ръководено от Тадич, чиято европейска интеграция беше една от ключовите точки на президентската му програма. На 22 септември 2009 г. Сърбия кандидатства за членство в ЕС. \r\nС издигането на Тадич на власт Русия и Сърбия напреднаха в развитието на търговските и икономическите връзки и не загубиха политически връзки. Русия субсидира сръбската икономика в областта на търговията и потенциалът на сръбско-руското сътрудничество стана по-голям от този на Сърбия и ЕС. Освен това Владимир Путин подкрепи сръбския президент в един от основните политически проблеми на страната - отделянето на Косово. В едно от изказванията си Тадич заяви, че въоръжените сили на Сърбия „са жизнено заинтересовани от сътрудничество с Русия, включително за разработване на програми за модернизация на военна техника“. Въоръжението на сръбската армия по това време е основно с руско производство. Това бяха вертолети Ми-24, Ми-17, Ми-8, както и самолети МиГ-29. \r\nНова ера в отношенията между Сърбия и Русия започна през 2012 г. с избора на президента Томислав Николич. Страните сключиха споразумение, според което 80% от стокооборота между двете държави не подлежи на облагане. Министерството на отбраната на Сърбия установи силно сътрудничество с Министерството на отбраната на Русия. Сръбските ВВС частично модернизираха авиацията чрез помощ от Руската федерация. Путин зае недвусмислена позиция по отношение на суверенитета на Сърбия, като подчерта, че Москва няма да признае независимостта на Косово и Метохия и ще подкрепи изцяло Белград във всичките му начинания за запазване целостта на страната. Русия, използвайки правото на вето в Съвета за сигурност на ООН, все още възпрепятства приемането на Косово в организацията, а Белград демонстрира своите проруски възгледи, отказвайки да подкрепи санкциите на Запада срещу Москва.  \r\nПоради подкрепата на Русия, мнозинството в ЕС се дразни от сръбските политики към Косово. Въпреки това, под ръководството на Брюксел, сръбските и косовските власти водят преговори за нормализиране на отношенията, въпреки че гледните им точки са противоположни. За Белград „самопровъзгласената държавност на Косово“ просто не съществува; за Прищина признаването на независимост от Сърбия е една от основните цели на преговорите. Настоящото държавно ръководство на Сърбия, водено от президента Александър Вучич и премиера Ана Бърнабич, е изправено пред труден избор. Липсата на признание на независимостта на Косово, нежеланието да се присъединява към НАТО и отличните отношения с Русия, които не са в съответствие с визията на ЕС за съвместни външни политики и политики за сигурност, остават сериозна пречка за присъединяването на страната към Общността. От 2014 г. когато Белград започна преговори за присъединяване към ЕС, бяха отворени само 8 от 35-те преговорни глави, а само две бяха затворени - свързани с науката и културата. С това темпо Сърбия ще бъде в Европейския съюз не по-рано от 2025–2030 г., въпреки че Белград определи 2020 г. като желана година. Към настоящия момент е необходимо да се постигне съгласие по един от най-трудните въпроси - нормализирането на отношенията с Косово. Но като се има предвид фактът, че без да признае независимостта си на съществуващите територии, Брюскел няма да даде „зелена светлина“ за отваряне на вратите на ЕС за сърбите, Белград може напълно да забрави за европейската интеграция. \r\nНаскоро сръбският президент Александър Вучич заяви в интервю за австрийския вестник  Der Standard , че малко вероятно Белград да признае Косово. На въпрос дали Сърбия има „план Б“, президентът отговори отрицателно, но увери, че „няма да започне да плаче или да гладува пред институциите в Брюксел“, тъй като е уморен да чака присъединяването на страната му към ЕС. А той – както се очертава -  няма да приеме нови държави в обозримо бъдеще. „Не съм мечтател, а съм много рационален“, каза Вучич. \r\nОт друга страна, за Сърбия се отвориха нови хоризонти под формата на Споразумението за създаване на зона за свободна търговия с Евразийския икономически съюз (ЕАИС). На 25 октомври това споразумение, което е от голямо икономическо значение за балканската страна, беше подписано от руския премиер Дмитрий Медведев и неговия сръбски колега Ана Бърнабич, както и от ръководителите на правителствата на всички участващи страни. Зоната за свободна търговия с ЕАИС осигурява на компании от Сърбия достъп до пазар с население от 180 милиона души. Разбира се, това споразумение ще създаде още по-благоприятен климат в политическите и всякакви други отношения между Русия и Сърбия. \r\n*** \r\n \r\n  Американски правозащитници се оплакаха на властите от фирмата за набиране на персонал HireVue, която използва изкуствен интелект за сравнение на кандидатите за работните места. Подозират създадения от компанията робот за набиране на персонал в псевдонаучен подход към избирането на кандидат, както и в расизъм, хомофобия и сексизъм, пише руското издание  „Коммерсанть“ . \r\nВ момента системата HireVue се използва от повече от 100 компании, включително Hilton и Unilever. Роботът вече е интервюирал повече от 1 милион души. Системата е оборудвана с технологии за разпознаване на лица и глас. Проследява начина на говорене, подбора на думи, изражението на лицето на кандидата, движенията на ръцете и тялото и накрая, отговорите на въпросите, зададени от робота. \r\nВ резултат на това роботът дава на всеки кандидат оценка за това, дали „съответства на позицията“. \r\nТя се основава на оценки на уменията на човека, способността му да учи, както и устойчивост на стрес, получена от изкуствения интелект. \r\nСамите жалбоподатели не оповестяват тези оценки, но те се виждат от отдела за човешки ресурси на клиентската компания HireVue и на тяхна база се взема решение за наемане на конкретен кандидат. \r\nМиналата сряда Федералната комисия по търговия на САЩ (FTC) получи жалба срещу HireVue. Правозащитната организация Electronic Privacy Information Center (EPIC) поиска регулатора да разследва разработчика, като го обвини в нелоялна конкуренция и създаване на технология, която несправедливо оценява кандидатите. FTC засега само потвърди, че е получила това оплакване, без да уточнява дали това ще доведе до разследване. \r\nАко това все пак се случи, това ще бъде първото подобно разследване срещу компания, оперираща на бързо развиващия се пазар за набиращи персонал роботи. \r\nВ жалбата на EPIC се казва, че технологията HireVue дава „предубедени, недоказуеми и неприложими резултати“, които могат да се основават на грешки, заети от обикновените хора по време на обучението на изкуствения интелект. \r\nТова например е предубеденост въз основа на цвят на кожата, пол, раса или сексуална ориентация. \r\n„Приложението HireVue не е просто поредната история за пристрастията на изкуствения интелект - всеки сигнал, открит в езика на тялото или в изграждането на реч, трябва да е резултат от предубедено отношение. С други думи, това не е полезно приложение, което има страничен ефект от пристрастия. Самото то е двигателят на непрекъснатите пристрастия“, казва професорът по компютърни науки от университета в Принстън Арвинд Нараян. \r\nОбаче, да се докаже, че изкуственият интелект на HireVue е наистина предубеден към някои кандидати, ще бъде изключително трудно. Според закона разработчиците не са задължени да разкриват подробности за работата на своя ИИ и не бързат да публикуват такива данни по собствена воля. HireVue вече заявиха, че техният робот изобщо не е технология за разпознаване на лица, като е преминал тестове за пристрастие, които отговарят на „световните стандарти“. \r\nНо EPIC има още едно твърдение: системата HireVue уж не отговаря на стандартите на ОИСР за ИИ, към които САЩ също се присъединиха тази година. По този начин оценката на робота HireVue не може да бъде „оспорена по същество“ от кандидатите, оценявани от системата. В крайна сметка те не знаят техните резултати и критериите за оценка на компанията не са оповестени. \r\nМеждувременно пазарът за интервюиращи роботи бързо се разраства и според прогнозите това ще продължи през следващите години. Ентусиазмът, с който компаниите приемат да използват изкуствен интелект, когато наемат хора за работа, е лесен за обяснение: роботизирани рекрутери, каквито и да са те, могат да спестят милиони на предприятията. Всъщност, вместо да плащате заплата на цял отдел Човешки ресурси и специалисти в тази област, можете да закупите технология, която може неуморно и без прекъсвания да избира кандидати за свободните работни места. \r\nТака, според изчисленията на Juniper, още през 2022 г. сумата, спестена от използването на например чат ботове за избор на кандидати, ще възлиза на $ 8 млрд. До 2024 г. пазарът за набиране на роботи ще достигне $ 1,3 милиарда, според Global Market Insights. \r\n*** \r\n \r\n В Русия е създадена нова разработка под формата на гривна, способна да проследява кръвното налягане, пулса и други индикатори, показващи критична умора сред водачите на пътнически превозни средства. Това каза в интервю за  „Российская газета“ , ръководителя на Рострнснадзор Виктор Басаргин. \r\n\"Разработена е система (гривна), която проследява състоянието. Например, ако водачът на пътническо превозно средство внезапно започне да мига, да затваря очи или има проблеми с кръвното налягане, информацията веднага постъпва към системата за управление на превозното средство и се взема решение\", каза той. \r\nБасаргин отбеляза също, че е необходимо да се създадат системи за контрол на транспорта. „За да бъдат бързо прехвърлени данни в системата и да не се налага да се дешифрират „черните кутии“, каза той. \r\nОсвен това ръководителят на Ространснадзор заяви, че в близко бъдеще в Русия в автомобилите могат да въведат чипове, които да блокират колата, ако водачът е в нетрезво състояние или колата има техническа неизправност. \r\nТой припомни, че всички превозни средства за превоз на пътници трябва да бъдат оборудвани с тахограф. \"Това не е само система за работа и почивка, това е прибор, който следи спазването на ограничението на скоростта. Те могат да работят онлайн. Ако самият собственик разкрие тези нарушения, ние не трябва да прилагаме никакви санкции, а просто предупреждаваме, че ние също виждаме\", каза Басаргин.", "date": "2019.11.12", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/12/2718584/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание от 14.00 часа в Гранитна зала в сградата на Министерския съвет. Това съобщиха от  правителствената информационна служба . Ще бъде обсъден проект на Национална програма за развитие „България 2030“, внесен от министъра на финансите Владислав Горанов.", "date": "2019.11.12", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2019/11/12/2718578/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n \r\n            \r\n Метеорологична обстановка: \r\nПрез нощта над Северна България ще преобладава ясно време. Около и след полунощ над южните и източните райони от страната ще е мъгливо или с ниска слоеста облачност. Почти тихо време. Минималните температури ще са от 5° - 7° в северозападните райони до 10° - 12° на места в Югоизточна България. На 12.11.2019 г. до обяд на много места в котловините, низините и около водните басейни ще е мъгливо. След обяд мъглата ще се разсее и над по-голямата част от страната ще е предимно слънчево, с разкъсана висока облачност. Ще духа слаб, в Източна България – умерен югоизточен вятър. По-късно през деня над югозападните райони от страната облачността ще се увеличи и вплътни, но само на изолирани места там ще превали краткотрайно. Максималните температури ще са предимно между 17° и 22°. \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nДвижението в участъка София – Нови хан от км 0+000 до км 6+000 се осъществява с повишено внимание поради полагане на маркировка поетапно и в двете платна. Участъкът е сигнализиран с пътни знаци. Срок 17.11.2019 г.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението по АМ „Хемус“ при Чурек на км 27+700 се осъществява с повишено внимание, поетапно и в двете платна, поради оборудване на електронна система за ползване на републиканската пътна мрежа. Срок до 16.11.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\nОбласт Шумен: \r\nДвижението в района на Енево при км 368+300 посока Варна се осъществява с повишено внимание поради изграждане на автоматично устройство записващо пътния трафик. Участъкът е сигнализиран с пътни знаци. Срок до 13.11.2019 г.  \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил и Перник: \r\nДвижението по 14-километров участък от АМ „Струма“ само в посока Дупница от пътен възел „Долна Диканя“ до пътен възел „Дупница – Север“ се ограничава за ремонт на фуга на съоръжението при 46-ти км. Трафикът за Дупница от п. в. „Долна Диканя“ се осъществява по обходен маршрут по път I-1 /Е-79/ като при пътен възел „Дупница – Север“ се връща обратно на АМ „Струма“ в посока ГКПП „Кулата“. Срок до 29.11.2019 г.; \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\nДвижение само в изпреварващата лента по АМ Струма при км 36+000 посока Дупница, поради ремонт на пътната настилка. Срок до 12.11.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\nОПУ Благоевград: \r\nДвижението в участъка Симитли – Кресненско ханче от км 376+100 до км 392+500 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 12.11.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\nОбласт Ловеч: \r\nДвижението по път I-3 Ябланица – Златна Панега от км 157+810 до км 158+370 се осъществява с повишено внимание оборудване на автоматично устройство записващо пътния трафик. Участъкът е сигнализиран с пътни знаци. Срок до 13.11.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г.; \r\nДвижението в участъка с. Моравица – гр. Антоново при км 175+760 се осъществява с повишено внимание поради монтаж на стационарна контролна единица на електронна система за събиране на таксите. Участъкът е сигнализиран с пътни знаци. Срок до 16.11.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nСтара Загора: \r\nДвижението в участъка с. Ягода – с. Бъдеще от км 213+800 до км 242+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОПУ София: \r\nДвижението в участъка Мирково – Златица в района на Челопеч при км 189+680 се осъществява в една лента поради оборудване на електронна система за ползване на републиканската пътна мрежа. Участъкът е сигнализиран с пътни знаци. Срок до 13.11.2019 г.  \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г.; \r\nДвижението по път I-8 Драгоман – Сливница от км 20+500 до км 32+447 се осъществява с повишено внимание поради модернизация на пътя, като поетапно се затварят участъци. При необходимост се осигурява обходен маршрут. Участъкът е сигнализиран с пътни знаци. Срок 20.04.2020 г.  \r\nДвижението по път І-8 София – Ихтиман при Ихтиман на км 123+600 се осъществява поетапно в една лента поради оборудване на електронна система за ползване на републиканската пътна мрежа. Движението се извършва двупосочно в съседната лента и се регулира от пътни знаци. Срок 16.11.2019 г. /от 08:30 до 17:00 часа/ \r\n \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа: \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.11.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Перник – Брезник в участъка кв. „Радина чешма“ – с. Мещица от км 5+000 до км 8+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 16.11.2019 г.; \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n  Път ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-137: Движението по път III-137 Кнежа – Гостиля от км 5+000 до км 19+0000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г. \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 15.11.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.12", "title": "Актуална пътна обстановка"}
{"url": "http://www.focus-news.net/news/2019/11/12/2718581/predstoyashti-mezhdunarodni-sabitiya-za-12-noemvri-agentsiya-fokus.html", "text": "*** \r\n  Парижки мирен форум с участието на френския президент и срещи в кулоарите с президентите на Македония и Сърбия \r\n \r\n*** \r\n  Гласуване на вот на недоверие на правителството на Мая Санду \r\n \r\n*** \r\n  Първо заседание на новоизбрания парламент \r\n \r\n*** \r\n  Визита на президента на Беларус \r\n \r\n*** \r\n  Среща на министрите на отбраната на ЕС \r\n \r\n*** \r\n  Решение на парламентарните комисии за евентуален конфликт на интереси на бъдещите еврокомисари \r\n \r\n*** \r\n  40-та световна конференция на ЮНЕСКО \r\n \r\n*** \r\n  Визита на испанското кралско семейство по случай 500-годишнината на град Хавана", "date": "2019.11.12", "title": "Предстоящи международни събития за 12 ноември (Агенция \"Фокус\")"}
{"url": "http://www.focus-news.net/news/2019/11/12/2718586/vitsepremierat-tomislav-donchev-zaedno-s-predstaviteli-ot-tsentralnoto-koordinatsionno-zveno-kam-ministerskiya-savet-shte-predstavyat-obnoveniya-publichen-modul-isun-2020.html", "text": "Вицепремиерът Томислав Дончев заедно с представители от Централното координационно звено към Министерския съвет ще представят обновения публичен модул ИСУН 2020. Това съобщиха от  правителствената информационна служба . Събитието ще се проведе от 15,30 часа в заседателната зала на третия етаж в Министерския съвет. С цел прозрачност и информираност на широката общественост е извършено надграждане на публичния модул ИСУН 2020, което гарантира по-добра проследимост на управлението на фондовете и предоставя възможност за извършване на повече и по-детайлни справки.", "date": "2019.11.12", "title": "Вицепремиерът Томислав Дончев заедно с представители от Централното координационно звено към Министерския съвет ще представят обновения публичен модул ИСУН 2020"}
{"url": "http://www.focus-news.net/news/2019/11/12/2718589/bsp-initsiira-debat-za-podobryavane-na-izbornoto-zakonodatelstvo.html", "text": "Парламентарната група на \"БСП за България\" инициира консултации за определяне на мерки, с които да се подобри изборното законодателство. Това съобщиха от пресцентъра на  БСП . В поканата, отправена до всички групи, социалистите аргументират нуждата от промени с огромния брой недействителни гласове - над 600 000 общо, и подчертават необходимостта от въвеждане на машинно гласуване и изчистване на изборните списъци от мъртви души. Те отбелязват и други пропуски в изборния закон, които дават възможност за подмяна на вота. Социалистите предлагат единодействие на всички партии за гарантиране на прозрачен и честен вот. \r\nПредложението им е срещата да се проведе от 11.00 часа в зала „Запад“ на Народното събрание преди извънредното пленарно заседание.", "date": "2019.11.12", "title": "БСП инициира дебат за подобряване на изборното законодателство"}
{"url": "http://www.focus-news.net/news/2019/11/12/2718585/tass-makron-i-tramp-shte-se-sreshtnat-predi-foruma-na-varha-na-nato-v-london.html", "text": "Държавният глава на Франция Еманюел Макрон разговаря по телефона с американския си колега Доналд Тръмп и обяви, че двамата ще се срещнат преди форума на върха на НАТО, която ще се проведе в Лондон на 3-4 декември. Съответното Макрон обяви в социалната мрежа „Туитър“, предава  TACC . \r\n„[Проведох] страхотен телефонен разговор днес с Доналд Тръмп: Сирия, Иран, НАТО. Обсъдихме много от темите, които ще дискутираме на среща преди тези на върха на НАТО в Лондон\", се казва в изявлението. \r\nВ понеделник френският министър на отбраната Флоранс Парли заяви, че Франция възнамерява да представи на вниманието на участниците в срещата на върха на НАТО в Лондон в началото на декември въпроса за кризата в НАТО, която президентът Еманюел Макрон описа като „мозъчна смърт“. Генералният секретар на НАТО Йенс Столтенберг и германският канцлер Ангела Меркел не се съгласиха с оценката на Макрон за състоянието на Алианса. \r\n \r\n Тереза Герова", "date": "2019.11.12", "title": "ТАСС: Макрон и Тръмп ще се срещнат преди форума на върха на НАТО в Лондон"}
{"url": "http://www.focus-news.net/news/2019/11/12/2718588/afp-evo-morales-napusna-boliviya.html", "text": "Ден след изненадващата си оставка, бившият президент на Боливия Ево Моралес напусна страната на борда на мексикански военен самолет . Съответното обяви министърът на външните работи на Мексико Марсело Ебрард, предава  AFP . \r\nПо-рано Ебрард заяви, че северноамериканската страна е уважила искането на Моралес за убежище. 60-годишният Моралес подаде оставка от президентския пост в неделя, след като загуби подкрепата на въоръжените сили след три седмици улични протести заради оспорваното му преизбиране на четвърти мандат. \r\nМеждувременно въоръжените сили на Боливия обявиха съвместни операции с полицията за предотвратяване на насилието след оставката на президента. „Военното командване на въоръжените сили е организирало съвместни операции с полицията за предотвратяване на кръвопролития и боеве\", заяви генерал Уилямс Калиман в телевизионно обръщение. \r\nТой направи изявлението, малко след като полицията в Ла Пас поиска военна помощ на фона на стотици привърженици на Моралес, които се събраха в града.  \r\n \r\n Тереза Герова", "date": "2019.11.12", "title": "AFP: Ево Моралес напусна Боливия"}
{"url": "http://www.focus-news.net/news/2019/11/12/2718590/ministarat-na-vatreshnite-raboti-mladen-marinov-shte-otkrie-renoviranata-sgrada-na-ru-lovech.html", "text": "Министърът на вътрешните работи ще открие реновираната сграда на РУ-Ловеч, съобщиха от пресцентъра на  МВР . Събитието ще се състои от 10.30 часа.", "date": "2019.11.12", "title": "Министърът на вътрешните работи Младен Маринов ще открие реновираната сграда на РУ - Ловеч"}
{"url": "http://www.focus-news.net/news/2019/11/12/2718592/rakovodstvoto-na-sds-shte-dade-preskonferentsiya.html", "text": "Ръководството на СДС ще даде пресконференция на ул. „Г. С. Раковски“ 134, за да коментира Бюджет 2020 и да представи предложенията на партията. Това съобщиха от пресцентъра на  СДС . Събитието ще се проведе на 5-тия етаж в 11.00 часа.", "date": "2019.11.12", "title": "Ръководството на СДС ще даде пресконференция"}
{"url": "http://www.focus-news.net/news/2019/11/12/2718591/uchilishta-po-izkustvata-podkrepyat-kampaniyata-da-za-zhivot.html", "text": "Училища по изкуствата се включват в Националната кампания в подкрепа на донорството и трансплантацията и казват: „Да! За живот!“ чрез различни творчески инициативи и авторски проекти. Това съобщиха от пресцентъра на  Министерство на културата . \r\nВъзпитаниците на музикални и художествени училища ще предадат своите послания за живот със специално подготвен от тях флашмоб. Организираните от тях прояви ще бъдат представени днес на 8 места в страната. Акциите имат за цел чрез силата на музиката и изкуството да допринесат за по-доброто разбиране на темата за донорството и привличане на общественото внимание към нея. \r\nКампанията на Министерството на здравеопазването и Изпълнителна агенция „Медицински надзор“ започна на 5 ноември и ще продължи до 5 декември. Графикът с изявите на училищата по изкуствата може да видите на сайта www.zajivot.bg, в раздел „Предстоящи събития“ и на сайта на Министерството на културата. \r\nГотовност да изразят своята съпричастност към инициативата заявиха учениците и преподавателите от Националното училище за фолклорни изкуства в град Широка лъка, където всички ученици ще пеят в подкрепа на донорството и трансплантациите. В същото време съучениците им от Национално училище по изкуствата „Веселин Стоянов“ – Русе ще изпълнят фолклорна китка от специално подбрани за събитието музикални произведения. \r\nКукли от хартия в човешки ръст ще бъдат „разиграни“ от учениците на Професионална гимназия за приложни изкуства в Смолян в началото на пешеходния мост в стария център на града. \r\nС авторски проекти в кампанията се включват две от училищата към Министерството на културата в Пловдив. Народният хор на Националното училище за музикално и танцово изкуство „Добрин Петков” ще изпълни няколко произведения под ръководството на диригент Явор Тасков. Учениците от 11 и 12 клас на Националната гимназия за сценични и екранни изкуства пък ще издигнат едновременно своите плакати с послания, изработени от тях за събитието. \r\nВ инициативата участват и учениците от Професионална гимназия по каменообработване в Кунино, които ще нарисуват „на живо“ послание във формата на сърце. Тяхната мисия е да предадат посланията за живот не само помежду си, но и сред жителите на малкото врачанско село. \r\nНационалната художествена гимназия „Димитър Добрович“ в Сливен от своя страна ще отбележи месеца на донорството с шествие, което ще започне от двора на училището и ще спре до градската градина в центъра, където е разположена изработена от учениците плоча с послания за съпричастност. \r\nМладежкият джаз бенд на Националното музикално училище „Любомир Пипков“ в София ще изпълни музикалното произведение „Хамелеон“ от Хърби Хенкок, с което наскоро спечели престижно международно отличие в САЩ, \r\nГимназистите и преподавателите им ще бъдат облечени в еднакви тениски с логото на инициативата „Да! За живот!“. Те ще раздават рекламни материали и специално изработените за целите на информационната кампания символични „Донорски карти“, чрез които всеки може да заяви своята воля, да стане донор при настъпило нещастно събитие. Картите могат да бъдат отпечатани от всеки от сайта на кампанията или да бъдат получени от доброволците на Българския червен кръст във всички 27 областни града на страната.", "date": "2019.11.12", "title": "Училища по изкуствата подкрепят кампанията \"Да! За Живот!\""}
{"url": "http://www.focus-news.net/news/2019/11/12/2718594/sport-nadal-dopusna-zaguba-ot-zverev-na-finalite-v-london.html", "text": "Рафаел Надал загуби първия си мач от тазгодишното издание на финалите на АТП в Лондон, отстъпвайки на действащия шампион Александър Зверев с 2:6, 4:6 в двубой от група „Андре Агаси“.  \r\nГерманецът се надява на успех в Лондон. Победата му срещу Надал е първата над №1 в света от миналите финали, когато преодоля Новак Джокович. До този момент испанецът водеше с 5:0 в директните двубои помежду им.", "date": "2019.11.12", "title": "Спорт: Надал допусна загуба от Зверев на финалите в Лондон"}
{"url": "http://www.focus-news.net/news/2019/11/12/2718595/vremenno-dvizhenieto-po-pat-iii-4072-strazhitsa-nikolaevo-se-osashtestvyava-dvuposochno-v-edna-lenta-poradi-avariral-tir.html", "text": "Временно движението по път III-4072 Стражица – Николаево се осъществява двупосочно в една лента поради аварирал ТИР. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция”.", "date": "2019.11.12", "title": "Временно движението по път III-4072 Стражица – Николаево се осъществява двупосочно в една лента поради аварирал ТИР"}
{"url": "http://www.focus-news.net/news/2019/11/12/2718587/parlamentat-shte-razgleda-na-izvanredno-zasedanie-byudzhetite-na-doo-i-nzok-za-2020-g.html", "text": "Парламентът ще проведе извънредно заседание. То бе насрочено в четвъртък за 13.00 ч. Дневният му ред включва две точки. По първа точка народните представители ще се занимаят с бюджета на НЗОК за 2020 г. на първо четене. В бюджета на Здравната каса за 2020 г. са предвидени 4 744 704,9 хил. лв. приходи и трансфери. Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г. Бюджетът на Касата за следващата година бе приет на първо гласуване в Бюджетна комисия.  \r\nНа вниманието на народните представители се поставя и бюджетът на ДОО за 2020 г. Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200 лв. Тази стойност ще се прилага за всички пенсии, без оглед на момента на отпускането им. \r\nПрогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн лв.", "date": "2019.11.12", "title": "Парламентът ще разгледа на извънредно заседание бюджетите на ДОО и НЗОК за 2020 г."}
{"url": "http://www.focus-news.net/news/2019/11/12/2718596/denyat-12-noemvri-v-balgarskata-istoriya.html", "text": "В разгара на Сръбско-българската война на 12 ноември 1885 г. (24 ноември по нов стил) започва отбраната на Видин, а българските части освобождават Цариброд. Същия ден Русия и останалите велики сили пращат нота на България за започването на мирни преговори между воюващите страни. Нотата е подкрепена и от Османската империя. В искането на Великите сили, обаче не е споменато нищо за признание на Съединението на България. Българското правителство отлага отговора си с извинението, че Александър I е на бойното поле. \r\nНа този ден през 1944 г. е създаден Младежки народен съюз „Звено\". Изграждането на съюза започва веднага след 9 септември 1944 г. с образуването на младежки и студентски секции към Народния съюз „Звено\". Те обединяват своята дейност на проведения на 15 април 1945 г. учредителен конгрес. Младежката организация възприема програмата на Народния съюз „Звено\". Тя е сравнително малобройна. \r\n \r\n \r\n2004 г.  \r\nНа базата на проекта „Заедно в Европа“ българското училище „Христо Ботев“ в Букурещ и училище „Христо Ботев“ в Русе сключват Протокол за побратимяване. Основната цел на побратимяването е създаване на дух на приятелство, сътрудничество и добросъседство между Румъния и България чрез разширяване и разнообразяване на взаимно организираните мероприятия в областта на образованието и културата чрез мобилизиране на учителските кадри и учениците на двете училища. \r\n \r\n2003 г. \r\nПрезидентът присъжда Орден „Стара планина” на: \r\n1. Ислам Каримов, президент на Република Узбекистан - лента \r\n2. Татяна Каримова, съпруга на президента на Република Узбекистан - първа степен \r\n \r\n \r\n2001 г. \r\nБългарските евро облигации на стойност 250 000 000 евро предизвикват голям интерес на европейските борси и се разпродават за 10 мин. Това се дължи на повишения кредитен рейтинг на страната. \r\n \r\n \r\n1996 г. \r\nНа заседание на ръководството на БСП и на парламентарната й група Жан Виденов получава вот на доверие до извънредния конгрес на БСП, насрочен за 21-22 декември същата година. \r\n \r\nНационалният координационен съвет на СДС решава да започне действия за предизвикване на предсрочни парламентарни избори. \r\n \r\n \r\n1968 г. \r\nСекретариатът на ЦК на БКП взима решение \"За някои прояви на идеологическия фронт\", в което се твърди, че не всички сатирици са оправдали \"доверието на партията\", не са осъзнали задачата си за отразяване и на \"голямата\", и на \"малката\" правда, не водели борба с империалистическите сили, а предпочитали \"да се ровят само в задния двор на нашата действителност и от дребното, единичното да правят генерални обобщения\". Конкретни обвинения се отправят към Радой Ралин и Борис Димовски и книгата им \"Люти чушки\" с епиграми и сатирични стихове, където те са застанали на \"антипартийни позиции\" и книгата им е заклеймена като \"политическа грешка\". Неразпределеният тираж на книгата е изгорен в самата печатница. Целта е сплашване на интелигенцията, за да не възприеме примера на чехословашките събития. \r\n \r\n \r\n1948 г. \r\nБългария възстановява дипломатическите си отношения с Аржентина. \r\n \r\n \r\n1944 г. \r\nСъздаден е Младежки народен съюз \"Звено\". Изграждането на съюза започва веднага след 9 септември 1944 г. с образуването на младежки и студентски секции към Народния съюз \"Звено\". Те обединяват своята дейност на проведения на 15 април 1945 г. учредителен конгрес. Младежката организация възприема програмата на Народния съюз \"Звено\". Тя е сравнително малобройна. Определена роля за развитието й изиграва постановлението на Изпълнителния комитет на Народния съюз \"Звено\" от 20 юни 1947 г. за преустройство на младежката организация. През декември 1947 г. Народният младежки съюз \"Звено\" се влива в Съюза на народната младеж (СНМ). \r\n \r\n \r\n1897 г. \r\nФормира се военноморска база във Варна. Тогава флотилията и Морската част са разделени на Дунавска флотилия с щаб в гр. Русе и Морска част с щаб в гр. Варна. \r\n \r\n \r\n1894 г. \r\nВ София започва да излиза в. \"Право\", орган на Вътрешната македонска организация. \r\n \r\n \r\n1885 г. \r\nПо време на Сръбско-българската война (1885 г.) започва отбраната на Видин. Същия ден (по нов стил на 24 ноември 1885 г.) българските части освобождават Цариброд. \r\n \r\n1866 г.  \r\nРоден е Гено Киров (Гено Киров Генов) - български драматичен артист. \r\n \r\n На тази дата са родени :  \r\n \r\n1913 г. \r\nРоден е Пирин Лефтеров Бояджиев - български писател, педагог и общественик. Работи дълги години в Румъния (Букурещ) върху проблемите на българското малцинство в Банат, Влашко и Добруджа. Автор е на учебници и книги по български език и литература, проучвател на дейността на българските възрожденци от Партений Павлович до Вазов. Негови съчинения са: \"Партений Павлович\" (1988 г.), \"Съвременници на Берон\" (1992 г.). \r\n \r\n1885 г. \r\nРоден е Продан Стоянов Таракчиев (по нов стил на 24 ноември 1885 г.) - български офицер, полковник. Един от първите български летци и създатели на българската военна авиация. Завършва Военното училище в София през 1908 г. и служи като офицер в 11-и Сливенски пехотен полк. Участва в Балканските войни (1912-1913 г.) като летец-наблюдател. На 16 октомври 1912 г., заедно с пилота Радул Милков извършва боен полет със самолет над гара Караагач и хвърля позиви и ръчни бомби над турските позиции. Завършва въздухоплавателна школа в гр. Гатчина (Русия). По време на Първата световна война служи в Първо аеропланно отделение (1915-1918 г.). След войната е началник на Аеропланното училище. Умира на 29 април 1957 г. в София. \r\n \r\n1870 г. \r\nРоден е Богдан Василев Морфов (по нов стил на 24 ноември 1870 г.) - български учен, дипломат и общественик. \r\n \r\n \r\n1866 г. \r\nРоден е Гено Киров (Гено Киров Генов) - български драматичен артист. \r\n \r\n \r\n На тази дата умират :  \r\n1925 г. \r\nУмира Крум Дрончилов - български географ и етнограф. \r\n \r\n \r\n За изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБольшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство “Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век – Издателство “Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.;", "date": "2019.11.12", "title": "Денят 12 ноември в българската история"}
{"url": "http://www.focus-news.net/news/2019/11/12/2718598/reuters-dzhimi-kartar-e-hospitaliziran-v-atlanta-zaradi-karvene-na-mozaka.html", "text": "Бившият президент на САЩ Джими Картър е приет в болница в Атланта в заради кървене на мозъка, причинено от скорошнo паданe, предава  Reuters . \r\n95-годишният Картър, най-възрастният жив бивш президент на САЩ, беше приет в университетската болница в Емори преди три седмици, след като претърпя лека фрактура на таза при падане в дома си в Плейнс, Джорджия. Той беше изписан от болницата няколко дни след инцидента. \r\nПрез май бившият демократичен президент счупи тазобедрената става, също вкъщи, което  наложи да се подложи на операция. Той беше хоспитализиран за кратко през 2017 г. заради дехидратация и беше диагностициран с рак на кожата през 2015 г. \r\nНе е предоставена информация за обстоятелствата, довели до последната му хоспитализация. \r\n \r\n Тереза Герова", "date": "2019.11.12", "title": "Reuters: Джими Картър е хоспитализиран в Атланта заради кървене на мозъка"}
{"url": "http://www.focus-news.net/news/2019/11/12/2718597/interaktivna-izlozhba-patyat-na-chervenogushata-gaska-shte-gostuva-na-ekspozitsionen-tsentar-flora-v-burgas-ot-12-do-21-noemvri.html", "text": "Интерактивната изложба \"Пътят на червеногушата гъска\" на Българското дружество за защита на птиците ще гостува на Експозиционен център \"Флора\" в Бургас от 12 до 21 ноември 2019 г. Това съобщиха от пресцентъра на  Община Бургас . Експозицията проследява прелетния път на червеногушата гъска, за да запознае посетителите с проблемите, които вида среща по пътя си и начините за опазването му. Изложбата включва интерактивни и игрови елементи, които имат за цел да ангажират емоционално публиката с опазването на птиците. Елементите са оформени подобно на зоните, които червеногушите гъски обитават. Изложбата е изградена от няколко модула, като всеки от тях отговаря на конкретна тема, свързана с вида и опазването му. Специални преградни елементи оформят пространството подобно на лабиринт, през който посетителите трябва да преминат маршрута на миграцията и да се запознаят с проблемите и опасностите, които гъската среща. Изложбата се осъществява в рамките на проект \"Сигурен прелетен път\" на Българското дружество за защита на птиците и е финансиран от програма LIFE на ЕС и Whitley Fund for Nature. Изложбата е с вход свободен.", "date": "2019.11.12", "title": "Интерактивна изложба \"Пътят на червеногушата гъска\" ще гостува на Експозиционен център \"Флора\" в Бургас от 12 до 21 ноември"}
{"url": "http://www.focus-news.net/news/2019/11/12/2718600/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 12 ноември. Това съобщиха от пресцентъра на  дружеството . \r\nВъв връзка с ремонт на водопроводно съоръжение в кв. „Кремиковци“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на: кв. „Кремиковци“, кв. „Сеславци“, с. Желява, с. Яна. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред затвор „Кремиковци“.  \r\nВъв връзка с изпълнение на инвестиционен проект за реконструкция на уличен водопровод на ул. 16 -та с. Долни Богров, се налага спиране на водоподаването от 9.00 до 21.00 часа на клиентите на „Софийска вода”, живеещи в района на с. Долни Богров. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.1-ва №35. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с ремонт на уличен водопровод на бул. „Цариградско шосе“ във вилна зона „Врана-Лозен-Триъгълника“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Стар лозенски път“, бул. „Цариградско шосе“ от  № 164  до № 268 и  бул. „Цариградско шосе“ от № 361  до  № 433 и „Институт по генетика  на растенията“ на ул. „Околовръстен път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“ ъгъла с ул. „Пирин“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.12", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/11/12/2718601/vazstanoveno-e-dvizhenieto-po-pat-iii-4072-strazhitsa-nikolaevo.html", "text": "Възстановено е движението по път III-4072 Стражица – Николаево. Това съобщиха от пресцентъра на  Агенция \"Пътна инфраструктура\" .", "date": "2019.11.12", "title": "Възстановено е движението по път III-4072 Стражица – Николаево"}
{"url": "http://www.focus-news.net/news/2019/11/12/2718599/rakovodstvoto-na-yuzdp-shte-provede-sreshta-s-branshovi-organizatsii-v-gorskiya-sektor.html", "text": "На 12 ноември от 10,00 часа в сградата на ЮЗДП в Благоевград ръководството на Югозападното държавно предприятие ще проведе консултация за политиката и практиката в областта на възлагане изпълнението на дейности и за ползването на дървесина в държавните горски територии в обхвата на предприятието. Това съобщиха от пресцентъра на  Югозападно държавно предприятие . Поканени за участие в срещата са представители на браншови организации в дърводобивния и дървопреработвателен сектор и всички заинтересовани лица, които извършват дейност в държавни горски територии. \r\nПредставителите на бизнеса ще бъдат запознати с годишния план за ползване на дървесина през 2020 г. в териториалните поделения на ЮЗДП и ще бъдат обсъдени различните видове процедури и дългосрочните договори за отдаване на дървесина.", "date": "2019.11.12", "title": "Ръководството на ЮЗДП ще проведе среща с браншови организации в горския сектор"}
{"url": "http://www.focus-news.net/news/2019/11/12/2718593/stolichniyat-obshtinski-savet-shte-provede-parvoto-si-zasedanie.html", "text": "Столичният общински съвет ще проведе първото си заседание. Заседанието ще започне в 10.00 часа с  приветствия от областния управител Илиан Тодоров и кметът на Столична община Йорданка Фандъкова. Новите общински съветници ще положат клетва и ще им бъдат връчени удостоверения на общинските съветници, избраните кмет на Столична община, кметове на райони и кметове на кметства. Заседанието ще бъде открито и ръководено от най-възрастния общински съветник - Грети Стефанова от \"Демократична България\".  На първото заседание на Столичен общински съвет ще бъде избран председателят и заместник-председателите на новия съвет. Чрез тайно гласуване съветниците трябва да го изберат. Той ще ръководи следващите заседания, като може да упълномощи за това и някой от своите заместници. Техният брой също се приема чрез гласуване от съвета. \r\nОбщият брой на съветниците е 61. Най-голяма е групата на ГЕРБ - 27. БСП е с 15 съветници, обединение \"Демократична България\" - с 12, ВМРО-БНД - с 4, \"Атака\" - с 2, и независимият Борис Бонев от \"Спаси София\". Те могат да сформират политически групи, като минималният им брой трябва да е поне от 5 души, както изисква Правилникът за организацията и дейността на СОС. \r\nТеодора ПАТРОНОВА", "date": "2019.11.12", "title": "Столичният общински съвет ще проведе първото си заседание"}
{"url": "http://www.focus-news.net/news/2019/11/12/2718603/v-dupnitsa-shte-se-provede-aktsiya-po-kravodaryavane-pod-mototo-v-kravta-ti-e-da-spasyavash-zhivoti.html", "text": "В града ще се проведе акция по кръводаряване под мотото „В кръвта ти е да спасяваш животи”. Това съобщиха за  Радио „Фокус” – Кюстендил  от Ротаракт клуб – Дупница. Акцията се организира за четвърта поредна година. Тя ще се проведе на 12 и 13 ноември от 9.30 до 15.00 часа в сградата на Община Дупница. Организаторите посочват, че е от изключителна важност редовното кръводаряване, а цялата процедура трае до 20 минути, като кръводаряването не вреди. Нещо повече - то е полезно, тъй като стимулира процеса на кръвотворене в организма и увеличава защитните му сили. Всички консумативи, които се използват по време на кръводаряването, са за еднократна употреба и не съществува риск за дарителя“, обявиха още организаторите на кампанията.    \r\nВенцеслав ИЛЧЕВ", "date": "2019.11.12", "title": "В Дупница ще се проведе акция по кръводаряване под мотото „В кръвта ти е да спасяваш животи”"}
{"url": "http://www.focus-news.net/news/2019/11/12/2718602/denyat-12-noemvri-v-svetovnata-istoriya.html", "text": "На този ден през 930 година в Исландия е създаден първият парламент в света – Исландският алтинг.  \r\nИзригва смятаният за изгаснал вулкан Везувий. Той се намира на Апенинския полуостров, югоизточно от Неапол. Височина му е 1277 m. Неговото първо изригване е през 79 сл. Хр. и разрушава древните градове Херкулан, Стабий и Помпей.  \r\nПрез 1912 г. в Антарктида са открити останките на Робърт Скот и неговата експедиция. Робърт Фолкън Скот е английски полярен изследовател, който през 1910 г. предприема пътуване из Южния ледовит океан и стига до Южния полюс на 18 януари 1912 г. (около 1 месец след Р. Амундсен). На връщане загива сред антарктическите ледове. Дневникът на Скот дава данни за извършените научни изследвания от участниците в експедицията и за трагичната им смърт.  \r\n \r\n \r\n2015 г. \r\nВ Чили започва изграждането на най-големия телескоп на Земята. Приборът ще получава 10 пъти по-ясни изображения, отколкото изображенията от космическия телескоп Хъбъл. \r\n \r\n \r\n2014 г. \r\nКосмическият апарат Розета каца на кометата 67P/Чурюмова — Герасименко. Това е първото в историята на човечеството меко кацане на комета. \r\nВ Нейпидо започва 25-та среща на АСЕАН. \r\n \r\n \r\n2013 г. \r\nУкраинската компания „М-Платформа“ създава свръхмощен 10,2 Pflops суперкомпютър супер ЕИМ „М12“, който заема четвърто място в рейтинга TOP500 след китайския Tianhe-2 — 33.863 Pflops, американския Titan — 17.590 Pflops и Sequoia — 17.173 Pflops. \r\n \r\n \r\n2012 г. \r\nЕгипетски ислямисти искат да разрушат Сфинкса и пирамидите в Египет, тъй като са езически идоли. Това се случва ден, след като хиляди ислямисти на площадите в Тахрир и Кайро поискват въвеждането на шариата в страната. \r\nСтраните от Персийския залив признават легитимността на сирийската опозиция. \r\n \r\n \r\n2011 г. \r\nВ Хонолулу започва среща на държавните глави на страните-членки на организацията за Азиатско-тихоокеанско икономическо сътрудничество. \r\n \r\n \r\n2010 г. \r\nНа срещата на върха на Г-20 в Сеул, РЮА изразява желание да се присъедини към БРИК. \r\n \r\n \r\n2006 г. \r\nВ Южна Осетия приключват изборите за президент и референдумът за независимост. По предварителни данни на Централната избирателна комисия на непризнатата република в изборите и референдума са взели участие над 85% от избирателите. \r\nГласуване се провежда и в избирателни секции, функциониращи на територията на Северна Осетия. Ходът на изборите и референдума е наблюдаван от представители на 11 държави, сред които Русия, Украйна, Полша, Германия, Испания, Венецуела и Йордания. Мониторинг на изборите осъществяват също и наблюдатели от Абхазия и Приднестровието. \r\nПо данни от “екзит-пол” проучванията, 99% от жителите на Южна Осетия, взели участие в референдума, са гласували за независимостта на републиката от Грузия. 98% от тях са подкрепили кандидатурата на сегашния президент на непризната република Едуард Кокойти за нов мандат. Общият брой на регистрираните гласоподаватели в Южна Осетия е 55 хил. души. \r\n \r\n \r\n2001 г. \r\nПри излитане от международното летище в Ню Йорк катастрофира самолет „Еърбъс“ на American Airlines; загиват 260 пътници и членове на екипажа. \r\n \r\n \r\n2000 г. \r\nУчастниците в срещата на върха в Катар на лидерите на 56 ислямски държави се договарят да подкрепят палестинците в борбата срещу Израел. Освен това е решено да бъдат призовани всички мюсюлмански държави да замразят отношенията си с Израел. \r\n \r\n \r\n1996 г. \r\nСкулптурата на Едгар Дег „Малка танцьорка” е продадена на търг в Ню Йорк за 10,8 милиона долара. Това е рекордна цена за скулптура. \r\nУмира Витаутас Пранович Жалакявичус - литовски режисьор. \r\n \r\n \r\n1987 г. \r\nВ Пекин е открит първият американски ресторант в Китай - „Кентъки Чикън”. \r\n \r\n \r\n1981 г. \r\nАмериканската совалка „Колумбия” става първият космически кораб с света, който излита в космоса за втори път. \r\n \r\n \r\n1974 г. \r\nПисателят Александър Солженицин е експулсиран от Съветския съюз заради \"противообществено поведение\". \r\n \r\n \r\n1973 г. \r\nГрупата Куин започва своето първо турне във Великобритания. Те стартират като подгряваща група преди концерта на Mott the Hoople. \r\nРокгрупа Куин е основана през 1972 г. В нейния състав влизат Фреди Меркюри - вокалист, пианист, автор на текстове; Брайън Мей - китара, вокал, композитор; Джон Дийкън - бас; Роджър Медоус Тейлър - ударни. Музиката на групата е компилативна, обединяваща хард- и хеви-метъл, глитър- и глимър-рок, арт-рок, ритъм-енд-блус и диско. Най-популярни са през 70-те и 80-те години на XX в. Основатели на състава са Бр. Мей и Р. Тейлър (първоначално формация се нарича “Смайл”). През 1975 г. песента “Бохемска рапсодия” заема първо място в британската класация в продължение на 9 седмици. През 80-те години групата издава съвместен албум с Д. Бауи (“Under Pressure”, 1981 г.). Свои солови албуми издават Фр. Меркюри и Бр. Мей. През 1991 г. умира лидерът Фр. Меркюри и групата прекратява съществуването си. Албуми: “Queen” (1973 г.), “Queen II” (1974 г.), “Sheer Heart Attack” (1974 г.), “A Night at the Opera” (1975 г.), “A Day at the Rages” (1976 г.), “News of the World” (1977 г.), “Jazz” (1978 г.), “Live Killers” (1979 г.), “The Game” (1980 г.), “Flash Gordon” (1980 г., музика към едноименния филм), “Greatest Hits” (1981 г.), “Hot Space” (1982 г.), “The Works” (1984 г.), “The complete Works” (1985 г.), “A Kinds of Magic” (1986 г.), “Live Magic” (1986 г.), “Queen at the Beeb” (1989 г.), “The Miracle” (1989 г.), “Innuendo” (1991 г.), “Greatest Hits 2” (1991 г.), “Classic Queen” (1992 г.), “Live at Wembley’86” (1992 г.), “Greatest Hits I&II” (1994 г.), “Made in Heaven” (1995 г.), “There Are The Days Of Our Lives” (1999 г.). \r\n \r\n \r\n1970 г. \r\nВ Източен Пакистан циклон и приливна вълна помитат няколко окръга, отнемайки живота на най-малко 200 000 души. \r\n \r\n \r\n1965 г. \r\nПо неизвестни причини се запалва английският лайнер „Ярмоут Касъл”. Загиват 92-ма души. \r\n \r\n \r\n1956 г. \r\nВ Тихия океан е забелязан най-големият айсберг в историята – дължината му е 335 километра. \r\n \r\n \r\n1951 г. \r\nВ Торонто Канадският национален балет изнася своето първо представление. \r\n \r\n \r\n1950 г. \r\nРоден е Мирча Неделчу - румънски писател. \r\n \r\n \r\n1946 г. \r\nВ Чикаго, САЩ, е открито първото в света банково обслужване на водачи директно в автомобилите им. \r\n \r\n \r\n1944 г. \r\nБлизо до бреговете на Норвегия английската авиация потапя последния немски лайнер – „Тирпиц”. \r\n \r\n \r\n1942 г. \r\nАнгло-американски войски превземат Тобрук (Северна Африка). \r\n \r\n \r\n1941 г. \r\nВ Севастопол немски юнкери унищожават крайцера „Червена Украйна”. Това е единственият съветски крайцер, унищожен в годините на Втората световна война. \r\nНа съвещание на немския генералитет в Орша е разработен план за превземане на Москва от фашистите. \r\nУмира генерал Ханцигер - военният министър на вишисткото правителство на Франция. Той загива в района на Ним при авиокатастрофа. \r\n \r\n \r\n1940 г. \r\nХитлер заповядва да се вземат всички възможни политически мерки за въвличането на Испания във войната. \r\n \r\n \r\n1938 г. \r\nВ Германия е обявен закон за конфискация на 20 % от имуществото на всеки евреин. \r\n \r\n \r\n1933 г. \r\nНа референдум в Германия 95 % от населението на Германия одобрява политиката на Хитлер. \r\n \r\n \r\n1930 г. \r\nВ Торонто, Канада, е открит леденият дворец „Мейпъл Лиф Гардън”. \r\n \r\n \r\n1926 г. \r\nВ Илинойс, САЩ групировка на мафията извършва въздушна бомбардировка над ферма. Това е единственият случай на авиобомбардировка в историята на САЩ. \r\n \r\n \r\n1923 г. \r\nАдолф Хитлер е арестуван от немските власти за опит да организира преврат. \r\n \r\n \r\n1921 г. \r\nЗапочва Вашингтонската конференция, предмет на която е бъдещето на Китай и Далечния Изток. \r\n \r\n \r\n1918 г. \r\nАвстрия е провъзгласена за република. Това е краят на Хабсбургската династия. \r\n \r\n \r\n1912 г. \r\nВ Антарктида са открити останките на Робърт Скот и неговата експедиция. \r\n \r\n \r\n1910 г. \r\nРоден е Курт Хофман - германски режисьор. \r\nЗаснет е първият в света кино трик - каскадьор скача в река Хъдсън от горящ балон. \r\n \r\n \r\n1868 г. \r\nАмериканецът Кристофър Шоулс патентова пишещата машина. \r\n \r\n \r\n1867 г. \r\n \r\nВнезапно изригва смятаният за изгаснал вулкан Везувий. Той се намира на Апенинския полуостров, югоизточно от Неапол. Височина му е 1277 m. Неговото първо изригване е през 79 сл. Хр. и разрушава древните градове Херкулан, Стабий и Помпей. \r\n \r\n \r\n1859 г. \r\nВ Париж цирковият артист Жюл Леотард за пръв път изпълнява трапец във въздуха. \r\n \r\n \r\n1847 г. \r\nВ Единбург се провежда първата демонстрация на хлороформ като анестезиращо вещество. \r\n \r\n \r\n1708 г. \r\nРуската православна църква анатемосва украинския хетман И. Мазепе за измяна на Петър Първи. Хетман e изборен военачалник или управител на област в Полша и Украйна през ХVI-ХVII в. \r\n \r\n \r\n1472 г. \r\nСъстои се сватбата на руския владетел Иван III Василиевич с византийската принцеса Зоя Палеолог. \r\nИван III Василиевич е роден на 22 януари 1440 г. Син на Василий II Василиевич Тъмни. От 1462 г. става велик княз на Москва. Споменава се като велик княз (съуправител на своя баща) от 1450 г. Той поставя началото на единната руска държава, след като присъединява към Московското княжество значителни територии - Ярославското (1463 г.) и Ростовското (1474 г.) княжества, Новгородската феодална република (1478 г.), Тверското велико княжество (1485 г.), Вятският (1489 г.) и Рязанският район. След войните от 1487-1494 г. и 1500-1503 г. заедно с Великото литовско княжество присъединява и редица западни земи: Чернигов, Новгород-Северски, Гомел, Брянск и др. През 60-80-те години на ХV в. води успешна борба с Казанското ханство, което след 1487 г. попада под силното политическо влияние на Русия. При неговото управление нараства политическото значение на дворянството. Иван III води борба със сепаратизма на отделни князе и значително ограничава техните суверенни права. Едно от най-важните му постижения е отхвърлянето на татарско-монголско иго (1480 г.). При него нараства международния авторитетът на Русия, установяват се дипломатически връзки с Папската курия, Германската империя, Унгария, Молдова, Турция, Иран, Крим и др. Започва да се оформя пълната титла велик княз на \"цяла Русия\" (в някои документи Иван III се именува дори цар). Негова втора жена е Зоя (София) - племенница на последния византийски император. При него се оформя архитектурния комплекс на Кремъл. \r\n \r\n \r\n930 г. \r\nВ Исландия е създаден първия Парламент в света – Исландският алтинг. \r\n \r\n На тази дата са родени :  \r\n1945 г. \r\nРоден е Нийл Йънг - поп и рок певец и китарист. \r\n \r\n1919 г. \r\nРоден е Франце Щиглиц - режисьор от словенски произход. \r\n \r\n \r\n1866 г. \r\nРоден е Сун Ят Сен - китайски политик; първият китайски държавник без конфуцианско образование, християнин. \r\n \r\n \r\n1840 г. \r\nРоден е Огюст Роден - френски скулптор. \r\n \r\n \r\n1833 г. \r\nРоден е Александър Порфириевич Бородин - един от най-големите композитори на руската класика и учен химик. \r\n \r\n \r\n1727 г. \r\nРоден е Иван Иванович Шувалов - руски политик, генeрал-адютант. \r\n \r\n \r\n На тази дата умират :  \r\n1973 г. \r\nУмира Арман Тирар - френски оператор. \r\n \r\n \r\n1955 г. \r\nУмира Мариано Латоре - чилийски писател, лауреат на Националната литературна премия на Чили за 1944 г. Латоре е роден на 4 януари 1886 г. в Кобкекура. Той е вдъхновител на литературното течение \"креолизъм\", чиито основни характеристики са съпричастие към живота на народа, към националната култура и реализъм. В сборниците \"Разказите на Мауле\" (1912 г.), \"Люлката на кондорите\" (1918 г.), \"Ули …” (1923 г.), \"Чилийци от морския бряг\" (1929 г.), \"Хора на селвата\" (1933 г.), \"Мапу\" (1942 г.), \"Вятър от ливадите\" (1944 г.), \"Чили - страна на покрайнините\" (1947 г.), \"Птичият остров\" (1955 г.), в романа \"Сурсулита\" (1920 г.) Латоре пресъздава правдиви картини от чилийския живот. Посмъртно излиза романът му \"Пакера\" (1958 г.), с който се обръща към проблемите на града. Автор е на монографията \"Литературата на Чили\" (1941 г.). \r\n \r\n \r\n1920 г. \r\nУмира Евгений Николаевич Шчепкин (Щепкин) - руски историк, педагог и общественик. \r\n \r\n \r\n1903 г. \r\nУмира Камий Жакоб Писаро - френски художник, един от създателите на импресионизма. \r\n \r\n За изготвянето на историческата справка на Агенция „Фокус” са използвани следните източници: \r\nЕнциклопедия „България” – Издателство на БАН, 1982 г.; \r\nЕнциклопедия „Британика” (2004 г.); \r\nБольшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство “Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век – Издателство “Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.;", "date": "2019.11.12", "title": "Денят 12 ноември в световната история"}
{"url": "http://www.focus-news.net/news/2019/11/12/2718582/nimh-sled-obyad-nad-po-golyamata-chast-ot-stranata-shte-e-predimno-slanchevo-s-maksimalni-temperaturi.html", "text": "Днес до обяд на много места в котловините и низините ще е мъгливо. След обяд мъглата ще се разсее и над по-голямата част от страната ще е предимно слънчево, с разкъсана висока облачност. Ще духа слаб, в Източна България – умерен югоизточен вятър. По-късно през деня над югозападните райони от страната облачността ще се увеличи и вплътни, но само на изолирани места там ще превали краткотрен дъжд. Максималните температури ще са предимно между 17° и 22°. Атмосферното налягане ще се понижава и ще е по-ниско от средното за месеца. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nПреди обяд по Черноморието ще е мъгливо или с ниска слоеста облачност. След обяд видимостта ще се подобри и ще е предимно слънчево, с разкъсана висока облачност. Ще духа умерен югоизточен вятър.   \r\nМаксималните температури ще са 17°-18°. Температурата на морската вода е 17-18°. Вълнението на морето ще е 1-2 бала, сбед обяд по северното крайбрежие ще се увеличи. \r\nВ планините ще бъде предимно слънчево, но ветровито. Ще духа силен, по високите и открити части - до бурен южен вятър. Привечер над масивите от Западна България облачността ще се увеличи и на места там ще превали. Максималната температура на височина 1200 метра ще е около 13°, на 2000 метра - около 7°.", "date": "2019.11.12", "title": "НИМХ: След обяд над по-голямата част от страната ще е предимно слънчево с максимални температури ще са предимно между 17° и 22°"}
{"url": "http://www.focus-news.net/news/2019/11/12/2718605/mokri-no-prohodimi-sa-patishtata-v-oblast-kardzhali.html", "text": "Мокри са пътищата в област Кърджали от падналите през нощта дъждове, но са добре поддържани и проходими навсякъде в региона. Това съобщиха за  Радио Фокус  от ОПУ-Кърджали. Интензивно е движението в района на Автогара „21 век“ в посока към Момчилград и Маказа, както и по бул. „Беломорски“, който е част от главен републикански път I-5 от Русе до границата с Гърция в чертите на града. По главен път I-5 в посока от Хасково -  Черноочене -  Кърджали, но само в посока от Черноочене към Кърджали, е ограничено движението на автомобили над 15 т. в срок до 31. 12. 2019 г. Обходните маршрути са по направление Хасково – Кърджали: път І-5, път ІІІ-505 (с. Манастир), път ІІІ-507 Горно Войводино – Мост – Чифлик – Кърджали; по направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Горно Войводино – Мост – Чифлик – Кърджали; по  направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. Преминаването на автомобили над 3,5 т е забранено по Надлез Кирково на главен път І-5 Русе-В.Търново-Шипка-Стара Загора-Хасково-Кърджали-Маказа-граница Гърция.  Ограничено е движението по път III-5009 в посока Хасково - Козлец – Кърджали от км 0+000 до км 26+080 в срок до 31.12.2019 г.  \r\nДарина ДЕЕНИЧИНА", "date": "2019.11.12", "title": "Мокри, но проходими са пътищата в област Кърджали"}
{"url": "http://www.focus-news.net/news/2019/11/12/2718607/oblastniyat-upravitel-na-pazardzhik-stefan-mirev-nasrochi-parvite-zasedaniya-na-novoizbrani-obshtinski-saveti-v-obshtinite-lesichovo-i-strelcha.html", "text": "Със заповед на областния управител на Пазарджик Стефан Мирев се свикват първите заседания на новоизбраните общински съвети, мандат 2019-2023 г., в общините Лесичово и Стрелча, съобщиха от пресцентъра на  Областната администрация . Съгласно Закона за местното самоуправление и местната администрация (ЗМСМА), първото заседание на новоизбрания Общински съвет се свиква от областния управител. Новоизбраните общински съветници, кмет на община и кметове на кметства полагат клетва и подписват клетвен лист в присъствието на областния управител, председателя на Общинската избирателна комисия и граждани на общината. В първото заседание на новоизбраните общински съвети се провежда и процедура по избор на председател. \r\nЗаседанията на общинските съвети ще се проведат, както следва: \r\n- Община Лесичово –  от 11.00 ч., в залата на Народно читалище „Отец Паисий 1890“- с. Лесичово; \r\n- Община Стрелча – от 14.00 ч., в Ритуална зала на Община Стрелча.", "date": "2019.11.12", "title": "Областният управител на Пазарджик Стефан Мирев насрочи първите заседания на новоизбрани общински съвети в общините Лесичово и  Стрелча"}
{"url": "http://www.focus-news.net/news/2019/11/12/2718604/ekspozitsiya-posvetena-na-95-godini-ot-rozhdenieto-na-golemiya-hudozhnik-georgi-baev-shte-bade-otkrita-v-burgas.html", "text": "Непоказвани творби на големия художник Георги Баев са включени във впечатляваща експозиция, посветена на 95-години от рождението му. Картините са част от личните колекции на сина на художника - Иво Баев, и верните приятели на твореца като Илко Бонев, Стефан Корадов, Кольо Кехайов, Руси Куртлаков, Георги Велков, Георги Долапчиев, Георги Райков и други. Те ще бъдат подредени в Галерия Баев. Официалното откриване на експозицията е от 18.00 часа на 12 ноември (вторник). Това съобщиха от пресцентъра на  Община Бургас .  \r\n\"Баща ми често споменаваше една фраза от един испански филм. И тя се е запечатала в създанието ми - Somos hombres senor, no somos traidores! ( в превод - Мъже сме господине, не сме предатели). Той беше благородник по душа - видеше ли някой, който има талант, веднага му подаваше ръка.\" - спомня си синът му Иво Баев в навечерието на рождения ден на твореца - 9 ноември. Неподражаемият майстор на четката - Георги Баев успява да създаде уникална лична колекция от свои произведения. Талантливият художник е бил безкрайно щедър към своите приятели и винаги е намирал повод да им подари свои картини. Произведенията се подреждат в изложба за първи път. На откриването на изложбата ще присъстват много от приятелите му - Георги Райков, Кольо Кехайов, Живко Иванов и други. В непринуден разговор те ще си припомнят лични случки и преживявания с Георги Баев. Входът на експозицията \"Георги Баев. Непоказвани творби\" е свободен. Експозицията ще може да бъде разгледана до 10 януари 2020 година.  \r\nГеорги Баев е роден в Бургас на 9 ноември 1924 г. През 1949 г. завършва специалност живопис в Художествената академия в  София, в класа на акад. Илия Петров и проф. Дечко Узунов. До 1960 г. работи предимно графика и сценография в кукления театър в Бургас. Първото му международно признание е през 1957 г. на 6-ия световен младежки фестивал в Москва. Следват десетки участия в България и в чужбина, много отличия, членство в Съюза на българските художници (СБХ), почетен член и член-кореспондент на Австрийското обединение на художниците \"Кюнстлер хаус\", на Японската асоциация на художниците \"Ника-кай\"... Тежък момент в неговия живот е 1983 г., когато запалват ателието му и при пожара изгаря всичко. Това го амбицира и още на следващата година показва композициите \"Агресия\", \"Апокалипсис сега\", \"Обикновен фашизъм\", \"На другия ден след атомната бомба\", \"Удавник\", \"Спомени\", превърнали се в събитие. По-късно платната са изложени във Виена и проф. Петър Вундерли заявява, че това са произведения на един от големите хуманисти на Европа и света. През 1986 г. Баев става носител на Хердеровата награда на Виенската академия за изкуства.", "date": "2019.11.12", "title": "Експозиция, посветена на 95-години от рождението на големия художник Георги Баев, ще бъде открита в Бургас"}
{"url": "http://www.focus-news.net/news/2019/11/12/2718606/politico-velikobritaniya-i-sasht-shte-mogat-da-uchastvat-vav-voenni-proekti-na-es-predvizhda-proektopredlozhenie-na-finlandskoto-predsedatelstvo-na-es.html", "text": "САЩ и Великобритания, след като напусне структурите на Общността, ще могат да участват във военни проекти на Европейския съюз. Това предвижда проектопредложение на финладското председателство на Съвета на ЕС, представено пред редакцията на изданието  Politico . Същевременно за Китай и Турция не се предвиждат подобни права в документа.  \r\nПроектът е представен от финландското председателство на Съвета на ЕС и е включен в дневния ред на среща на посланиците на ЕС в сряда. \r\nИзглежда, че документът има за цел да допринесе за изграждането на тесни военни връзки между ЕС, Великобритания и САЩ, като същевременно изправи послание към други страни,като Китай и Турция, за нежеланието на Брюксел да ги допусне до участие във военни проекти на Общността. \r\nДокументът с обем от пет страници предлага двете страни да не бъдат членове на военния пакт (Постоянно структурирано сътрудничество (ПЕСКО), а да бъдат поканени като партньори при условие, че „споделят ценностите, на които е основан ЕС“ -  като зачитане на човешкото достойнство, свобода, демокрация, равенство, върховенство на закона и права като цяло. \r\nПрез май Вашингтон изпрази опасения пред Брюксел, че ПЕСКО рискува да изключи американските компании от договори за отбрана и може да подкопае НАТО. Последният аргумент винаги е бил отхвърлян от водещите защитници на ПЕСКО, като Франция и Германия, които твърдят, че пактът е допълващ НАТО, а не негов съперник. \r\nПЕСКО е ключова част от амбициите на ЕС за задълбочаване на сътрудничеството в областта на отбраната между отделните страни-членки, припомня изданието. \r\nСпоред дипломат, участващ в дискусиите, не е ясно дали проектопредложението ще бъде достатъчен, за да възпрепятства Турция от участие- ключов проблем за Република Кипър. Финладското предложение обаче е достатъчно ясно формулирано по отношение на Китай. \r\n \r\n \r\n Тереза Герова", "date": "2019.11.12", "title": "Politico: Великобритания и САЩ ще могат да участват във военни проекти на ЕС, предвижда проектопредложение на финландското председателство на ЕС"}
{"url": "http://www.focus-news.net/news/2019/11/12/2718608/na-ofitsialna-tseremoniya-shte-badat-vracheni-nagradite-ot-konkursa-mistar-i-misis-ikonomika.html", "text": "На официална церемония ще бъдат връчени наградите от конкурса \"Мистър и Мисис Икономика\" за 2019 г. Това съобщиха  организаторите на конкурса . Списание \"Икономика\" и най-голямата работодателска организация у нас - Конфедерацията на работодателите и индустриалците в България (КРИБ) ще раздадат \"Оскарите на бизнеса\" на тържествена церемония на 12 ноември 2019 г. в София Тех Парк, зала \"Джон Атанасов\". Престижните награди и тази година ще бъдат връчени в 10 категории: \r\n-Мистър Икономика; \r\n-Мисис Икономика; \r\n-Индустрия; \r\n-Финанси и застраховане; \r\n-Търговия и услуги; \r\n-Транспорт и логистика; \r\n-ИКТ, аутсорсинг и бизнес процеси; \r\n-Корпоративна социална отговорност; \r\n-Консултантски бизнес/услуги; \r\n-Земеделие и хранителна промишленост. \r\nЦеремонията по награждаването ще се излъчи на 12 ноември 2019 г. от 23.30 часа по БНТ 1. Водеща е любимото лице от новините Филипа Иванова. \r\nИ десетимата победители ще получат статуетка \"Рибарят и златната рибка\" на Ставри Калинов, превърнала се в символ на конкурса.", "date": "2019.11.12", "title": "На официална церемония ще бъдат връчени наградите от конкурса \"Мистър и Мисис Икономика\""}
{"url": "http://www.focus-news.net/news/2019/11/12/2718614/magla-namalyava-vidimostta-po-patishtata-v-oblast-shumen.html", "text": "Мъгла намалява видимостта по пътищата в област Шумен, предаде  репортер на Радио \"Фокус\"- Шумен . На места ограничението на видимостта е под 100 метра. Пътните настилки са мокри. Температурата на въздуха е около 14 градуса. Няма въведени нови промени в организацията на движение в областта. Ришки проход е отворен. Върбишки проход е затворен за всички видове пътни превозни средства. В сила е забраната за товарни автомобили над 10 тона по пътя Радко Димитриево- Друмево, обходът е Шумен- Овчарово- Друмево. \r\n \r\nИвелина ИВАНОВА", "date": "2019.11.12", "title": "Мъгла намалява видимостта по пътищата в област Шумен"}
{"url": "http://www.focus-news.net/news/2019/11/12/2718612/pregled-na-osnovnite-temi-v-dobrudzhanskiya-pechat.html", "text": "„Община Балчик с нови мерки срещу популацията на бездомните кучета“, съобщава вестник  „Нова добруджанска трибуна“ . Морската община ще засили контрола и ще предприеме действия за намаляване на популацията на безстопанствените кучета. Това съобщават от администрацията. Предвижда се кучетата без стопани да бъдат ваксинирани срещу бяс и обезпаразитени. “Аксел Наз бе избрана за председател на Общинския съвет на Община Тервел“, съобщава изданието. Новите представители на местната власт в добруджанската община са положили клетва. Общинските съветници са избрали Аксел Наз за председател. Мандатите в Общинския съвет на Тервел са разпределени по следния начин: ПП ГЕРБ – 9, ДПС – 70, БСП за България – 5. „Ученици ще посетят стопанство в село Славеево по кампания „Супер ферма“, съобщава изданието. Събитието е днес от 10,00 часа в село Славеево. Посещението е част от кампанията на Министерство на земеделието, храните и горите в партньорство с Министерство на образованието и науката. Подобни събития ще се провеждат на територията на цялата страна под формата на „Дни на отворените врати“. „Петър Малджиев заплашва свидетел да не ходи в съда“, съобщава на първа страница вестник  „Добруджанска трибуна“ . Срещу обвинения за заплахи с убийства има жалба в Прокуратурата. След обаждането на „суджука“ мъж от Кранево отказал да даде показания пред Административен съд - Добрич за незаконно регистрираните за кметски избори в имота му гласоподаватели. Жалба срещу небезизвестния ортак на Живко Мартинов - Петър Малджиев, е депозирана в Прокуратурата вчера след като заплашил свидетел да разкаже пред съда, че в имота му има регистрирани без негово знание гласоподаватели в подкрепа на вече спечелилия четвърти мандат Николай Ангелов и кмета на Кранево Румен Николов. „Уникална Ставрева! Прибрала айфоните и печата на общината. Халвата - ключовете за служебния джип“, пише изданието. Според твърденията бившия вече кмет на Каварна е забравила да върне два айфона, купени за служебни нужди с парите на общината. Скрила е и печата на Община Каварна. Любимият й шофьор пропуснал да върне ключовете за служебния джип, допълва изданието. В рубриката „Новини“ – „143 хиляди лева от Европейския съюз получава по свой проект Генерал Тошево“. Със средствата ще се осъществява патронажна грижа за възрастни и хора с увреждания. Кметът на добруджанската община Валентин Димитров вече е подписал договора за спечеленото от общината финансиране. Лицата от целевите групи, желаещи да се включат в проекта, подават заявление по образец и и придружаващи документи по настоящ адрес до кмета на община Генерал Тошево.", "date": "2019.11.12", "title": "Преглед на основните теми в добруджанския печат"}
{"url": "http://www.focus-news.net/news/2019/11/12/2718613/akatist-na-sv-bogoroditsa-vsetsaritsa-shte-bade-otsluzhen-v-sofiyskiya-hram-vazdvizhenie-na-chestniya-i-zhivotvoryasht-krast-gospoden.html", "text": "Вечерня с Акатист на  св. Богородица - Всецарица ще бъде отслужен в софийския храм „Въздвижение на Честния и Животворящ Кръст Господен”, кв. \"Лозенец\",  в столицата. Това съобщи репортер на  Агенция \"Фокус\" . Това ще стане пред копието на чудотворната икона св. Богородица Всецарица от Ватопедския манастир на Света Гора, Атон, която притежава храма. Вечерното богослужение е с начален час 17.00. Никола ПЕТКОВ", "date": "2019.11.12", "title": "Акатист на св. Богородица - Всецарица ще бъде отслужен в софийския храм „Въздвижение на Честния и Животворящ Кръст Господен”"}
{"url": "http://www.focus-news.net/news/2019/11/12/2718611/tass-izrael-zatvori-kontrolno-propuskatelni-punktove-na-granitsata-s-ivitsata-gaza.html", "text": "Израел затвори контролно-пропускателните пунктове „Ерез“ и „Керем Шалом“ на границата с Ивицата Газа, а също така намали риболовната зона в Средиземно море за палестинските моряци. Това се съобщава от израелското държавно радио Kan, цитирано от  TACC . \r\nСпоред радиостанцията в близко бъдеще кабинетът за сигурност на еврейската държава ще се събере, за да обсъди ситуацията на границата с палестинския анклав. \r\nПо-рано израелските сили извършиха нападение срещу командира на радикалната палестинска групировка „Ислямски джихад“ в ивицата Газа Баха Абу ал-Ата. Според радио Kan, което цитира палестински източници, Ал-Ата е бил убит, а още трима са ранени. \r\nВ сутрешните часове на деня в големите градове Ашдод и Ашкелон, както и в редица райони в Южен Израел, бяха задействани предупредителни сирени за възможни ракетни атаки от Ивицата Газа.  \r\n \r\n Тереза Герова", "date": "2019.11.12", "title": "ТАСС: Израел затвори контролно-пропускателни пунктове на границата с Ивицата Газа"}
{"url": "http://www.focus-news.net/news/2019/11/12/2718619/kmetat-na-obshtina-velingrad-d-r-kostadin-koev-polozhi-kletva-i-vstapi-v-dlazhnost.html", "text": "Кметът на община Велинград д-р Костадин Коев и избраните общински съветници положиха клетва и встъпиха официално в длъжност, съобщиха от Пресцентъра на  общината .  В препълнената Голяма заседателна зала на община Велинград днес се проведе Първата тържествена сесия на новоизбрания Общински съвет. На нея положиха клетва за встъпване в длъжност новоизбраният кмет на община Велинград д-р Костадин Коев, новите общински съветници и кметове на кметства. Официални гости на церемонията бяха народните представители Димитър Гечев и Сергей Кичиков, областният управител на област Пазарджик Стефан Мирев, представители на държавни институции, директори на учебни заведения, младшите посланици в ЕП от ПГИТ „Ал. Константинов”и много граждани. В началото ВрИД кметът на община Велинград г-жа Светла Томова се обърна към присъстващите с думите: „Днес тук, за да положат клетва, са победителите. Победителите на доверието, победителите на очакванията за доброто на всички нас като град и община.Управлението на една община не е самоцел, това е кауза, за която е нужна енергията на всеки един от Вас –съветници, кметове, съграждани. Вярвам, че през новият 4 годишен мандат каузата Велинград ще е по- градивна и по- успешна!” Председателят на ОИК- Велинград Натали Видаркинска изчете решенията на комисията за избора и имената на всички общински съветници и кметове. Най-възрастният съветник – г-жа Екатерина Каферинова – изрече тържествената клетва, а след това всички новоизбрани кметове и съветници подписаха клетвените си листове. Областният управител Стефан Мирев подари на д-р Коев писалка, с пожеланието с нея да подписва всички бъдещи проекти за просперитета на Велинград. Кметът на Велинград д-р Костадин Коев изказа благодарността си за подкрепата така: „Осъзнавам, че доверието, което ми дадохте отново, е оценка за свършеното през последните четири години. В същото време, то носи огромната отговорност да довършим започнатото, да направим всичко възможно и да реализираме надеждите на всички за по-добър живот. Очаквам ползотворни дискусии и разумни предложения. Моят призив е да се стремим към консенсус по важните за обществото ни теми. Чакат ни четири години, през които трябва заедно да довършим започнатото, да продължим да надграждаме и да постигнем нови резултати“. \r\nСлед избирането на новия председател на Общински съвет – Велинград  - Елисавета Сариева - съветник от групата на ПП ГЕРБ, в кметския кабинет бе отслужен водосвет, а деца предадоха ключа на града на д-р Коев.", "date": "2019.11.12", "title": "Кметът на община Велинград д-р Костадин Коев положи клетва и встъпи в длъжност"}
{"url": "http://www.focus-news.net/news/2019/11/12/2718617/magla-namalyava-vidimostta-po-patishtata-v-pazardzhishko.html", "text": "Натоварен е трафикът по главните пътища в област Пазарджик съобщи за Радио „Фокус“ – Пазарджик дежурният в Областно пътно управление. Пътните настилки са частично мокри, има мъгла. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.11.12", "title": "Мъгла намалява видимостта по пътищата в Пазарджишко"}
{"url": "http://www.focus-news.net/news/2019/11/12/2718610/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, съобщи репортер на  Агенция \"Фокус\" . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2019.11.12", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/11/12/2718620/ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока  Варна, предаде кореспондентът на  Радио „Фокус” – Варна . Обходният маршрут е през селата Кичево и Оброчище. Ремонт на асфалтова настилка се извършва по част от пътя Кочмар – Тервел в Добричка област. Движението на автомобили  по тази отсечка се осъществява с повишено внимание. Участъкът е сигнализиран с пътни знаци. Предвидено е дейностите да приключат до 30 ноември. В Добрич времето е облачно, духа слаб до умерен вятър, пътните настилки са сухи, температурата на въздуха е около 12 градуса.   \r\nЖулиета НИКОЛОВА", "date": "2019.11.12", "title": "Ограничено е движението на МПС над 10 тона по път I- 9 в участъка от село Кранево в посока  Варна"}
{"url": "http://www.focus-news.net/news/2019/11/12/2718618/normalno-se-osashtestvyava-dvizhenieto-po-patishtata-v-oblast-burgas.html", "text": "Нормално се осъществява движението по пътищата в област на Бургас. Това съобщиха за  Радио „Фокус“ – Бургас  от Областно пътно управление. Няма задръствания. Видимостта е отлична. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.11.12", "title": "Нормално се осъществява движението по пътищата в област Бургас"}
{"url": "http://www.focus-news.net/news/2019/11/12/2718615/sport-angel-stoykov-obyavi-grupata-ot-futbolisti-za-evropeyski-kvalifikatsii-v-turtsiya.html", "text": "Селекционерът на юношеския национален отбор до 19 години Ангел Стойков обяви групата от футболисти, на които ще разчита в предстоящите европейски квалификации в Турция.  \r\nПървият двубой на България е на 13 ноември от 12:00 часа срещу Черна гора. На 16 ноември от 12:00 часа българите ще играят срещу Армения, а на 19 ноември от 14:00 е последният им мач срещу  отбора наТурция. \r\nПървите два отбора в групата се класират за елитния кръг.", "date": "2019.11.12", "title": "Спорт: Ангел Стойков обяви групата от футболисти за европейски квалификации в Турция"}
{"url": "http://www.focus-news.net/news/2019/11/12/2718609/oblastniyat-upravitel-na-pernik-irena-sokolova-svikva-parvite-zasedaniya-na-novite-obshtinski-saveti.html", "text": "Oблacтният yпpaвитeл Ирена Соколова нacpoчи дaтитe зa пpoвeждaнe нa пъpвитe зaceдaния нa нoвoизбpaнитe oбщинcĸи cъвeти в шестте oбщини нa тepитopиятa нa oблacт Перник. Това съобщиха от пресцентъра на  Областната администрация . Процедурата е във връзка със Заповед на губернатора и на основание чл. 32, ал. 1 от Закона за администрацията и чл. 23, ал. 1, ал. 2 и ал. 3 от Закона за местното самоуправление и местната администрация, както и в изпълнение на решения на Общинските избирателни  комисии. \r\nТържествени сесии на новообразуваните общински съвети в област Перник ще се проведат по график в периода от 4 до 12 ноември 2019 година, както следва: \r\n- Община Перник - 12 ноември 2019 г. от 10.30 часа. \r\nПо време на заседанията на 6-те общински съвета клетва ще положат новоизбраните общински съветници, кметове на общини и кметове на кметства.", "date": "2019.11.12", "title": "Областният управител на Перник Ирена Соколова свиква първите заседания на новите общински съвети"}
{"url": "http://www.focus-news.net/news/2019/11/12/2718621/do-200-metra-e-ogranichena-vidimostta-na-mesta-v-plovdivska-oblast-poradi-magla.html", "text": "Натоварено е движението по основните направления в Пловдивска област, предаде репортер на  Радио „Фокус“ – Пловдив . Най-интензивен трафик се отчита по направленията Пловдив-Пазарджик, Пловдив-Асеновград-Смолян и Пловдив-Карлово, също по пловдивския участък на АМ „Тракия“. Пътищата на територията на областта са предимно сухи и нормално проходими. На много места в низините и около водните басейни е мъгливо и видимостта е ограничена до 150-200 метра. Водачите трябва да шофират с повишено внимание и съобразена скорост, както и да спазват дистанция, за да не се създават предпоставки за въникването на пътни инциденти. Въведени са няколко временни ограничения за движение по основни направления в областта. До 29 ноември движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Движението по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. Водачите трябва да бъдат особено внимателни, тъй като по трасето се извършват и строително-ремонти дейности. До 1 декември движението по пътя Пловдив-Куклен, в участъка от км 6 до км 7, ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е и преминаването на моторни превозни средства над 12 тона по пътя Поповица-Болярци, поради намален габарит на пътното платно на мост. Обходният маршрут за водачите е по път Поповица-Садово-Кочево-Болярци. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани, също в района на проходите Козница и Стражата. \r\nИнтензивен е трафикът и на територията на град Пловдив към този час. Колони от автомобили се образуват по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“, „Освобождение“, „Санкт Петербург“ и „България“. До 22 ноември ул. „Димитър Кудоглу“ в район „Тракия“ в Пловдив ще остане затворена за движение, в участъка от бул. „Княз Борис I” до ул. „Георги Цариградски“, заради ремонтни дейности. Автобусите по линии №4, 10, 17, 21 и 66 от общинската транспортна схема се движат по временни маршрути. \r\nТони МИХАЙЛОВ", "date": "2019.11.12", "title": "До 200 метра е ограничена видимостта на места в Пловдивска област поради мъгла"}
{"url": "http://www.focus-news.net/news/2019/11/12/2718624/zaradi-remont-e-ogranicheno-dvizhenieto-v-14-kilometrov-uchastak-ot-avtomagistrala-struma-v-oblast-kyustendil.html", "text": "Заради ремонт е ограничено движението в 14-километров участък от Автомагистрала „Струма” в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничено е движението в посока Дупница - от пътен възел „Долна Диканя“ до пътен възел „Дупница – Север“. Причината е ремонт на фуга на съоръжението при 46-ти км. Трафикът за Дупница от пътен възел „Долна Диканя“ се насочва по път Е-79 като при пътен възел „Дупница – Север“ се връща обратно на автомагистралата в посока ГКПП „Кулата“. Срокът е до 29 ноември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Укрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.12", "title": "Заради ремонт е ограничено движението в 14-километров участък от Автомагистрала „Струма” в област Кюстендил"}
{"url": "http://www.focus-news.net/news/2019/11/12/2718622/1-katastrofa-e-registrirana-za-izminaloto-denonoshtie-v-burgas-3-dushi-sa-postradali.html", "text": "1 катастрофа е регистрирана за изминалото денонощие в Бургас, 3 души са пострадали. Това съобщиха от  ОДМВР-Бургас . На 11.11.т.г. около 10.11 часа на кръстовището на бургаските улици „Демокрация“ и „Гурко“ водачът на лек автомобил с бургаска регистрация – 66-годишен мъж от Бургас, преминавайки на червен сигнал на светофара от ул. „Адам Мицкевич“ в посока бул. „Демокрация“ – ул. „Гурко“, допуска ПТП с правомерно движещия се от ул. „Демокрация“ в посока ж.п. гара – Бургас друг лек автомобил, с бургаска регистрация, управляван от 77-годишен бургазлия, който е с контузия на гръдния кош и корема, без опасност за живота. Настанен е за наблюдение в УМБАЛ - Бургас. От ПТП-то са пострадали и неговата 34-годишна спътничка, тя е получила контузия на главата, но е отказала хоспитализация и 8 годишно момче, което е получило контузия на главата, като родителите му са отказали хоспитализация.  \r\nНяма подадени сигнали за пожари, бедствия или аварии. Това съобщи дежурният от Общината.  \r\nМария КУРТЕВА", "date": "2019.11.12", "title": "1 катастрофа е регистрирана за изминалото денонощие в Бургас, 3 души са пострадали"}
{"url": "http://www.focus-news.net/news/2019/11/12/2718626/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.12", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/11/12/2718627/administrativniyat-sad-v-kyustendil-shte-zasedava-po-delo-sreshtu-rezultatite-ot-izborite-za-kmet-na-obshtinata.html", "text": "Административният съд в Кюстендил ще заседава по дело срещу резултатите от изборите за кмет на общината. Това съобщиха за  Радио „Фокус” – Кюстендил  от съдебната институция. Заседанието по делото е насрочено за 9.00 часа. Делото е образувано по жалба на представител на политическа партия срещу решение на Общинска избирателна комисия, с което е обявен за избран за кмет на Община Кюстендил, област Кюстендил Петър Паунов. Релевират се основания за оспорване по чл.146, т.4 и т.5 от АПК. Нарушението на закона, поради неправилното му прилагане, се свързва с нарушаване на правилата за провеждане на предизборната кампания. Сред тях са завоалирано провеждане на предизборна агитация, поставени агитационни материали в полза на кандидата, непредоставяне от регионалните телевизионни и радиоцентрове на възможност за безплатни диспути за кандидатката на партията, липса на социологически проучвания в общината, посредством които да се съпоставя т.нар. избирателна подкрепа за кандидатите за кмет, електронно допитване под формата на сондаж в интернет сайт, което се различава от предварителните прогнозни резултати след края на изборния ден и срив в информационната система на ОИК в ранните часове на 28 октомври, след който са изнесени други данни за резултата от избора. \r\nВенцеслав ИЛЧЕВ", "date": "2019.11.12", "title": "Административният съд в Кюстендил ще заседава по дело срещу резултатите от изборите за кмет на общината"}
{"url": "http://www.focus-news.net/news/2019/11/12/2718629/novoizbraniyat-kmet-na-obshtina-topolovgrad-obshtinskite-savetnitsi-i-kmetove-na-kmetstva-polozhiha-kletva-i-vstapiha-v-dlazhnost.html", "text": "Пред Областният управител на област Хасково Стефка Здравкова новоизбраният кмет на Община Тополовград Божин Божинов, 17 общински съветници и кметовете на кметства положиха днес клетва и встъпиха в длъжност. това съобщиха от пресцентъра на  Общината . След церемонията Общински съвет проведе първото си заседание, което откри най-възрастният общински съветник Красимир Иванов. Избра се комисия за провеждане на избор на председател на Общинския съвет с председател Коста Стойчев. Свои кандидати предложиха ПП“Възраждане“ – Пламен Минчев, ГЕРБ – Катя Гешева и БСП – Кера Спирова. След проведеното тайно гласуване  кандидатката на БСП отпадна с получените 2 гласа. Пет гласа получи кандидатката на ГЕРБ и 8 кандидатът на ПП „Възраждане“. Две от бюлетините се оказаха невалидни. Съгласно правилата се проведе втори избор. Резултатът бе равен брой гласове за Пламен Минчев и Катя Гешева  и три невалидни бюлетини. Общинският съвет не можа да избере свой председател. Това ще стане на следваща сесия.  \r\nСлед първото заседание новоизбраният общински кмет Божин Божинов бе посрещнат с тържествена церемония. Той премина през червена пътека, бурно аплодиран от гражданите. Пред входа на Общината го посрещнаха с пита по стар български обичай. Символичен ключ му връчи Временно изпълняващият кметската длъжност Иван Замов. От името на служителите на Общината приветствени слова към кмета отправи Красимира Ятакчиева – началник отдел „Социални и хуманитарни дейности в общината. Пред събралото се мнозинство Божинов каза: „ Благодаря Ви за доверието към мен и кам „Възраждане“. Уверявам Ви, че ще продължавам да работя, както досега и ще докажа, че не сте гласували напразно.“ \r\nОтлужи се и водосвет за здраве и успех в работата на кмета и на представителите на новоизбраната местна власт.", "date": "2019.11.12", "title": "Новоизбраният кмет на Община Тополовград, общинските съветници и кметове на кметства положиха клетва и встъпиха в длъжност"}
{"url": "http://www.focus-news.net/news/2019/11/12/2718630/19-sela-ot-obshtina-kardzhali-shte-otbelezhat-za-chetvarta-godina-praznika-na-mekitsata-i-34-godini-ot-sazdavaneto-na-detska-gradina-snezhanka-v-selo-enchets.html", "text": "34 години от създаването на детска градина „Снежанка“ и четвърта година Празник на мекицата празнуват днес в село Енчец. Това съобщи за  Радио „Фокус“  Поля Стайкова, директор на детска градина „Снежанка“ в село Енчец, община Кърджали. Родители на децата от градината и много гости на празника от 12 околни села и 7 села от кметство Бойно от 10.00 часа в двора на детското заведение на открито ще приготвят мекици. Поканени на празненството са областният управител на Кърджали Никола Чанев и кмета Хасан Азис. Вече четвърта година през месец ноември в чест на годишнината от откриването на градината с участието и на Община Кърджали детското заведение обединява хората от селата в двете кметства. По случай 30 години от откриването на градината през 2015 година за първи път ръководството на градината организира празника. Отзовават се много родители и близки на семействата на децата, които посещават градината. Първата година над 500 мекици и други видове тестени изделия са били изпържени в двора на детската градина. Тази година майки и баби ще се състезават по между си коя ще направи най-вкусните мекици, които ще бъдат изложени на щандове в двора на детска градина „Снежанка“.   \r\nДарина ДЕЕНИЧИНА", "date": "2019.11.12", "title": "19 села от община Кърджали ще отбележат за четвърта година Празника на мекицата и 34 години от създаването на детска градина „Снежанка“ в село Енчец"}
{"url": "http://www.focus-news.net/news/2019/11/12/2718632/pregled-na-osnovnite-temi-vav-velikotarnovskiya-pechat.html", "text": "„1800 юбилейни монети и злато за 1 млн. лв. откриха в лихвари“ е заглавие от първа страница на областния всекидневник  „Янтра ДНЕС” . Трима души от Павликени са арестувани при акцията на ГДБОП и жандармерията за лихварство, която се състоя в петък, съобщи ръководителят на Специализирана прокуратура Димитър Петров. Той уточни, че според събраните данни до момента групата е действала приблизително от около пет години и е била добре организирана. „Съдът ще брои над 4000 невалидни бюлетини за изборите в Г. Оряховица“, пише още вестникът.  БСП в Горна Оряховица внесе жалба, с която настоява касиране на изборите за кмет на общината. Местната коалиция „БСП за България“, АБВ, „Движение 21“ обжалва в съда и изборите за общински съветници. Новата жалба е депозирана в Общинската избирателна комисия. „Потрошиха с тухли стъклата на рено туинго“ е новина от криминалната хроника. На страница пета материал, посветен на Емил Врежаков – „историкът с белогвардейска фамилия, който обича да рисува икони“. „Дублиращият тим на „Етър“ с първо реми 2:2 с „Левски“ (Лясковец)“ е новина от спортните страници.  \r\n„Нейко Генчев, Иван Александров, Росица Димитрова спрягат за новия екип на Даниел Панов“ е заглавие от другия областен ежедневник  „Борба“ .  Вече се коментират и първите имена, които се свързват с новия екип на новоизбрания кмет Даниел Панов. Самият той не крие, че е направи доста сериозни промени в ръководството на Общината за третия си мандат. Предстои и промяна в структурата на местната администрация, като най-вероятно ще се създадат нови звена. „Горнооряховчанин пребори енергото за сметка от 1252 лв. за три месеца“ е друга новина от днес. Мъж от Горна Оряховица е успял да пребори енергото в съда за сметка от 1252 лева за ток за три месеца. Той обжалвал начислените му 6366 киловата пред Темида в железничарския град. Съдът е уважил изцяло предявения отрицателен установителен иск. В днешното издание има материал и за търновка, която „ще премери сили в Международно състезание по пол денс а Маями“. „1800 юбилейни златни монети за 1 милион лева намерени при обиски на лихварите от Павликени“ е новина от криминалната хроника. „12-годишните хандбалисти на „Етър - 64“ спечелиха първия турнир в Стражица“ е заглавие от спортните страници.", "date": "2019.11.12", "title": "Преглед на основните теми във великотърновския печат"}
{"url": "http://www.focus-news.net/news/2019/11/12/2718625/v-ednata-lenta-zaradi-remont-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa.html", "text": "В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на месеца. Това съобщиха за  Радио „Фокус“ – Велико Търново  от  Областно пътно управление. Времето във Великотърновски регион е ясно и слънчево. Настилките са сухи, а трафикът - интензивен. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на месеца. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. Отворен за движение е Прохода на Републиката, но там остава в сила предупреждението за опасност от падащи камъни. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nЛуиза ТРАНЧЕВА", "date": "2019.11.12", "title": "В едната лента, заради ремонт, се осъществява движението по пътя между село Поликраище и Горна Оряховица"}
{"url": "http://www.focus-news.net/news/2019/11/12/2718631/krasen-stanchev-ikonomist-v-obozrimo-badeshte-stranite-ot-briks-mogat-da-dogovoryat-vodeshti-pozitsii-v-mvf-sto-i-svetovnata-banka.html", "text": "По темата за геополитиката, на мен ми се струва, че това, което страните от БРИКС могат да направят в обозримо бъдеще, е да договорят водещи позиции в класическите международни институции: СТО, МВФ и Световната банка. Това каза в интервю за  Агенция „Фокус“  икономистът Красен Станчев. Той обясни, че такива договорки могат да се постигнат, тъй като в нетолкова далечен момент комбинирано икономиките на страните, съставляващи БРИКС (Бразилия, Русия, Индия, Китай, Република Южна Африка), ще бъдат най-големите в света. „Във всеки случай ще съставляват повече от половината от световната икономика. В МВФ има традиции: едната от тях е, че позициите се определят, спрямо страните, които най-много финансират, имат съответно най-голям дял в капитала на Световната банка и МВФ, а това засега не са страните от БРИКС. И съответно най-големите акционери в тези институции – те ще решават кой какво да управлява. Но е възможно тогава, когато се променят тези неща, тези големи икономики де са с по-голям дял в капитала на Световната банка и МВФ. И тогава, когато те имат по-голям дял, те ще имат и възможност и вероятно ще се промени и традицията за управлението на МВФ. Защото традицията е, че той се управлява от европеец“, посочи Красен Станчев.  \r\nИкономистът заяви още, че на срещата на страните от БРИКС ще се договарят най-вече геополитически действия. „Ако успеят да се договорят по някакъв начин да няма резки действия в международните търговски правила, това би било добре за всички. БРИКС по-скоро е геополитически инструмент. И доколкото разбирам, такава е и целта на срещата в Бразилия тази седмица – по-скоро договаряне на геополитически действия, отколкото нещо друго.  Но те няма да могат да отговорят колективно на политиката на американския президент Доналд Тръмп“, допълни още Станчев.  \r\nТеодора ПАВЛОВА  \r\n \r\n Пълния текст на интервюто четете по-късно в „Мнение“", "date": "2019.11.12", "title": "Красен Станчев, икономист: В обозримо бъдеще страните от  БРИКС могат да договорят водещи позиции в МВФ, СТО и Световната банка"}
{"url": "http://www.focus-news.net/news/2019/11/12/2718616/protohema-prieta-e-ramka-za-sanktsii-za-sondazhnite-deynosti-na-turtsiya-v-iztochnoto-sredizemnomorie.html", "text": "Съветът на Европейския съюз прие рамка за ограничителни мерки в отговор на нерегламентираните сондажни дейности на Турция в Източното Средиземноморие. Рамката ще даде възможност за санкциониране на лица или организации, отговорни или участващи в проучванията за петрол в Източното Средиземноморие, пояснява електронното издание на атинския ежедневник  Protothema . \r\nПредвидените мерки включват забрана за пътуване до ЕС и замразяване на активи за лица и блокиране на активи за субекти. Рамката за ограничителни мерки позволява да се поставят под санкции: \r\n \r\n- лица или организации, отговорни за сондажни дейности, свързани с проучването и производството на въглеводороди, които не са разрешени от Кипър в рамките на нейните териториални води, изключителна икономическа зона (ИИЗ) или континентален шелф; \r\n- лица или организации, които предоставят финансова, техническа или материална подкрепа за горепосочените сондажни дейности; \r\n-лица или организации, свързани с тях. \r\n \r\nРешението е пряко последствие от заключенията на Съвета от 14 октомври 2019 г., които бяха одобрени от Европейския съвет на 17-18 октомври 2019 г. Тогава ЕС потвърди пълната си солидарност с Кипър по отношение на зачитането на суверенитета и суверенните му права в съответствие с международното право и покани Комисията и Европейската служба за външна дейност да представят предложения за рамка за ограничителни мерки. \r\n \r\n Тереза Герова", "date": "2019.11.12", "title": "Protohema: Приета е рамка за санкции за сондажните дейности на Турция в Източното Средиземноморие"}
{"url": "http://www.focus-news.net/news/2019/11/12/2718633/vlak-e-udaril-lek-avtomobil-na-prelez-v-mezhdugarieto-krumovo-asenovgrad-ima-postradali.html", "text": "Тази сутрин около 7.00 часа в междугарието Крумово - Асеновград на прелез с ръчни бариери влак удря лек автомобил. Има пострадали. Това съобщиха от пресцентъра на  НКЖИ . Движението в междугарието е прекъснато, на място са органите на МВР и екипи на НКЖИ, които изясняват причините за инцидента. По първоначални данни бариерите не са били спуснати в момента на инцидента и вероятната причина за сблъсъка е човешка грешка.", "date": "2019.11.12", "title": "Влак е ударил лек автомобил на прелез в междугарието Крумово - Асеновград, има пострадали"}
{"url": "http://www.focus-news.net/news/2019/11/12/2718628/mazh-e-napadnal-ohranyavasht-politseyski-sluzhitel-obyaven-e-za-obshtodarzhavno-izdirvane.html", "text": "На 11 ноември около 16.50 часа от помещенията за настаняване на задържани по реда на Указа за борба с дребното хулиганство за почистване около Пето Районно управление – Бургас, е изведен 28-годишен мъж от с. Градец, общ. Котел, изтърпяващ административно наказание „задържане в структурно звено на МВР\" за срок от 14 денонощия“ от 6 ноември, съгласно решение на Карнобатския районен съд. Това съобщиха от  ОДМВР-Бургас . Около 17.25 часа мъжът, напада охраняващия го полицейски служител, използвайки дървената дръжка на метлата, като му нанася удар в областта на гърба. Служителят пада на земята, а 28-годишният мъж побягва в посока на бл. 57 в к-с „Лазур“, укривайки се в района на железопътния прелез на бул. „24-ти Приморски пехотен полк“ и парк „Езеро“. Обявен е за общодържавно издирване. От нападението полицаят не е получил сериозни наранявания. По случая е образувано досъдебно производство.", "date": "2019.11.12", "title": "Мъж е нападнал охраняващ полицейски служител, обявен е за общодържавно издирване"}
{"url": "http://www.focus-news.net/news/2019/11/12/2718637/nezavisen-makedoniya-hayko-maas-obyavi-poseshtenie-v-severna-makedoniya.html", "text": "Министърът на външните работи на Федерална република Германия Хайко Мас ще направи работно посещение в Република Северна Македония в сряда, съобщава електронното издание на скопския вестник  „Независен“ . \r\nВ Скопие Маас ще се срещне с македонския си колега Никола Димитров, с когото ще обменят мнения за най-новите развития във вътрешнополитическата ситуация в страната, резултатите от последния Европейски съвет и възможните следващи стъпки, както и развитието на добросъседските отношения. \r\nДвамата дипломати ще обсъдят също ключовите моменти от отношенията между двете страни и възможностите за тяхното задълбочаване, както и текущата динамика на сътрудничество на регионално ниво. \r\nОсвен с Димитров германският външен министър ще се срещне с президента на югозападната ни съседка Стево Пендаровски и премиера Зоран Заев. \r\n \r\n Тереза Герова", "date": "2019.11.12", "title": "„Независен“ (Македония): Хайко Маас обяви посещение в Северна Македония"}
{"url": "http://www.focus-news.net/news/2019/11/12/2718636/mvr-trima-dushi-sa-zaginali-a-22-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 22 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 21 тежки пътнотранспортни произшествия. В София са регистрирани 44 леки и две тежки катастрофи, при които са пострадали двама души.", "date": "2019.11.12", "title": "МВР: Трима души са загинали, а 22 са пострадали при катастрофи в страната през изминалото денонощие"}
{"url": "http://www.focus-news.net/news/2019/11/12/2718638/s-22-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 22 см се е повишило нивото на Дунав при Свищов за изминалото денонощие. Това съобщиха от  хидрометеорологичната станция  в града. Водният стоеж на реката е 54 см, а температурата на водата 14.5 градуса. Ниска слоеста облачност ще има на места над българския участък на Дунав до пладне. След обяд ще е предимно слънчево, с разкъсана висока облачност. Ще духа слаб, на изток – умерен югоизточен вятър. Максималните температури ще са предимно между 17° и 21°.", "date": "2019.11.12", "title": "С 22 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/11/12/2718623/d-r-nigyar-dzhafer-dps-prividno-noviyat-byudzhet-na-nzok-za-2020-g-zapazva-starite-zatlacheni-problemi-i-disbalansi.html", "text": "Бюджетът на НЗОК за 2020 е нов, но запазва старите затлачени проблеми. Това каза за сутрешния блок  „Добро утро, Българи“  на  Радио „Фокус“  д-р Нигяр Джафер, народен представител от ПГ на ДПС и член на комисията по здравеопазване в НС, като уточни, че дисбалансът отново ще бъде факт. Ще останат старите проблеми и може би ще възникнат нови, добави тя. По думите й бюджетът няма да доведе до по-добра профилактика и заплащане на медицинските специалисти, нито ще подобри състоянието на лечебните заведения в отдалечените райони и общинските болници. „Този бюджет изглежда като дежа вю, защото през последните години Комисията по здравеопазване, ресорната бюджетна комисия, трайно приема параметри, които всяка година дават повече средства. Въпреки всичко този бюджет спокойно може да бъде наречен бюджет на отдалечаващата се реформа, на така чаканата реформа в здравната система. Още може да бъде наречен бюджет на безпомощното наблюдение на увеличаващите се неразплатени разходи в здравеопазването, както и бюджет на купеното временно спокойствие. Може би проблемът е в рамката на бюджета или пък в системните проблеми, които са се натрупали в здравеопазването“, поясни тя. Според д-р Нигяр Джафер е съмнително, че ще бъде постигнат и колективният трудов договор. Министърът на здравеопазването може да увеличи заплатите единствено на специалистите в директно подчинените на ведомството сфери, но не може да влияе върху заплащането на останалите, уточни тя. През този бюджет няма как да се постигне увеличение на заплащането, заяви народният представител от ПГ на ДПС. Според нея между първо и второ четене няма да бъдат приети никакви предложения на опозицията. Депутатът каза още, че на днешното заседание ще постави и въпроса за единната информационна интегрирана система в здравеопазването. \r\nВиктория МЕСРОБОВИЧ-КУВЕНДЖИЕВА", "date": "2019.11.12", "title": "Д-р Нигяр Джафер, ДПС: Привидно новият бюджет на НЗОК за 2020 г., запазва старите затлачени проблеми и дисбаланси"}
{"url": "http://www.focus-news.net/news/2019/11/12/2718639/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Духа силен вятър, във високите части има преминаваща мъгла. Сутрешните температури от 2 до 4 градуса. Лифтовите съоръжения не работят. Няма регистрирани инциденти.  \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.11.12", "title": "ПСС: Лоши са условията за туризъм в планините"}
{"url": "http://www.focus-news.net/news/2019/11/12/2718642/pregled-na-osnovnite-temi-v-burgaskiya-pechat.html", "text": "„Несебър посрещна кмета Николай Димитров като герой“ е водещото заглавие от днешния брой на вестник  „Черноморски фар“ . Той бе конвоиран, закле се и бе изпратен отново от хиляди под звуците „День победы\". Заедно с него бе доведен и общинският съветник Петър Тодоров, пише още вестникът. „Погват едрите плъхове, плъзнали в центъра на Бургас\" е друго заглавие от страниците на вестника. Изпъплили след разрушаването на старата Немска болница. Граждани от съседни улици са се оплакали от едрите екземпляри, тръгнали да се разхождат наоколо, обезпокоени от шума на багерите и срутването на стените, пояснява материалът. „Заради ремонт затварят част от Гурко\" е още едно заглавие от страниците на ежедневника. Във връзка с извършване на ремонтни дейности по ВиК мрежата, спират за две седмици автомобилното движение по улица „Гурко\", в участъка от улица „Трайко Китанчев\" до улица „Цар Симеон I\". Забраната влиза от 10.00 часа на 12.11.2019-а и ще продължи до 19.00 часа на 26.11.2019-а, уточнява статията. „След регулацията: Китайските тротинетки извън закона\" е темата на деня от днешния брой на „Черноморски фар\". „Актове падат в съда, защото возилата липсват в наредба. Експерти съветват хората да се вслушват и в мнението на водачите при узаконяването им“, пише още вестникът. Интервюто в днешния брой е с Радка Жекова, дългогодишен председател на сдружение „Диабетни грижи\" - Бургас.", "date": "2019.11.12", "title": "Преглед на основните теми в бургаския печат"}
{"url": "http://www.focus-news.net/news/2019/11/12/2718643/zadrastvane-se-e-obrazuvalo-na-bul-hristo-botev-v-plovdiv.html", "text": "Задръстване се е образувало на бул. „Христо Ботев“ в Пловдив, съобщи  слушател на Радио „Фокус“ . По думите му колоната от автомобили е километрична.", "date": "2019.11.12", "title": "Задръстване се е образувало на бул. „Христо Ботев“ в Пловдив"}
{"url": "http://www.focus-news.net/news/2019/11/12/2718644/izvarshva-se-rehabilitatsiya-na-patya-avtomagistrala-struma-lozenitsa-v-oblast-blagoevgrad.html", "text": "Извършва се рехабилитация на пътя автомагистрала „Струма“ – Лозеница от км 0 до км 10+754. Това съобщиха за  Радио „Фокус“ – Пирин  от Областно пътно управление – Благоевград. До 31 декември преминаването е ограничено за всички моторни превозни средства и ще се извършва по обходен маршрут: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В област Благоевград няма въведени други ограничения за движението на леки и товарни автомобили. Движението по автомагистрала „Струма“, главен път Е-79 и второкласен път Симитли – Гоце Делчев се осъществява нормално. През изминалата нощ не са регистрирани тежки пътни инциденти. Повишена опасност от падащи камъни има в Кресненското дефиле, също и в района на проходите Предел и Папаз Чаир. Пътните настилки на места са мокри и хлъзгави, на места видимостта е ограничена поради мъгла. \r\nЛивия НИНОВА", "date": "2019.11.12", "title": "Извършва се рехабилитация на пътя автомагистрала „Струма“ – Лозеница в област Благоевград"}
{"url": "http://www.focus-news.net/news/2019/11/12/2718641/balgarski-kameren-orkestar-dobrich-shte-predstavi-vecher-na-angliyskata-muzika-s-dirigent-svetlana-galianova.html", "text": "Творческият сезон на Български камерен оркестър - Добрич продължава с вечер на английската музика от 18.30 часа, предаде кореспондент на  Радио „Фокус” – Варна . В програмата са включени творби на Хенри Пърсел - сюита „Крал Артур“, Едуард Елгар - Серенада за струнни в Ми минор, Op. 20, Густав Холст – Сюита „Свети Павел”, и Бенджамин Бритън - Симпъл симфони Op. 4. Диригентът Светлана Галианова се завръща в родния си град за концерта „Английска музика“ тази вечер в Огледална зала „Нели Божкова“. Музиката е най-голямата любов на Светлана Галианова, посочи тя. На 24 години младият творец вече има немалък професионален опит като диригент. Дебют като диригент прави с Академичен симфоничен оркестър през ноември 2015 г. С концерт за пиано и оркестър №1 от Николай Метнер тя представя премиерно за България изпълнение със солист Агнес Данкова, пиано. През 2017 г. дирижира мащабен концерт по повод 260-годишнината от рождението на Моцарт, изнесен от Академичния симфоничен оркестър на Национална музикална академия. Същата година Светлана провежда първия си образователен концерт със Симфониета Видин. Заедно изнасят множество концерти, част от които в пещера „Магурата”. Работила е и със солиста на Московската филхармония Павел Минев, цигулка. През март 2017 г. дирижира юбилеен концерт на проф. д-р Петя Бъговска с гост-солист Пиер Марио Мурели от консерваторията в Милано. В началото на същата година Светлана участва в премиерата на спектакъла „Галактика на Поколенията“, изпълнен на сцената на театър „Сълза и Смях“, под съпровода на Академичния симфоничен оркестър с музика от Добромир Кисьов. През миналата година се дипломира като диригент с Концерт за пиано и оркестър №2 от Камий Сен-Санс и Девета симфония от Дм. Шостакович в изпълнение на Академичния симфоничен оркестър на НМА със солист Елвис Василев, пиано. Светлана Галианова успешно продължава традицията на професионалните жени диригенти на класическа музика в България, чието начало е поставено от първата жена диригент - Радосвета Бояджиева. \r\nЖулиета НИКОЛОВА", "date": "2019.11.12", "title": "Български камерен оркестър - Добрич ще представи вечер на английската музика с диригент Светлана Галианова"}
{"url": "http://www.focus-news.net/news/2019/11/12/2718634/vechernye-novosti-sarbiya-kosovo-izgubi-podkrepata-na-mnozinstvoto-v-oon.html", "text": "Косово загуби подкрепата на мнозинството в Организацията на обединените нации, след като Гана се превърна в 16-ата страна, която официално обяви, че оттегля признаването на на най-младата държава на Балканите, отбелязва електронното издание на белградския ежедневник  „Вечернье Новости“ . \r\nСпоред изданието към настоящия момент 96 държави в организацията продължават да подкрепят Прищина, докато 97 „зачитат териториалната цялост и суверенитет на Сърбия“. \r\nБившият сръбски посланик при Организацията за сигурност и сътрудничество в Европа (ОССЕ) Милован Божинович коментира пред вестника, че процесът на оттегляне на признанията на Косово вероятно ще продължи. „ \r\n„Макар тази дипломатическа кампания на сръбското правителство първоначално да се възприемаше скептично от някои наблюдатели, стана ясно, че някои държави, които по един или друг начин не са показали интерес от развитието на Балканите, са се присъединили към по-силната част на международната общност по въпроса за Косово, без да навлизат в същността на нещата. Въпреки това, когато им беше казано как възниква козметичният проблем и когато разбраха, че може да се случи нещо подобно с тях, особено в страните от африканския континент, имаше промяна в курса“, обясни Божинович. \r\nДипломатът добави, че би било „преувеличено да се каже, че оттеглянето на признаването ще има кардинално въздействие върху решаването на косовския въпрос\", но подчерта, че „това променя атмосферата за преговори\" между Белград и Прищина. \r\n \r\n Тереза Герова", "date": "2019.11.12", "title": "„Вечернье Новости“ (Сърбия): Косово изгуби подкрепата на мнозинството в ООН"}
{"url": "http://www.focus-news.net/news/2019/11/12/2718648/borislav-tsekov-institut-za-moderna-politika-izbornite-narusheniya-se-hiperbolizirat-s-vseki-sledvasht-vot.html", "text": "Изборните нарушения не трябва да бъдат пренебрегвани, но хиперболизирането им води до ескалиране на общественото недоверие. Това каза за сутрешния блок  „Добро утро, България“  на  Радио „Фокус“  основателят на Института за модерна политика д-р Борислав Цеков. По думите му най-важният критерий, по който трябва да отговаря една жалба за касиране е, че за да бъде уважено искането, то нарушенията трябва да са повлияли на изхода от изборното състезание. Второто е, че трябва да бъдат представени протоколи от СИК, от които да личи, че е имало спорни въпроси, добави Цеков. Той коментира искането за касиране на изборите в София и други населени места след местния вот у нас. „Всичко зависи от това дали има достатъчно доказателства за допуснати нарушения и дали те, ако бъдат доказани, са повлияли на изборния резултат. Важно е в София и в други общини, където има такова обжалване – Шумен, Сливен, и някои от столичните райони, жалбите да не са просто хвърчащи сигнали и твърдения, а да има конкретни данни, очевидци и документи, които да доказват, че изборният резултат би бил друг ако не са допуснати тези нарушения“, посочи той. Борислав Цеков каза още, че делата във връзка с касиране на изборите по закон трябва да приключат до 2 месеца. Той припомни, че процедурата по обжалване на изборните резултати е най-често прилагана в местните избори, които обикновено са най-оспорвани и сигналите са най-многобройни. Рядко се стига до цялостно касиране на изборния резултат, уточни Цеков. \r\nВиктория МЕСРОБОВИЧ-КУВЕНДЖИЕВА", "date": "2019.11.12", "title": "Борислав Цеков, Институт за модерна политика: Изборните нарушения се хиперболизират с всеки следващ вот"}
{"url": "http://www.focus-news.net/news/2019/11/12/2718647/za-poredna-godina-regionalen-istoricheski-muzey-blagoevgrad-se-vklyuchva-v-initsiativata-sedmitsa-na-bashtata.html", "text": "За поредна година Регионален исторически музей – Благоевград се включва в инициативата „Седмица на бащата”. Това съобщи за  Радио „Фокус” – Пирин  Здравка Димитрова, уредник в отдел „Връзки с обществеността”. Събитието ще се провежда до 17 ноември. „Седмицата е част от Национална кампания „Да бъдеш Баща“, която подкрепя равнопоставеното участие на мъжете в живота на децата”, уточни Димитрова. Тя допълни, че за бащите и децата, които ще посетят музея през тази седмица, входът ще е безплатен. \r\nЛивия НИНОВА", "date": "2019.11.12", "title": "За поредна година Регионален исторически музей – Благоевград се включва в инициативата „Седмица на бащата”"}
{"url": "http://www.focus-news.net/news/2019/11/12/2718649/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Днешното издание на предаването  „Добре дошли в Свищов“  на  Радио „Фокус“ – Велико Търново  ще е посветено на старта на новия управленски мандат в Общината. Новоизбраният за втори мандат за кмет на Свищов Генчо Генчев ще ни разкаже кои са първите решения, които бяха взети, след официалното му встъпване в длъжност в края на миналата седмица. Ще го попитаме, разбира се, и какво предстои пред Община Свищов.  \r\nВъв втората част на предаването наш събеседник ще е председателят на Общински съвет – Свищов д-р Кристиян Кирилов, който ще ни даде повече информация за дейността на институцията, нейния състав и първото й официално заседание, което предстои днес. \r\n \r\n Водещ на предаването е Луиза Транчева. Телефонът за връзка със студиото е 0885 303 375 .", "date": "2019.11.12", "title": "Акценти в предаването \"Добре дошли в Свищов\" на Радио \"Фокус\" - Велико Търново"}
{"url": "http://www.focus-news.net/news/2019/11/12/2718635/d-r-nigyar-dzhafer-dps-v-balgariya-se-otdelyat-edva-12-za-profilaktika-v-zdraveopazvaneto.html", "text": "В България се отделят едва 12% за профилактика в здравеопазването, сравнени със средните европейски стойности. Това каза за сутрешния блок  „Добро утро, Българи“  на  Радио „Фокус“  д-р Нигяр Джафер, народен представител от ПГ на ДПС и член на комисията по здравеопазване в НС. По думите й в повечето държави-членки на ЕС 20-25% отиват за профилактика.  „Да не говорим, че доплащанията в българската здравна система от страна на пациентите на ръка, дори пациентът да е здравно осигурен, достигат до 50%, при положение, че в ЕС са средно 18-20%. Ето за такива дисбаланси става въпрос и в този бюджет и тези дисбаланси ще бъдат, за съжаление, задълбочени. Освен това болничната помощ изисква все повече средства, но това не се отразяван върху заплащането на хората“, обясни тя.  \r\nД-р Нигяр Джафер коментира още, че в този си вид проектобюджетът на НЗОК за следващата година ще запаси старите проблеми, а вероятно и ще възникнат нови такива.  \r\nВиктория МЕСРОБОВИЧ-КУВЕНДЖИЕВА", "date": "2019.11.12", "title": "Д-р Нигяр Джафер, ДПС: В България се отделят едва 12% за профилактика в здравеопазването"}
{"url": "http://www.focus-news.net/news/2019/11/12/2718640/gd-granichna-politsiya-normalno-se-preminava-prez-granichnite-punktove-kulata-i-ilinden.html", "text": "Нормално се осъществява преминаването през граничните пунктове „Кулата“ и „Илинден“ на границата в Гърция. Това съобщиха за  Радио „Фокус“ – Пирин  от Главна дирекция (ГД) „Гранична полиция“. Няма данни за образували се колони от автомобили. На границата с Република Северна Македония трафикът на всички пунктове е с нормална интензивност.  \r\nЛивия НИНОВA", "date": "2019.11.12", "title": "ГД „Гранична полиция“: Нормално се преминава през граничните пунктове „Кулата“ и „Илинден“"}
{"url": "http://www.focus-news.net/news/2019/11/12/2718651/ogranicheno-e-dvizhenieto-za-avtomobili-nad-12-tona-po-patya-gramada-sinagovtsi-v-oblast-vidin-poradi-svlachishte.html", "text": "Ограничено е движението за автомобили над 12 тона по пътя Грамада – Синаговци поради свлачище. Това съобщиха за  Радио „Фокус“ – Видин  от Областно пътно управление. Обходният маршрут е по път I-1 Дунавци – Срацимирово и път III-141 Срацимирово - Грамада. Нормално се осъществява движението по главен път Е-79 в посока от и за ГКПП „Дунав мост 2“. В посока София пътуват предимно тежкотоварни автомобили. Най-много автомобили се движат в участъка Видин – Дунавци. На граничния пункт с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен и няма образувани опашки от чакащи автомобили. Остава забраната за преминаване на автомобили над 12 тона през прохода Петрохан.   \r\nВъв Видин трафикът е засилен на входно-изходните артерии на града, в централната градска част и по бул. „Панония\".  \r\nАнна ЛОЗАНОВА", "date": "2019.11.12", "title": "Ограничено е движението за автомобили над 12 тона по пътя Грамада – Синаговци в област Видин поради свлачище"}
{"url": "http://www.focus-news.net/news/2019/11/12/2718652/izlozhbata-moeto-uchilishte-moyat-patron-moyat-grad-na-uchenitsi-ot-osnovno-uchilishte-petko-rachov-slaveykov-e-otkrita-vav-foayeto-na-obshtina-stara-zagora.html", "text": "Изложба с рисунки под надслов „Моето училище, моят патрон, моят град“ на ученици от Второ основно училище „Петко Рачов Славейков“ е открита във фоайето на Община Стара Загора. Това съобщиха от пресцентъра на  Общината . Проявата е част от Славейковите дни, които се провеждат всяка година в учебното заведение. \r\nМия, едно от „славейчетата“ на училището, поздрави присъстващите с любима детска песен. После учениците от V д клас рецитираха стихове на Петко Славейков. \r\nПо време на откриването бе припомнено делото на Славейков и приносът му за развитие на българското просвещение. Акцентът беше и фактът, че той е първият граждански управник на Стара Загора. \r\n„От рисунките Ви разбирам, колко обичате Вашето училище. Нарисували сте го в различни цветове, красиво, колкото искате да бъде. Поздравявам Ви за вашите умения и талант! Бъдете удовлетворени, че учите в едно от най- хубавите училища, бъдете горди с името на Вашия патрон Петко Рачов Славейков!“, каза Иванка Сотирова, зам.-кмет на Община Стара Загора. Тя благодари на родителите и училищното настоятелство, че подкрепят децата. Подчерта и инициативността на директора Милена Желязкова за различните прояви, особено за създаването на Националния конкурс „Ще обичам аз от сърце таз земя и тоз народ“.  \r\n„Благодаря на Община Стара Загора за възможността оттук да стартират Славейковите дни. Благодаря за подкрепата , която ни давате“, сподели Милена Желязкова. Тя обясни, че децата научават повече за своя патрон по време на дните посветени на Славейков.  \r\nВ програмата има още различни прояви в областта на литературата, историята, науката, спорта. Ще има срещи с известни личности, което винаги мотивира децата да бъдат дисциплинирани и да постигат мечтите си.", "date": "2019.11.12", "title": "Изложбата „Моето училище, моят патрон, моят град“ на ученици от основно училище „Петко Рачов Славейков“ е открита във фоайето на Община Стара Загора"}
{"url": "http://www.focus-news.net/news/2019/11/12/2718653/trima-dushi-sa-postradali-pri-sblasaka-mezhdu-patnicheski-vlak-i-lek-avtomobil-v-mezhdugarieto-krumovo-asenovgrad.html", "text": "Трима души са пострадали при сблъсъка между пътнически влак и лек автомобил в междугарието Крумово - Асеновград. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента е подаден към 07.00 часа тази сутрин. Катастрофата между лек автомобил „Опел“ и пътнически влак по направление Пловдив - Асеновград е станала на охраняем жп прелез в индустриалната зона на Асеновград. В болница за спешна медицинска помощ са откарани 32-годишният водач на колата и двама пътници – на 25 и 30 години. По първоначални данни с по-сериозни наранявания е 30-годишният, който пътувал на предната седалка. На шофьора е взета кръвна проба за алкохол. Машинистът, който е на 51 години, е тестван с дрегер, като резултатът е отрицателен. В районното управление е отведен 60-годишният кантонер, чиято алкохолна проба е отчела положителен резултат – над 1.5 промила. За случая е уведомена Районната прокуратура. Предстои да бъдат изяснени обстоятелствата и причините за възникване на инцидента. \r\nТони МИХАЙЛОВ", "date": "2019.11.12", "title": "Трима души са пострадали при сблъсъка между пътнически влак и лек автомобил в междугарието Крумово - Асеновград"}
{"url": "http://www.focus-news.net/news/2019/11/12/2718657/mezhdunarodna-konferentsiya-na-tema-svidetelstvo-sluzhenie-i-bogosluzhenie-na-tsarkvata-shte-se-provede-v-bogoslovskiya-fakultet-na-sofiyskiya-universitet.html", "text": "Международна конференция на тема „Свидетелство, служение и богослужение на Църквата“ ще се проведе в Богословския факултет на Софийския университет, предаде репортер на  Агенция „Фокус“ . Организатор е Богословският факултет, Катедра „Практическо богословие“. Събитието ще се проведе в рамките на два дни, като официалното откриване е днес в 10.00 часа, а програмата ще продължи и през утрешния ден. Конференцията ще бъде открита от доц. д-р Костадин Нушев и доц. д-р Иво Янев. Приветствие към участниците ще бъде направено от доц. д-р Андриан Александров, зам.-декан по международната, научна и проектна дейност на Богословски факултет. \r\nНикола ПЕТКОВ", "date": "2019.11.12", "title": "Международна конференция на тема „Свидетелство, служение и богослужение на Църквата“ ще се проведе в Богословския факултет на Софийския университет"}
{"url": "http://www.focus-news.net/news/2019/11/12/2718655/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Обявяването на ограничителни мерки срещу сондажните дейности на Турция в Източното Средиземноморие, мирният форум в Париж с участието на лидерите от региона, планирано посещение на германския външен министър Хайко Маас в Скопие, както и подкрепата за Косово в ООН са част от основните теми, върху които акцентират водещите балкански печатни издания.  \r\n \r\n*** \r\n  Косово загуби подкрепата на мнозинството в Организацията на обединените нации, след като Гана се превърна в 16-ата страна, която официално обяви, че оттегля признаването на на най-младата държава на Балканите, отбелязва електронното издание на белградския ежедневник  „Вечернье Новости“ . \r\nСпоред изданието към настоящия момент 96 държави в организацията продължават да подкрепят Прищина, докато 97 „зачитат териториалната цялост и суверенитет на Сърбия“. \r\nБившият сръбски посланик при Организацията за сигурност и сътрудничество в Европа (ОССЕ) Милован Божинович коментира пред вестника, че процесът на оттегляне на признанията на Косово вероятно ще продължи. „ \r\n„Макар тази дипломатическа кампания на сръбското правителство първоначално да се възприемаше скептично от някои наблюдатели, стана ясно, че някои държави, които по един или друг начин не са показали интерес от развитието на Балканите, са се присъединили към по-силната част на международната общност по въпроса за Косово, без да навлизат в същността на нещата. Въпреки това, когато им беше казано как възниква козметичният проблем и когато разбраха, че може да се случи нещо подобно с тях, особено в страните от африканския континент, имаше промяна в курса“, обясни Божинович. \r\nДипломатът добави, че би било „преувеличено да се каже, че оттеглянето на признаването ще има кардинално въздействие върху решаването на косовския въпрос\", но подчерта, че „това променя атмосферата за преговори\" между Белград и Прищина. \r\n \r\n*** \r\n  Министърът на външните работи на Федерална република Германия Хайко Мас ще направи работно посещение в Република Северна Македония в сряда, съобщава електронното издание на скопския вестник  „Независен“ . \r\nВ Скопие Маас ще се срещне с македонския си колега Никола Димитров, с когото ще обменят мнения за най-новите развития във вътрешнополитическата ситуация в страната, резултатите от последния Европейски съвет и възможните следващи стъпки, както и развитието на добросъседските отношения. \r\nДвамата дипломати ще обсъдят също ключовите моменти от отношенията между двете страни и възможностите за тяхното задълбочаване, както и текущата динамика на сътрудничество на регионално ниво. \r\nОсвен с Димитров германският външен министър ще се срещне с президента на югозападната ни съседка Стево Пендаровски и премиера Зоран Заев. \r\n \r\n*** \r\n  Президентът на Косово Хашим Тачи проведе двустранна среща с държавния глава на Франция Еманюел Макрон, с когото обсъди диалога със Сърбия, както и евроатлантическата перспектива на най-младата държава на Балканите и региона като цяло, съобщава електронното издание на прищинския ежедневник  Bota Sot . \r\nСпоред съобщението от пресслужбата на Тачи, той е уверил, че Косово е готово за подписването споразумение със Сърбия.„Готови сме да продължим диалога със Сърбия и да постигнем окончателно мирно споразумение, което ще донесе взаимно признание и членство в Организацията на обединените нации\", цитира изданието думите на Тачи от срещата му с Макрон.  \r\n„Това означава завършване на международната консолидация на Косово\", а също и „проправяне на пътя за чуждестранните инвестиции\". \r\n„Това означава развитие за Косово. Това означава повече възможности за просперитет, за по-добър живот на всички граждани на Косово\". \r\nТачи е говорил и за за евроатлантическата перспектива на страната.„Косово има само една цел: членството в НАТО и ЕС. Нищо не ни отклонява от тази цел и този път “, е уверил държавният глава на най-младата държава на Балканите. \r\nНа свой ред Макрон е потвърдил подкрепата си за устойчив мир и развитие в Косово, както и в целия регион. \r\n \r\n*** \r\n  Съветът на Европейския съюз прие рамка за ограничителни мерки в отговор на нерегламентираните сондажни дейности на Турция в Източното Средиземноморие. Рамката ще даде възможност за санкциониране на лица или организации, отговорни или участващи в проучванията за петрол в Източното Средиземноморие, пояснява електронното издание на атинския ежедневник  Protothema . \r\nПредвидените мерки включват забрана за пътуване до ЕС и замразяване на активи за лица и блокиране на активи за субекти. Рамката за ограничителни мерки позволява да се поставят под санкции: \r\n \r\n- лица или организации, отговорни за сондажни дейности, свързани с проучването и производството на въглеводороди, които не са разрешени от Кипър в рамките на нейните териториални води, изключителна икономическа зона (ИИЗ) или континентален шелф; \r\n- лица или организации, които предоставят финансова, техническа или материална подкрепа за горепосочените сондажни дейности; \r\n-лица или организации, свързани с тях. \r\n \r\nРешението е пряко последствие от заключенията на Съвета от 14 октомври 2019 г., които бяха одобрени от Европейския съвет на 17-18 октомври 2019 г. Тогава ЕС потвърди пълната си солидарност с Кипър по отношение на зачитането на суверенитета и суверенните му права в съответствие с международното право и покани Комисията и Европейската служба за външна дейност да представят предложения за рамка за ограничителни мерки. \r\n***", "date": "2019.11.12", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/11/12/2718654/novoizbraniyat-kmet-na-obshtina-aksakovo-inzh-atanas-stoilov-polozhi-kletva.html", "text": "На тържествена сесия, с участието на областния управител на Варна Стоян Пасев, снощи бе конституиран новият Общински съвет (ОбС)на Аксаково, а инж. Атанас Стоилов положи клетва като кмет, след като спечели местните избори на първи тур със 76% подкрепа, предаде репортер на  Радио „Фокус“ – Варна  . „За мен е изключителна чест на бъда кмет на Община Аксаково. Да бъдеш избиран е все по-тежко всеки следващ път, тъй като хората имат реални, ясни претенции към работата ти, очаквания и изисквания, на които трябва да отговаряш. А високият резултат е благодарение на добрата работа - както на екипа, така и на Общинския съвет. Лесно е да градиш върху солидна основа и аз съм благодарен на всички, с които в годините я създаваме и надграждаме. Голямото доверие аз приемам като огромна отговорност“, каза инж. Стоилов, минути след като положи клетва. \r\n„Високо сте поставили летвата и очакванията от вас са огромни\", коментира областният управител Стоян Пасев. \r\n„Община Аксаково като сила и развитие отстъпва само на Варна. В следващите 4 години имаме шанса да реализираме изключително сериозни проекти, които ще променят живота на всички - отварянето на магистрала „Хемус” към град Игнатиево е във финалната си проектна фаза. Икономическата зона, която подготвяме с Община Варна, също вече е в подготвителна фаза. Направили сме постъпки за обособяването на 10 000 декара земя. В този мащаб и на това място това ще е най-мощната индустриална зона в страната, тъй като ще се формира в близост до две пристанища, летищен комплекс и две магистрали”. Така новоизбраният кмет на Община Аксаково инж. Стоилов маркира основните приоритети за развитие на общината в следващите четири години. \r\nВеднага след клетвата на инж. Атанас Стоилов и на кметовете на населените места в общината, Светла Добрева от ГЕРБ бе избрана председател на ОбС - Аксаково.  \r\nДесислава ВАСИЛЕВА", "date": "2019.11.12", "title": "Новоизбраният кмет на Община Аксаково инж. Атанас Стоилов положи клетва"}
{"url": "http://www.focus-news.net/news/2019/11/12/2718656/tass-okolo-50-raketi-sa-izstrelyani-kam-izrael-ot-ivitsata-gaza.html", "text": "Около 50 ракети са изстреляни в посока израелска територия от Ивицата Газа. Това съобщава руската информационна агенция  TACC , като се позовава на информация от израелската армия.  \r\nСъгласно представените данни, 20 от снарядите са прихванати от ПВО на Израел. \r\n\"Около 50 ракети бяха изстреляни от Ивицата Газа в Израел в 09:10 тази сутрин (местно време). Системата за противовъздушна отбрана на прихвана около 20 от тях\", се казва в изявление, разпространено от военните. \r\nНа сутринта на 12 ноември на няколко пъти в Тел Авив, Ришон Лезион, Бат Ям и Холон, както и в големите градове Ашдод и Ашкелон в южната част на Израел и районите, съседни на ивицата Газа, бяха задействани сирени за опасност от въздушни нападения. Според израелското държавно радио Kan, една от многото ракети, изстреляни от Газа, е поразила жилищна сграда в южната част на страната. Няма постъпила информация за жертви, но сградата е повредена. \r\nВ нощта на 12 ноември Израел нападна командващия радикалната палестинска групировка \"Ислямски джихад\" Баха Абу ал-Ата. Според радио Kan Ал-Ата е убит, а още трима са ранени. \r\n \r\n Тереза Герова", "date": "2019.11.12", "title": "ТАСС: Около 50 ракети са изстреляни към Израел от Ивицата Газа"}
{"url": "http://www.focus-news.net/news/2019/11/12/2718658/okolo-53-kg-kontrabanden-tyutyun-e-izzet-pri-politseyska-operatsiya-predi-tets-vidin-na-izhoda-na-oblastniya-grad.html", "text": "Чували с контрабанден тютюн са иззели вчера служители на Районно управление на МВР-Видин. Това съобщиха от  ОДМВР - Видин . В хода на проведена специализирана операция по линия „Акцизи“, на изхода на областния град (преди ТЕЦ - Видин), полицаи спрели за проверка лек автомобил „Фиат Пунто“ с пернишка регистрация. Колата шофирал 24-годишен мъж от Перник. В багажника на превозното средство полицаите установили осем чувала, пълни с нарязан тютюн без бандерол. Общото тегло на иззетата нередовна акцизна стока възлиза на около 53 кг. Дежурна оперативна група извършила оглед на местопроизшествието. Работата на разследващите по случая продължава, в районното управление е образувано досъдебно производство за престъпление по чл.234, ал.1 от Наказателния кодекс.  \r\nОт началото на годината, при извършени проверки и специализирани операции в област Видин, полицейските служители са иззели 170 539 къса цигари и 638 кг нарязан тютюн без бандерол.", "date": "2019.11.12", "title": "Около 53 кг контрабанден тютюн е иззет при полицейска операция преди ТЕЦ-Видин на изхода на областния град"}
{"url": "http://www.focus-news.net/news/2019/11/12/2718645/hashim-tachi-na-sreshtata-s-frenskiya-prezident-kosovo-e-gotovo-za-sporazumenie-sas-sarbiya.html", "text": "Президентът на Косово Хашим Тачи проведе двустранна среща с държавния глава на Франция Еманюел Макрон, с когото обсъди диалога със Сърбия, както и евроатлантическата перспектива на най-младата държава на Балканите и региона като цяло, съобщава електронното издание на прищинския ежедневник  Bota Sot . \r\nСпоред съобщението от пресслужбата на Тачи, той е уверил, че Косово е готово за подписването споразумение със Сърбия.„Готови сме да продължим диалога със Сърбия и да постигнем окончателно мирно споразумение, което ще донесе взаимно признание и членство в Организацията на обединените нации\", цитира изданието думите на Тачи от срещата му с Макрон.  \r\n„Това означава завършване на международната консолидация на Косово\", а също и „проправяне на пътя за чуждестранните инвестиции\". \r\n„Това означава развитие за Косово. Това означава повече възможности за просперитет, за по-добър живот на всички граждани на Косово\". \r\nТачи е говорил и за за евроатлантическата перспектива на страната.„Косово има само една цел: членството в НАТО и ЕС. Нищо не ни отклонява от тази цел и този път “, е уверил държавният глава на най-младата държава на Балканите. \r\nНа свой ред Макрон е потвърдил подкрепата си за устойчив мир и развитие в Косово, както и в целия регион. \r\n \r\n Тереза Герова", "date": "2019.11.12", "title": "Хашим Тачи на срещата с френския президент: Косово е готово за споразумение със Сърбия"}
{"url": "http://www.focus-news.net/news/2019/11/12/2718661/dvizhenieto-se-osashtestvyava-v-edna-lenta-po-chast-ot-pat-ii-11-milkovitsa-somovit-v-oblast-pleven-zaradi-remont.html", "text": "Движението се осъществява в една лента по част от път II-11 Милковица - Сомовит от км 196 до км 206 до 29 ноември. Това съобщиха за  Радио „Фокус“  от Областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци. Пътните настилки са сухи. Максималните температури ще бъдат между 15° и 20°. Движението по път III-137 Кнежа – Гостиля от км 5 до км 19 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е до 15 ноември. Движението по път III-3404 Дебово – Любеново от км 4 до км 7 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е до 15 ноември. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.11.12", "title": "Движението се осъществява в една лента по част от път II-11 Милковица - Сомовит в област Плевен заради ремонт"}
{"url": "http://www.focus-news.net/news/2019/11/12/2718665/15-000-evro-i-1-500-lv-sa-otkradnati-ot-ofis-na-schetovodna-kashta-v-gotse-delchev.html", "text": "15 000 евро и 1 500 лв. са били откраднати от офис на счетоводна къща в Гоце Делчев. Това съобщиха от  ОДМВР – Благоевград.   Полицейски служители на Районно управление на МВР-Гоце Делчев работят по полученото съобщение за извършена във времето от 19.00 часа на 9 ноември до 08.50 часа на 11 ноември кражба. За случая е уведомена Районна прокуратура – Гоце Делчев. Образувано е досъдебно производство.", "date": "2019.11.12", "title": "15 000 евро и 1 500 лв. са откраднати от офис на счетоводна къща в Гоце Делчев"}
{"url": "http://www.focus-news.net/news/2019/11/12/2718663/47-godishen-mazh-e-zadarzhan-za-poboy-nad-43-godishen-zhitel-na-selo-churicheni.html", "text": "47-годишен мъж е задържан за нанасяне на побой над 43-годишен жител на село Чуричени. Това съобщиха от  ОДМВР – Благоевград . Сигналът за инцидента е получен около 11.10 часа на 11 ноември в Районно управление на МВР – Петрич. 43-годишният мъж е открит с травма на главата в дворно място на къщата му. След незабавно поведени оперативно-издирвателни действия полицейски служители са задържали 47-годишен мъж от селото. По случая е образувано досъдебно производство. Работата продължава.", "date": "2019.11.12", "title": "47-годишен мъж е задържан за побой над 43-годишен жител на село Чуричени"}
{"url": "http://www.focus-news.net/news/2019/11/12/2718646/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-13-noemvri.html", "text": "„Софийска вода” временно ще прекъсне водоснабдяването в някои части на столицата на 13 ноември 2019 г. (сряда), съобщиха от пресцентъра на  дружеството . \r\nВъв връзка с извършване на строително-монтажни работи на Пречиствателна станция за питейни води „Бистрица“ се налага спиране на водоподаването от 12.00 до 20.00 часа на клиентите на „Софийска вода”, живеещи в района на: \r\n- Южна част на бул. „Околовръстен път“ между пътя за лифт „Симеоново“ до бул. „Симеоновско шосе“; \r\n- Южна част на бул. „Околовръстен път“ между бул. „Черни връх“ до бул. „България“ - бензиностанция „Шел“, база на „Волф“, Езиково училище и частна детска градина „ЕСПА“; \r\n- ЖСК „Малинова долина“;  \r\n- кв. „Витоша“ – карето между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“, в което влизат комплексите „Макси“, „Преслав“ и „Градина“; \r\n- кв. „Мирчо Драганов“ - карето между: бул. „Черни връх“ от №91 до №151, ул. „Димитър  Манев“, ул. „ген. Иван Колев“ и бул. „Околовръстен път“; \r\n- кв. „Манастирски ливади изток“ – карето между ул. „Луи Айер“, ул. „Шарл Шампо“, бул. „Околовръстен път“ и ул. „Йордан Бакалов Стубел“; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:   \r\n- ЖСК „Малинова долина“ - пред бл.29, от 00.00 ч. на 14 ноември 2019 г.; \r\n- кв. „Манастирски ливади-изток“ - ул. „Луи Айер“, колелото на автобуса, от 00.00 ч. на 14 ноември 2019 г. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.11.12", "title": "„Софийска вода” временно ще прекъсне водоснабдяването в някои части на столицата на 13 ноември"}
{"url": "http://www.focus-news.net/news/2019/11/12/2718659/api-do-1730-chasa-dvizhenieto-shte-se-osashtestvyava-v-izprevarvashtata-lenta-pri-km-103-na-am-trakiya-v-posoka-sofiya-poradi-remont.html", "text": "До 17.30 часа днес движението ще се осъществява в изпреварващата лента при км 103 на АМ „Тракия“ в посока София поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . \r\nДо 17.00 часа трафикът в участъка от км 36 до км 38 на АМ „Тракия\" в двете посоки се осъществява в една лента поради ремонтни дейности на мантинели. Ограничено е движението в изпреварващата лента, като движението се осъществява в активната лента.  \r\nУчастъците са сигнализирани с пътни знаци.", "date": "2019.11.12", "title": "АПИ: До 17.30 часа движението ще се осъществява в изпреварващата лента при км 103 на АМ „Тракия“ в посока София поради ремонт"}
{"url": "http://www.focus-news.net/news/2019/11/12/2718660/sport-rodzhar-federer-shte-igrae-sreshtu-mateo-beretini-na-turnira-v-london.html", "text": "Шесткратният шампион Роджър Федерер ще играе срещу Матео Беретини в двубой от финалите на АТП в Лондон. Срещата помежду им е втора в програмата и се очаква да започне не преди 16:00 часа. \r\nВ първия си мач в тазгодишното издание на турнира швейцарецът допусна загуба от Доминик Тийм с 5:7, 5:7. Така австриецът надигра Федерер за трети път тази година, а в общия баланс поведе с 5:2. \r\nНа старта Матео Беретини бе победен от Новак Джокович с 6:2, 6:1.", "date": "2019.11.12", "title": "Спорт: Роджър Федерер ще играе срещу Матео Беретини на турнира в Лондон"}
{"url": "http://www.focus-news.net/news/2019/11/12/2718667/krasen-stanchev-ikonomist-bankata-za-razvitie-na-briks-nyama-golyamo-znachenie-v-svetoven-mashtab.html", "text": "Възможно е страните от БРИКС да направят такава банка за развитие, но тя ще бъде от някакво тяхно си значение, тоест ще финансират проектите такива, каквито са Черноморска банка за търговия и развитие, Азиатската банка за развитие, Латиноамериканската или Южноамериканската банка за развитие. Това каза в интервю за  Агенция „Фокус“  икономистът Красен Станчев. Той обясни, че това ще означава, че такава банка по-скоро ще се опита да активизира търговията между самите държави вътре в БРИКС, отколкото да бъде международен икономически фактор. „Тя ще има по-скоро някакво значение за отделните страни, поради една много проста причина. Колкото и да са големи тези икономики, те относително малко си тъгуват една с друга. Другото нещо, което според мен е много важно за разбирането на възможностите за въпросната банка: оценявам това, че те трудно си сътрудничат заради обстоятелството, че имат много различни икономически системи. Например, Русия и Бразилия са икономики с много силно държавно участие, с много силен контрол от страна на правителствата и с доста странна социална политика. Много са им странни социалните държави – те се финансират предимно от ресурси. Докато Китай и Индия са много конкурентни и растящи икономики. Бразилия и Русия от около 12 години насам или имат много мижав икономически растеж, както е при Русия, или нямат растеж. За Русия тези неща се свързват с много специфични фактори, един от които е ресурсността на икономиката й, а другият фактор е войната в Украйна и съответно търговските проблеми, които възникват по този повод. И другото нещо, последното, което е много важно по повод Банката за развитие между тези страни е това, че ако се погледне историята на търговията от последните 200 години, ще се види, че винаги тези икономики са били относително малко отворени, защото са големи, не защото са лоши. И ако се види стойността на износа в техните икономики, то тази стойност е повече от два пъти по-ниска в повечето страни, в сравнение с България. Тоест България е много по-ефективна от гледна точка на икономика и износ, отколкото Южна Африка“, допълни още Красен Станчев.  \r\nТеодора ПАВЛОВА  \r\n \r\n Пълния текст на интервюто четете по-късно в „Мнение“", "date": "2019.11.12", "title": "Красен Станчев, икономист: Банката за развитие на БРИКС няма голямо значение в световен мащаб"}
{"url": "http://www.focus-news.net/news/2019/11/12/2718668/obshtina-burgas-zapochva-kampaniyata-koy-stoi-sreshtu-men-v-mrezhata.html", "text": "За пета поредна година Местната комисия за борба срещу противообществените прояви на малолетни и непълнолетни в Бургас ще даде старт на кампанията \"Кой е срещу мен в мрежата?\". Това съобщиха от пресцентъра на  Община Бургас . Инициативата се организира в партньорство с \"Ер Ен Трейдинг\" ЕООД и ЕООД \"Г. Деведжиев\", основател на платформата \"Детски лагери\" (www.DetskiLageri.com). Тази година в кампанията ще вземат участие петокласниците от три бургаски училища: СУ \"Княз Борис I\", СУ \"Ал. Г. Коджакафалията\" и СУ \"Васил Априлов\". Лектори от ГД \"БОП\" ще разяснят на децата как да сърфират безопасно в интернет и как да се предпазват от опасностите, които крие той. \r\nКампанията ще се проведе в два поредни дни - днес и на 13 ноември 2019 г. Дискусиите с учениците са на 12 ноември от 12.00 ч. в СУ \"Княз Борис I\" и от 13.30 ч. в СУ \"Васил Априлов\", а на 13 ноември дискусия ще има и с учениците от СУ \"Ал. Г. Коджакафалията\" от 08.00 ч. сутринта. В 12.30 ч. в зала \"Бойчо Брънзов\" на същата дата децата от трите училища ще покажат как могат да се забавляват без дигитални устройства извън мрежата, като ще премерят сили в спортни състезания.", "date": "2019.11.12", "title": "Община Бургас: Започва кампанията \"Кой стои срещу мен в мрежата\""}
{"url": "http://www.focus-news.net/news/2019/11/12/2718650/v-administrativen-sad-vratsa-e-obrazuvano-delo-po-zhalba-sreshtu-izbora-na-kmet-na-obshtina-borovan.html", "text": "В Административен съд – Враца е образувано дело по жалба срещу избора на кмет на Община Борован. Това съобщиха от пресцентъра на  Съда . В съда е образувано адм. дело № 795/2019 г. по жалба на кандидат за кмет на Община Борован против Решение № 132-МИ от 04.11.2019 г. на ОИК – Борован. С оспореното решение е обявен за избран за кмет на Община Борован на втори тур от произведените местни избори кандидат Десислава Димитрова Тодорова. \r\nВ жалбата са изложени твърдения за допуснати множество нарушения на изборните правила, предопределили констатиране на неистински изборен резултат. Отделно от претендираната незаконосъобразност на решението, излага доводи за нищожност на същото, като прието при липса на предписаното в Изборния кодекс мнозинство от две трети от присъстващите членове на ОИК. Отправено е искане към съда да отмени Решение № 132-МИ/04.11.2019 г. на ОИК – Борован и да обяви избора за кмет за недействителен. \r\nВ Съда са образувани и други четири административни дела по жалби за допуснати нарушения на Изборния кодекс. Адм. дело № 796/2019 г. е образувано по жалба на кандидат за кмет. Адм. дело № 797/2019 г. и адм. дело № 798/2019 г. са образувани по жалби на зам.-председател и член на СИК в с. Малорад, община Борован, а адм. дело № 799/2019 г. е образувано по жалба на зам.-председател на ПСИК.  \r\nВ жалбите се съобщава за допуснати нередности в част от преброените бюлетини, съгласно методическите указания на ЦИК.", "date": "2019.11.12", "title": "В Административен съд – Враца е образувано дело по жалба срещу избора на кмет на Община Борован"}
{"url": "http://www.focus-news.net/news/2019/11/12/2718670/20-000-lv-sa-otkradnati-ot-apartament-v-razgrad.html", "text": "20 000 лв. са откраднати от апартамент в Разград. Това съобщиха от  ОДМВР - Разград . Жилището е собственост на 46-годишен мъж и е било отключено с подправен ключ за времето между 30 октомври и 10 ноември. Сигналът за липсата на парите е подаден на 11 ноември в РУ - Разград. По случая е започнато разследване.", "date": "2019.11.12", "title": "20 000 лв. са откраднати от апартамент в Разград"}
{"url": "http://www.focus-news.net/news/2019/11/12/2718669/the-times-torite-preduprediha-faradzh-shte-bade-vinoven-ako-velikobritaniya-ne-napusne-es.html", "text": "Найджъл Фарадж ще носи лична отговорност, ако Великобритания не напусне структурите на Общността. Това предупредиха министрите от кабинета в Лондон след заседание, съобщава националният ежедневник  The Times . \r\nОт редакцията припомнят, че „Партията Брекзит“ на Фарадж обеща да се бори с консерваторите за гласовете на гражданите. \r\nФарадж заяви, че неговата партия няма да оспори 317-те мандата, спечелени от консерваторите на последните избори, на фона на опасенията, че ще раздели гласовете за Брекзит. Въпреки това, партията му все още ще се състезава за около 300 места, включително за тези, излъчени от централната и северната част на Англия. Премиерът Борис Джонсън ще се нуждае от тях, за да спечели мнозинство. \r\n \r\n Тереза Герова", "date": "2019.11.12", "title": "The Times: Торите предупредиха: Фарадж ще бъде виновен, ако Великобритания не напусне ЕС"}
{"url": "http://www.focus-news.net/news/2019/11/12/2718673/tass-ek-e-predlozhila-nova-tristranna-sreshta-za-gazovite-vaprosi-na-19-noemvri.html", "text": "Европейската комисия е предложила да се проведе тристранна среща за газовите проблеми на 19 ноември, но към момента потвърждение от всички участници не е получено. Това съобщи за  ТАСС  източник от EK. \r\n„Към настоящия момент 19 Ноември се разглежда като дата за провеждане на среща, обаче тя все още не е потвърдена от страните“, поясни източникът на агенцията. \r\nПредставители на Европейския съюз, Русия и Украйна проведоха консултации, но не са достигнали никакъв прогрес по ключовия въпрос за взаимно отказване от съдебни искове, включително Стохколмския арбитраж и отмяната на антимонополните постановления на Киев. По въпроса с нулевия вариант по съдебните искания (който е част от пакетното решение на ЕС по транзита на газ за 2020) няма прогрес. Тази тема не се е обсъждала на закритите консултации на експертно ниво на 8 ноември, както и при размяната на писма от страните“.", "date": "2019.11.12", "title": "ТАСС: ЕК е предложила нова тристранна среща за газовите въпроси на 19 ноември"}
{"url": "http://www.focus-news.net/news/2019/11/12/2718672/dimitar-ivanov-park-za-tantsuvashti-mechki-belitsa-golyama-chast-ot-nashite-obitateli-veche-spyat-zimen-san.html", "text": "Голяма част от обитателите на Парка за танцуващи мечки в Белица вече спят зимен сън. Това каза за  Радио „Фокус“ - Пирин  Димитър Иванов, управител на парка. Той отбеляза, че не всички мечки са заспали, тъй като все още е рано. „Една голяма част вече се отправиха към бърлогите си. Имаме някъде около 10 мечки, които не сме виждали през последните две-три седмици. Приемаме, че те вече са заспали зимен сън. Останалите мечки подготвяме за зимен сън, като това е един дълъг процес“, посочи още Иванов. Той отбеляза, че общия брой на обитателите на парка е двадесет и две животни.  \r\nИванов заяви, че към днешна дата паркът все още е отворен за посетители и ще може да се разгледа до 30 ноември. „От 1 декември вече ще бъде затворен, защото тогава очакваме да има сняг и мечките ще спят зимен сън. В момента работното време на Парка за танцуващи мечки е от 12.00 до 18.00 часа. Обиколки се правят непрекъснато, като екскурзоводите работят. Трябва да предупредя, че възможността да се види мечка е доста по-малка, защото самите те са много малко активни. В мястото, където се прави обиколката за разходка, имаме все още около 6 будни мечки. По това време, ако успеят посетителите да ги видят, е късмет“, коментира Иванов.  \r\nТой отбеляза, че е необходимо предварително записване само когато паркът ще бъде посетен от група от над 10 души. „Тогава е необходимо да се обадят предварително, за да може ние да сме подготвени с организацията. Ако идват с по-голям автобус и им е за първи път, ще трябва да им обясним как да стигнат до нас. Има някой условности на парка, като това, че е на 1300 - 1400 м надморска височина, в планината, и не можем да кажем какво ще е времето. Като групово посещение съответно ще бъдат информирани и за намаление на билета за вход“, уточни Иванов. \r\nЛивия НИНОВА", "date": "2019.11.12", "title": "Димитър Иванов, Парк за танцуващи мечки – Белица: Голяма част от нашите обитатели вече спят зимен сън"}
{"url": "http://www.focus-news.net/news/2019/11/12/2718666/27-godishen-mazh-e-zaginal-pri-paten-intsident-na-bul-simeonovsko-shose-v-sofiya.html", "text": "27-годишен мъж е загинал при пътен инцидент на бул. „Симеоновско шосе“ в София. Това съобщиха от пресцентъра на  МВР . Сигналът за инцидента е подаден малко преди 7.00 часа тази сутрин. По първоначални данни на бул. „Симеоновско шосе“ 27-годишен мъж, пресичал пътното платно, е бил блъснат от лек автомобил. От удара пешеходецът е починал на място. Водачът е задържан в Първо РУ. На мястото на инцидента е извършен  оглед.  \r\nПо случая е образувано досъдебно производство, в рамките на което ще се изясняват всички обстоятелства и причини, довели до пътнотранспортното произшествия.", "date": "2019.11.12", "title": "27-годишен мъж е загинал при пътен инцидент на бул. „Симеоновско шосе“ в София"}
{"url": "http://www.focus-news.net/news/2019/11/12/2718671/novite-obshtinski-savetnitsi-kam-stolichniya-obshtinski-savet-polozhiha-kletva.html", "text": "Новите общински съветници към столичния общински съвет положиха клетва, предаде репортер на Агенция  „Фокус“ .  Клетвата гласи: \"Заклевам се в името на Република България да спазвам конституцията и законите на страната и във всичките си действия да се ръководя от интересите на гражданите от Столична община и да работя за тяхното благоденствие.\"  \r\nТеодора ПАТРОНОВА", "date": "2019.11.12", "title": "Новите общински съветници към Столичния общински съвет положиха клетва"}
{"url": "http://www.focus-news.net/news/2019/11/12/2718662/sluzhiteli-na-odbh-burgas-sa-umartvili-99-praseta-ukriti-ot-sobstvenitsite-im-v-mestnostta-panaya-mezhdu-gradovete-aheloy-i-kableshkovo.html", "text": "Служители на Областна дирекция по безопасност на храните (ОДБХ) - Бургас са умъртвили 99 прасета, укрити от собствениците им. Това съобщиха от пресцентъра на  Българската агенция по безопасност на храните  (БАБХ). След сигнал за свободно пуснати прасета в местността Паная между градовете Ахелой и Каблешково е извършена проверка на място. Прасетата, които са били без ушна марка и с неизяснен произход, са на шестима стопани.  \r\nСъвместно с полицията и прокуратурата са предприети действия за хуманно умъртвяване на животните. На собствениците им са съставени актове за административни нарушения. Нерегистрираните обекти с неидентифицираните животни попадат в обхвата на трикилометрова карантина зона в района на свинекомплекс. По време на акцията по умъртвяване на прасетата е нападнат един от инспекторите на ОДБХ. Нападателят е задържан от полицията.", "date": "2019.11.12", "title": "Служители на ОДБХ - Бургас са умъртвили 99 прасета, укрити от собствениците им в местността Паная между градовете Ахелой и Каблешково"}
{"url": "http://www.focus-news.net/news/2019/11/12/2718674/dvizhenieto-po-avtomagistrala-trakiya-ot-18-km-do-19-km-v-posoka-burgas-se-osashtestvyava-v-edna-lenta-poradi-remont.html", "text": "До 17.00 ч. движението по автомагистрала „Тракия“ от 18 км до 19 км в посока Бургас ще се осъществява в една лента. Поради ремонтни дейности ще бъде ограничено движението в изпреварващата лента, а трафикът ще се пренасочва в активната. Това съобщиха от пресцентъра на  Агенция „Пътна инфраструктура“  (АПИ). \r\nНеобходимо е шофьорите да се движат с повишено внимание и съобразена скорост като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.11.12", "title": "Движението по автомагистрала „Тракия“ от 18 км до 19 км в посока Бургас се осъществява в една лента поради ремонт"}
{"url": "http://www.focus-news.net/news/2019/11/12/2718678/plovdivskiyat-okrazhen-sad-nalozhi-prisada-ot-15-godini-zatvor-na-mazh-obvinen-za-umishleno-ubiystvo-v-selo-kozanovo.html", "text": "Окръжният съд наложи присъда от 15 години затвор на мъж, обвинен за умишлено убийство в село Козаново. Това съобщиха от пресцентъра на  Съда . Присъдата на Окръжен съд – Пловдив предвижда подсъдимият Ивелин А. да излежи 15 години затвор при първоначален строг режим. Съдът го призна за виновен в това, че на 30 март 2017 г. в с. Козаново, обл. Пловдив, умишлено е убил лице с инициали Г. М., като убийството е извършено по особено мъчителен начин за убития и с особена жестокост, а смъртта е настъпила на 1 април 2017 г. \r\nОкръжните съдии осъдиха подсъдимия Ивелин А. да заплати на всяко от децата на пострадалия - И. М., И. М. и С. М., сума в размер от по 100 000 лева, обезщетение за неимуществени вреди от престъплението, ведно със законната лихва от датата на непозволеното увреждане до окончателното изплащане на сумата. \r\nМагистратите измениха мярката за неотклонение на подсъдимия Ивелин А. от „парична гаранция“ в размер на 5000 лева в „задържане под стража“ и той бе задържан в съдебната зала от служителите на Областно звено „Съдебна охрана“. \r\nПрисъдата подлежи на обжалване и протест в 15-дневен срок пред Апелативен съд – Пловдив.", "date": "2019.11.12", "title": "Пловдивският окръжен съд наложи присъда от 15 години затвор на мъж, обвинен за умишлено убийство в село Козаново"}
{"url": "http://www.focus-news.net/news/2019/11/12/2718682/obshtestveno-obsazhdane-na-proekt-za-podmyana-na-pechkite-na-darva-s-ekologichno-otoplenie-shte-se-provede-v-burgas-na-21-noemvri.html", "text": "Община Бургас продължава работата по проекта за подмяна на печките, употребяващи за гориво дърва и въглища, с екологични уреди за отопление. Целта е да се намали замърсяването на въздуха с фини прахови частици. Подробните критерии за кандидатстване ще бъдат представени пред гражданите по време на обществено обсъждане. То ще се проведе от 17.30 часа на 21 ноември в зала \"Георги Баев\" на Културен център \"Морско казино\". Това съобщиха от пресцентъра на  Община Бургас . Като крайна цел, за територията на община Бургас е предвидена безплатна подмяна на старите печки с по-модерни и по-малко замърсяващи форми на отопление в 2000 домакинства. По време на общественото обсъждане ще бъде представена информация как се кандидатства и какви документи трябва да представи всяко семейство, желаещо да се включи в проекта. \r\nВъпроси, мнения и предложения могат да се подават на електронен адрес: okolnasreda@burgas.bg, както и по време на самото обществено обсъждане. \r\nОбразците на документите за кандидатстване по Схемата за преход към алтернативни форми за отопление на домакинствата са публикувани  . \r\nПроектът за подмяна на отоплителните системи се нарича \"Българските общини работят заедно за подобряване на качеството на атмосферния въздух\" LIFE17 IPE/BG/000012 - LIFE IP CLEAN по Програма LIFE на Европейския съюз. Той е финансиран по Споразумение за безвъзмездна финансова помощ № LIFE17 IPE/BG/000012 - LIFE IP CLEAN AIR с Изпълнителната агенция за малки и средни предприятия към Европейската комисия. Бургас реализира проекта съвместно с пет други общини - Столична, Велико Търново, Русе, Монтана и Стара Загора.", "date": "2019.11.12", "title": "Обществено обсъждане на проект за подмяна на печките на дърва с екологично отопление ще се проведе в Бургас на 21 ноември"}
{"url": "http://www.focus-news.net/news/2019/11/12/2718679/v-stara-zagora-shte-se-provede-brifing-za-predstavyane-na-platformata-bulgaria-wants-you.html", "text": "В града ще се проведе брифинг за представяне на платформата „Bulgaria wаnts you“. Това съобщиха от пресцентъра на  Община Стара Загора . Събитието ще се състои от 12.30 часа в зала „П. Р. Славейков. Брифингът е част от пилотното представяне на платформата „Bulgaria wаnts you“ на сдружение ДНК.  \r\nИнициативата цели да привлече българи от чужбина да се върнат обратно в страната и предлага възможности за работа и информация за живота в различните ѝ региони.", "date": "2019.11.12", "title": "В Стара Загора ще се проведе брифинг за представяне на платформата „Bulgaria wаnts you“"}
{"url": "http://www.focus-news.net/news/2019/11/12/2718681/das-handelsblatt-donald-tramp-otlaga-reshenieto-za-tarifite-za-es-s-shest-mesetsa.html", "text": "Държавният глава на САЩ Доналд Тръмп вероятно ще отложи решението си относно митата за вноса на автомобили от Европейския съюз с още шест месеца, съобщава германското икономическо издание  Das Handelsblatt , като се позовава на медийни доклади.  \r\n„Имаме основателни сигнали за това, че няма да има мита тази седмица\", разкри официален представител на Европейския съюз, пожелал анонимност. \r\nОт редакцията припомнят, че в четвъртък изтича крайният срок, в който правителството на САЩ ще реши дали да повиши митата върху вноса на автомобили и части за автомобили от страните от Общността с 25%.  \r\nПредседателят на Европейската комисия Жан-Клод Юнкер увери миналата седмица, че Тръмп няма да въвежда нови тарифи.  \r\nНаказателните мита на правителството на САЩ за първи път бяха спрени през месец май за срок от половин година. Американският министър на търговията Уилбър Рос, чието ведомство проучва потенциалното въздействие на вноса на автомобили върху националната сигурност на САЩ, наскоро намекна за „добра беседа“ с производителите на автомобили за възможен отказ от наказателни тарифи за вноса от ЕС Япония. \r\nТръмп многократно е заплашвал, че ще наложи мита върху вноса на автомобили от Европа, което би засегнало особено тежко германската икономика. Ако се стигне до подобен сценарий, тя ще бъде натоварена с около шест милиарда евро допълнителни разходи годишно, пояснява изданието. \r\n \r\n Тереза Герова", "date": "2019.11.12", "title": "Das Handelsblatt: Доналд Тръмп отлага решението за тарифите за ЕС с шест месеца"}
{"url": "http://www.focus-news.net/news/2019/11/12/2718677/sport-unay-emeri-zapazva-posta-si-na-menidzhar-na-arsenal.html", "text": "Ръководството на Арсенал гласува вот на доверие на мениджъра Унай Емери и той ще запази своя пост. Испанският специалист беше поставен под напрежение заради колебливите резултати на отбора през настоящия сезон. След 12 кръга в Премиър лийг отборът е на 8 точки от място в Шампионската лига.", "date": "2019.11.12", "title": "Спорт: Унай Емери запазва поста си на мениджър на Арсенал"}
{"url": "http://www.focus-news.net/news/2019/11/12/2718664/rumen-gechev-bsp-byudzhet-2020-ni-garantira-stabilno-izostavane-balgariya-pravi-obratnoto-na-tsyala-evropa.html", "text": "Бюджет 2020 не е обвързан с икономическото развитие на страната, за разлика от бюджетните политики на другите страни-членки на Европейския съюз (ЕС), в това число и на Румъния. Това каза Румен Гечев, народен представител от ПГ \"БСП за България\", пред НТВ, съобщиха от пресцентъра на  БСП . \r\nСпoред него първият проблем на Бюджет 2020 е, че българското правителство предлага политика, която е обратна на политиката на другите европейски държави на поддържане на бюджетните приходи около 45-47% от БВП. \"Това значи, че почти половината от БВП минава през бюджета, през процесите на разпределение и преразпределение, а има и европейски страни, които прехвърлят 50%. Българското правителство е заложило през следващите години този дял да слезе до около 35%. Това ще означава, че в бюджета ще влизат около 12 млрд. лв. по-малко от европейския стандарт\", каза Румен Гечев. \r\nВторият проблем , който депутатът от БСП вижда е, че българският бюджет не е обвързан с икономическото развитие. \"Не виждаме фонд за публично- частно партньорство, за разлика от другите страни. Например Румъния е заложила динамика 16-17% ръст на инвестициите, докато в България тя е 3%. Делът на инвестициите в Румъния от БВП, стимулирани от бюджета, е в пъти по-голям от този в България. Ние сме на последно място в Европейския съюз. Този бюджет ни гарантира стабилно изоставане\", заяви Гечев. \r\nТой даде отново за пример Румъния, която поддържа над 2% по-висок икономически растеж от България и през следващите години предвижда растеж, докато министър Горанов е заложил намаляване на икономическия  растеж. \"Кога ще ги настигнем румънците?\", пита Румен Гечев. \r\nТой каза още, че българският бюджет е безпомощен при една икономическа криза. За разлика от държавите от Западна и Източна Европа, които през следващите години ще увеличат бюджетните инвестиции чрез публично-частно партньорство и ще стимулират икономиката чрез пазарни средства, българското правителство ще намали своите бюджетни разходи. \"България прави обратното на цяла Европа\", възмути се Гечев. \r\nНародният представител заяви, че БСП ще подкрепи отделни стъпки на правителството като повишението на заплатите на учителите на второ четене, но това не е достатъчно. \"Къде са парите за подобряване на материалната база на професионалните училища и техническите университети?\", пита той. Според Румен Гечев друг проблем е, че се увеличават драматично разходите в здравеопазването при съмнителен ефект - фалирали държавни и общински болници, болнични и детски отделения в трагично състояние. \"Увеличаваме парите в здравеопазването при една нереформирана система. От 26 месеца чакаме обещаната реформа в здравната система\", каза още Гечев и заяви, че реформите през последите 30 са били разнопосочни и не са довели до никакъв краен резултат.", "date": "2019.11.12", "title": "Румен Гечев, БСП: Бюджет 2020 ни гарантира стабилно изоставане, България прави обратното на цяла Европа"}
{"url": "http://www.focus-news.net/news/2019/11/12/2718684/krasen-stanchev-ikonomist-sashtestvuva-vid-targovsko-neravnopravie-mezhdu-rusiya-i-kitay-v-sastava-na-briks.html", "text": "Онова, което стои като някакъв вид неравноправие, ако може така да се каже, са отношенията между Русия и Китай, и то не толкова неравноправие в правния смисъл, колкото в търговския, защото Евразийският икономически съюз, иницииран и доминиран от Русия, всъщност е от полза на Китай и в загуба на неговите членове, особено към по-малките. Това каза в интервю за  Агенция „Фокус“  икономистът Красен Станчев. „След създаването на Евразийския съюз и включването на различни страни в него, те всъщност търгуват по-малко една с друга, сравнено с търговията с Китай от една страна и търговията със света от друга страна“, добави още той.  \r\nТеодора ПАВЛОВА  \r\n \r\n Пълния текст на интервюто четете по-късно в „Мнение“", "date": "2019.11.12", "title": "Красен Станчев, икономист: Съществува вид търговско неравноправие между Русия и Китай в състава на БРИКС"}
{"url": "http://www.focus-news.net/news/2019/11/12/2718685/s-praznichen-moleben-be-otkrita-parvata-sesiya-na-novoizbraniya-stolichen-obshtinski-savet.html", "text": "С празничен молебен бе открита първата сесия на новоизбрания Столичен общински съвет. Той бе отслужен от Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" . В съслужение с  епископа бяха Негово високопреподобие архимандрит Евтимий, отец Ангел Ангелов - духовен надзорник на Софийска епархия и предстоятел на древната софийска църква \"Света София - Премъдрост Божия\", отец Костадин Тренев. Епископ Поликарп поздрави от името на Негово светейшество Българския патриарх и Софийски митрополит Неофит новоизбрания Столичен общински съвет, изрази надежда за ползотворно сътрудничество между Общинския съвет и Софийската епархия и занапред и подари на кмета Йорданка Фандъкова икона на Пресвета Богородица, под чиито покров  Столична община да преуспява в своето развитие.  \r\nНикола ПЕТКОВ", "date": "2019.11.12", "title": "С празничен молебен бе открита първата сесия на новоизбрания Столичен общински съвет"}
{"url": "http://www.focus-news.net/news/2019/11/12/2718689/v-dupnitsa-se-provezhda-aktsiya-po-kravodaryavane-pod-mototo-v-kravta-ti-e-da-spasyavash-zhivoti.html", "text": "В Дупница се провежда акция по кръводаряване под мотото „В кръвта ти е да спасяваш животи”. Това съобщиха за  Радио „Фокус” – Кюстендил  от Ротаракт клуб – Дупница. Акцията се организира за четвърта поредна година. Тя се провежда днес и утре, от 09.30 до 15.00 часа, в сградата на Община Дупница. Организаторите посочват, че редовното кръводаряване е от изключителна важност, а цялата процедура трае до 20 минути, като тя не вреди и даже е полезна, тъй като стимулира процеса на кръвотворене в организма и увеличава защитните му сили. „Всички консумативи, които се използват по време на кръводаряването, са за еднократна употреба и не съществува риск за дарителя“, обявиха още организаторите на кампанията.    \r\nВенцеслав ИЛЧЕВ", "date": "2019.11.12", "title": "В Дупница се провежда акция по кръводаряване под мотото „В кръвта ти е да спасяваш животи”"}
{"url": "http://www.focus-news.net/news/2019/11/12/2718687/novite-kmetove-na-kmetstva-v-sofiya-oblast-polozhiha-kletva-na-zasedanie-na-stolichen-obshtinski-savet.html", "text": "Новите кметове на кметства и кметове на райони в София и София област положиха клетва на заседание на столичен общински съвет, предаде репортер на  Агенция „Фокус“ . Клетвата гласи: \"Заклевам се в името на Република България да спазвам конституцията и законите на страната и във всичките си действия да се ръководя от интересите на гражданите от Столична община и да работя за тяхното благоденствие.\" Те получиха удостоверения и подписаха клетвен лист. \r\nТеодора ПАТРОНОВА", "date": "2019.11.12", "title": "Новите кметове на кметства в София област положиха клетва на заседание на Столичен общински съвет"}
{"url": "http://www.focus-news.net/news/2019/11/12/2718676/ilian-todorov-oblasten-upravitel-do-kraya-na-mandata-si-rabotete-v-polza-na-sofiya-i-neynite-grazhdani.html", "text": "На всички Вас, колеги, пожелавам да не отстъпвате до края на мандата си това да работите в полза на София и нейните граждани. Това каза областният управител на София област по време на приветствието си към новия Столичен общински съвет, предаде репортер на  Агенция„Фокус“ . „Поздравявам Ви с доверието, което получихте на изминалите избори и с честта да представлявате софиянци в новия общински съвет. Обръщам се към Вас като хора, които са преминали не една битка и спечелили не една позиция са своите партии. Към Вас, хората с опит и самочувствие, че знаете какво правят и как са го правили. Обръщам се и към всички вас, избраните за първи път и вдъхновените да доказват в битки и чрез битки, че е имало за какво да бъдат подкрепени“, каза той. „На всички Вас, колеги, пожелавам да не отстъпвате до края на мандата си това да работите в полза на София и нейните  граждани. Да отстоявате принципите и моралните ценности и устои на нашето общество. Да не забравяте своите избиратели и своите политически партии, но и да помните, че сме длъжни на столицата и на гражданите“, обърна се той към новите съветници.  \r\n„Пуснете гражданите напред, нека те да Ви водят, следвайте техните желания и нужди, осланяйте се на диалога си с тях. Не забравяйте никога, че Вие само изпълнявате тяхната воля. Независимо дали решенията са трудни, важно е резултатите да са полезни за тях“, каза още Тодоров.  \r\n„В мое лице и в лицето на областната администрация за всяка идея, действие и позиция в полза на столичани, ще намерите подкрепа. Пожелавам Ви смислени дискусии, отговорни решения и мандат, който не просто ще постигне повече, а ще направи качествено и различно управлението на София и ежедневието на софиянци“, пожела Тодоров.  \r\nТеодора ПАТРОНОВА", "date": "2019.11.12", "title": "Илиан Тодоров, областен управител: До края на мандата си работете в полза на София и нейните граждани"}
{"url": "http://www.focus-news.net/news/2019/11/12/2718688/okrazhna-prokuratura-kyustendil-predade-na-sad-zhenata-obvinena-za-ubiystvoto-v-selo-mlamolovo-v-oblast-kyustendil.html", "text": "Окръжна прокуратура – Кюстендил предаде на съд жената, обвинена за убийството в село Мламолово в област Кюстендил. Това съобщиха от пресцентъра на  Апелативна прокуратура - София . Предстои произнасянето на съда по внесено от прокуратурата искане за определяне на мярка за неотклонение „Задържане под стража“ спрямо 28-годишната жена.  \r\nНа 9 ноември 2019 г. в с. Мламолово, община Бобов дол, в частен имот е открито тяло на мъж. Тялото е на мъж инициали П.Й. (на 62 години), който e починал в резултат на пробождане с кухненски нож в областта на гърдите.  \r\nВ хода на разследването е била задържана жена от гр. Дупница с инициали Д.В. Понастоящем тя е с мярка за неотклонение за срок до 72 часа, с оглед осигуряване на присъствието ѝ в съдебно заседание.", "date": "2019.11.12", "title": "Окръжна прокуратура – Кюстендил предаде на съд жената, обвинена за убийството в село Мламолово в област Кюстендил"}
{"url": "http://www.focus-news.net/news/2019/11/12/2718683/novoizbraniyat-predsedatel-na-ek-ursula-fon-der-layen-makron-otvori-vratata-na-rusiya-kam-zapadnite-balkani.html", "text": "Държавният глава на Франция Еманюел Макрон отвори вратата на Русия към Западните Балкани след блокирането на преговорите за членство в Европейския съюз за Албания и Северна Македония. Това предупреди новоизбраният председател на Европейската комисия Урсула фон дер Лайен, предава косовската  RTK. \r\nНовоизбраният председател на EK предупреди лидерите на Блока да започнат преговори за членство незабавно. Тя твърди, че Русия или Китай могат да запълнят тази празнота, освен ако ЕС не се утвърди в региона. Миналия месец президентът на Франция Еманюел Макрон блокира процеса на преговори за членство от самото начало на срещата на върха на лидерите на Европейския съюз.  \r\nВ изявление по случай 30 години от падането на Берлинската стена Урсула фон дер Лайен заяви, че Европа „поиска много от Северна Македония и Албания и те изпълниха всичко“. \r\n„Сега ние трябва да застанем зад своите думи и да започнем преговори за присъединяване“. Съгласно думите й, лидерите на ЕС забавят преспективата за членство за страните от Западните Балкани още от 2003 година. \r\n„Целта сега е да се утвърди европейската идея за мир в региона, който преди 20 години беше нарушен от кървав инцидент“, добави тя. \r\n„И историята на ЕС от 1989 година доказа, че си струва, когато Съюзът ни отвори сърцето си“. \r\nГерманският политик предупреди, че ако Брюксел не предложи европейската перспектива за Западните Балкани, „други ще запълнят тази празнина - Китай, Русия, Турция или Саудитска Арабия“.  \r\nЕманюел Макрон беше единственият лидер на ЕС, който блокира преговорите за Северна Македония и Албания на последната среща на Европейския съвет. Той също успя да убеди Нидерландия и Дания да блокират преговорите за присъединяване на Албания.", "date": "2019.11.12", "title": "Новоизбраният председател на ЕК Урсула фон дер Лайен: Макрон отвори вратата на Русия към Западните Балкани"}
{"url": "http://www.focus-news.net/news/2019/11/12/2718686/erdogan-kam-tramp-sasht-ne-spazvat-zadalzheniyata-si-za-prekratyavane-na-oganya-v-siriya.html", "text": "Президентът на Турция Реджеп Таип Ердоган ще заяви пред американския си колега Доналд Тръмп, че САЩ трябва да направят повече за да приложат споразумението за прекратяване на огъня в Сирия, примирие, която постигнаха в замяна на спиране на операцията на Анкара „Извор на мира“, предава  AFP . \r\n„Ще му кажа, използвайки документи, че споразумението, което постигнахме за операцията, не се прилага напълно“, заяви Ердоган пред журналисти преди отпътуването си за Вашингтон.", "date": "2019.11.12", "title": "Ердоган към Тръмп: САЩ не спазват задълженията си за прекратяване на огъня в Сирия"}
{"url": "http://www.focus-news.net/news/2019/11/12/2718690/nsi-raboteshtite-kam-kraya-na-septemvri-2019-g-namalyavat-s-39-100-ili-s-17-spryamo-kraya-na-yuni-2019-g-kato-dostigat-231-miliona.html", "text": "По предварителни данни на Националния статистически институт (НСИ) наетите лица по трудово и служебно правоотношение към края на септември 2019 г. намаляват с 39 100, или с 1.7%, спрямо края на юни 2019 г., като достигат 2.31 милиона. Това съобщиха от  НСИ . Спрямо края на второто тримесечие на 2019 г. най-голямо намаление на наетите лица се наблюдава в икономическите дейности „Хотелиерство и ресторантьорство“ - с 15.7%, „Операции с недвижими имоти“ - с 4.1%, и в „Административни и спомагателни дейности“ - с 2.2%. Най-голямо увеличение на наетите лица по трудово и служебно правоотношение е регистрирано в дейност „Образование“ - с 1.3%. \r\nВ структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост“ и „Търговия, ремонт на автомобили и мотоциклети“ - съответно 21.4 и 17.1%.  \r\nВ края на септември 2019 г. в сравнение с края на септември 2018 г. наетите лица по трудово и служебно правоотношение намаляват с 5 200, или с 0.2%. Най-голямо намаление на наетите се наблюдава в икономическите дейности „Преработваща промишленост“ - с 12 900, „Селско, горско и рибно стопанство“ - с 2 400, и „Други дейности“ - с 1 900, а най-голямо увеличение - в „Създаване и разпространение на информация и творчески продукти; далекосъобщения“ - с 6 600. В процентно изражение намалението е най-значително в икономическите дейности „Други дейности“ и „Селско, горско и рибно стопанство“ - съответно с 5.1 и 3.2%, а най-голямо увеличение е регистрирано отново в „Създаване и разпространение на информация и творчески продукти; далекосъобщения“ - със 7.5%.  \r\nСредната брутна месечна работна заплата за юли 2019 г. е 1 257 лв., за август - 1 224 лв., и за септември - 1 266 лева.  \r\nПрез третото тримесечие на 2019 г. средната месечна работна заплата e 1 249 лв. и намалява спрямо второто тримесечие на 2019 г. с 0.9%. Икономическите дейности, в които е регистрирано най-голямо намаление, са „Финансови и застрахователни дейности“ - с 9.2%, „Добивна промишленост“ - с 5.6%, и „Производство и разпределение на електрическа и топлинна енергия и на газообразни горива“ - с 3.3%.   \r\nПрез третото тримесечие на 2019 г. средната месечна работна заплата нараства с 11.8% спрямо третото тримесечие на 2018 г., като най-голямо e увеличението в икономическите дейности „Операции с недвижими имоти“ - със 17.8%, „Образование“ - с 15.8%, и „Други дейности“ - с 15.7%.  \r\nИкономическите дейности с най-високо средномесечно трудово възнаграждение на наетите лица по трудово и служебно правоотношение през третото тримесечие на 2019 г. са: \r\n- „Създаване и разпространение на информация и творчески продукти; далеко-съобщения“ - 2 988 лева; \r\n- „Производство и разпределение на електрическа и топлинна енергия и на газообразни горива“ - 1 980 лева;  \r\n- „Финансови и застрахователни дейности“ - 1 973 лева. \r\nНай-нископлатени са били наетите лица в икономическите дейности: \r\n-  „Хотелиерство и ресторантьорство“ - 782 лева; \r\n-  „Други дейности“ - 912 лева; \r\n-  „Доставяне на води; канализационни услуги, управление на отпадъци и възстановяване“ - 991 лева. \r\nСпрямо същия период на предходната година средната месечна работна заплата през третото тримесечие на 2019 г. в обществения сектор нараства с 10.5%, а в частния - с 12.2%.", "date": "2019.11.12", "title": "НСИ: Работещите към края на септември 2019 г. намаляват с 39 100, или с 1.7%, спрямо края на юни 2019 г., като достигат 2.31 милиона"}
{"url": "http://www.focus-news.net/news/2019/11/12/2718680/polina-vitanova-obshtinska-izbiratelna-komisiya-pozhelavam-na-novite-obshtinski-savetnitsi-v-sofiya-da-opravdayat-doverieto-na-grazhdanite.html", "text": "Пожелавам на новите общински съветници да оправдаят доверието на гражданите, които са ги избрали. Това каза председателят на Общинската избирателна комисия Полина Витанова на откриването на заседанието на новия общински съвет, предаде репортер на  Агенция „Фокус“ . „Като председател на Общинска избирателна комисия за мен е чест и привилегия да ви поздравя като ви пожелавам да оправдаете доверието на гражданите, които са ви избрали“, каза тя. „Да работите компотентно и упорито в полза на всички тях. Да вземате правилните решения като загърбите личните си интереси и политически пристрастия. Да изграждате доверие и да получавате подкрепа. Пожелавам ви много успехи, бъдете здрави и приемайте с мъдрост и търпение предизвикателствата в ежедневието. Успешен мандат  на всички вас!“, пожела Витанова.  \r\nТеодора ПАТРОНОВА", "date": "2019.11.12", "title": "Полина Витанова, Общинска избирателна комисия: Пожелавам на новите общински съветници в София да оправдаят доверието на гражданите"}
{"url": "http://www.focus-news.net/news/2019/11/12/2718692/prokuraturata-poiska-postoyanen-arest-za-izvarshitelya-na-ubiystvoto-v-kyustendil.html", "text": "Прокуратурата поиска постоянен арест за извършителя на убийството в Кюстендил. Това съобщиха от пресцентъра на  Апелативна прокуратура - София . Окръжна прокуратура – Кюстендил е внесла в Съда искане за определяне на мярка за неотклонение „Задържане под стража“ спрямо мъжа с инициали Г.С. (на 45 години), обвинен за извършеното от него умишлено убийство.  \r\nПрестъплението е станало около 00.20 часа на 10 ноември 2019 г., в кв. „Герена“ на гр. Кюстендил. Обвиняемият бил в конфликтни отношения с лицето с инициали Х.С. (на 45 години), свързани с лични причини.  \r\nПървоначално Х.С. възпроизвел изстрел с газов пистолет, а от своя страна обвиняемият му нанесъл удар с нож, който се оказал смъртоносен.  \r\nПонастоящем Г.С. е задържан с постановление на прокурор за срок до 72 часа.  \r\nПредстои Съдът да разгледа искането на прокуратурата относно мярката за неотклонение на обвиняемия в убийството.", "date": "2019.11.12", "title": "Прокуратурата поиска постоянен арест за извършителя на убийството в Кюстендил"}
{"url": "http://www.focus-news.net/news/2019/11/12/2718696/76-godishen-mazh-e-zaginal-pri-pozhar-v-selo-chelyustnitsa-v-oblast-montana.html", "text": "76-годишен мъж е загинал при пожар в село Челюстница. Това съобщиха от  ОДМВР - Монтана . Сигналът за пожара е подаден на 11 ноември 2019 г. около 20.00 часа. Огънят е възникнал в къща в село Челюстница, община Чипровци, собственост и обитавана от 76-годишен самотноживеещ мъж. Пламъците са потушени от служители на РДПБЗН - Монтана. Сформирана е дежурна оперативна група, която е посетила местопроизшествието. Извършен е оглед, при който е установено, че в резултат на пожара е унищожена дървената дограма и покривната конструкция, обгорени и опушени са стените. В стая на първия етаж, върху пружина за легло с метални табли, е намерено силно обгоряло и овъглено човешко тяло, за което се предполага, че е на 76-годишния собственик. В стаята е открита и стара готварска печка на твърдо гориво. Към момента не са установени данни за умишлен палеж. Причините за пожара и смъртта на възрастния мъж са в процес на установяване. По случая е образувано досъдебно производство по чл. 331, ал. 3 от НК в РУ - Монтана.", "date": "2019.11.12", "title": "76-годишен мъж е загинал при пожар в село Челюстница в област Монтана"}
{"url": "http://www.focus-news.net/news/2019/11/12/2718694/zapochna-preskonferentsiyata-na-sds-po-povod-byudzhet-2020-g.html", "text": "Започна пресконференцията на СДС по повод Бюджет 2020 г. На нея ръководството на партията представи своите предложения. На събитието присъстват лидерът на СДС Румен Христов и зам.-председателят Емил Кабаиванов, предаде репортер на  Агенция „Фокус“ . По време на пресконференцията те заявиха, че бюджетът, който е предвиден за 2020 г. - 127 милиарда лв. е изпълним за СДС.  \r\nЗорница КОСТАДИНОВА", "date": "2019.11.12", "title": "Започна пресконференцията на СДС по повод Бюджет 2020 г."}
{"url": "http://www.focus-news.net/news/2019/11/12/2718695/filip-popov-bsp-organizira-debat-za-nedeystvitelnite-byuletini-i-martvite-dushi.html", "text": "ПГ на \"БСП за България\" организира дебат с другите парламентарни групи за недействителните бюлетини и мъртвите души. Ние изпратихме покана до всички парламентарни групи. Надяваме се да дойдат на срещата, да чуят нашите аргументи и да проявят отговорност. Това каза депутатът от БСП Филип Попов пред БНР, съобщиха от пресцентъра на  партията . \r\n\"Проблемите на изборния процес сме ги говорили още преди самите избори - за недействителните бюлетини, за машинното гласуване, за разчистването на избирателните списъци. Тогава не бяхме чути. Надяваме се сега, като има доказателства -над 600 хил. невалидни бюлетини, огромен брой за страната - да се вслушат и да направим необходимите стъпки\", каза още той. \r\nСпоред народния представител Централната избирателна комисия (ЦИК) постоянно издават указания коя бюлетина е действителна, но някои секционни комисии взимат абсурдни решения- като определянето на  удебелен знак \"Х\" за недействителен глас. Филип Попов каза още, че БСП винаги прави обучения на своите членове на секционните избирателни комисии, такива са правени и от ЦИК. За него всичко това е следствие на промените в Изборния кодекс, когато от управляващото мнозинство от ГЕРБ са приели решенията на секционните комисии да се приемат с обикновено мнозинство. \"Така се приемат едни безумни решения - като за удебеления \"Х\". В по-малките общини това се оказва решаващо\", каза още Попов. \r\n\"Има и много други идеи, които биха довели до един по-добър изборен процес, но се съмнявам те да бъдат реализирани с това мнозинство в парламента. Всички идеи, които ние дадохме, не бяха възприети, въпреки всички данни и факти, показващи, че законодателството трябва да се промени. Действията на управляващите са алогични и резултатите ги виждаме след изборите\", допълни Попов. \r\nНародният представител се надява инциираната от БСП среща на парламентрарните групи да е продуктивна, защото хората се отказват да гласуват. \" Хората не намират смисъл да гласуват, защото виждат, че процесът е опорочен. Това трябва да е знак за управляващите, че тази промяна трябва да се направи. Тя е необходима\", завърши Филип Попов.", "date": "2019.11.12", "title": "Филип Попов: БСП организира дебат за недействителните бюлетини и мъртвите души"}
{"url": "http://www.focus-news.net/news/2019/11/12/2718691/kmetat-na-stolichna-obshtina-yordanka-fandakova-polozhi-kletva-na-sabranie-na-stolichen-obshtinski-savet.html", "text": "Кметът на Столична община Йорданка Фандъкова положи клетва на събрание на Столичен общински съвет, предаде репортер на  Агенция \"Фокус\" . Клетвата на Йорданка Фандъкова гласи:\"Заклевам се в името на Република България да спазвам конституцията и законите на страната и във всичките си действия да се ръководя от интересите на гражданите от Столична община и да работя за тяхното благоденствие.\". Йорданка Фандъкова официално влезе в длъжност като кмет на Столична община.  \r\nТеодора ПАТРОНОВА", "date": "2019.11.12", "title": "Кметът на Столична община Йорданка Фандъкова положи клетва на събрание на Столичен общински съвет"}
{"url": "http://www.focus-news.net/news/2019/11/12/2718698/tass-erdogan-ne-izklyuchi-vazmozhnostta-turtsiya-da-prekrati-pregovorite-za-prisaedinyavane-kam-es.html", "text": "Държавният глава на Турция Тайип Ердоган не изключи, че преговорите за присъединяването на страната му към Европейския съюз може „един ден да спрат“. Съответното той заяви на пресконференция в Анкара преди отпътуването си за посещение в САЩ, предава  TACC . \r\n„[ЕС] налага санкции срещу нас от 1959 г. Винаги сме били разсейвани от обещания, че ще бъдем приети [в ЕС]. Обещанията обаче не са спазени. Трябва да знаете, че днес Турция е страна, която седи с вас на масата за преговори, но тази маса не е обвързана с нас, [преговорите] може да приключат един ден\", предупреди Ердоган. \r\nЕС започна преговори с Турция за присъединяване към Общността още през 2005 г., но сега този процес е в практически замразено състояние - формално поради блокирането му от страна на Гърция и Република Кипър, но в действителност поради фундаменталното несъгласие на водещите държави от ЕС, предимно Франция и Германия. \r\n \r\n Тереза Герова", "date": "2019.11.12", "title": "ТАСС: Ердоган не изключи възможността Турция да прекрати преговорите за присъединяване към ЕС"}
{"url": "http://www.focus-news.net/news/2019/11/12/2718693/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "САЩ и Великобритания, след като напусне структурите на Общността, ще могат да участват във военни проекти на Европейския съюз. Това предвижда проектопредложение на финладското председателство на Съвета на ЕС, представено пред редакцията на изданието  Politico . Същевременно за Китай и Турция не се предвиждат подобни права в документа.  \r\nПроектът е представен от финландското председателство на Съвета на ЕС и е включен в дневния ред на среща на посланиците на ЕС в сряда. \r\nИзглежда, че документът има за цел да допринесе за изграждането на тесни военни връзки между ЕС, Великобритания и САЩ, като същевременно изправи послание към други страни,като Китай и Турция, за нежеланието на Брюксел да ги допусне до участие във военни проекти на Общността. \r\nДокументът с обем от пет страници предлага двете страни да не бъдат членове на военния пакт (Постоянно структурирано сътрудничество (ПЕСКО), а да бъдат поканени като партньори при условие, че „споделят ценностите, на които е основан ЕС“ -  като зачитане на човешкото достойнство, свобода, демокрация, равенство, върховенство на закона и права като цяло. \r\nПрез май Вашингтон изпрази опасения пред Брюксел, че ПЕСКО рискува да изключи американските компании от договори за отбрана и може да подкопае НАТО. Последният аргумент винаги е бил отхвърлян от водещите защитници на ПЕСКО, като Франция и Германия, които твърдят, че пактът е допълващ НАТО, а не негов съперник. \r\nПЕСКО е ключова част от амбициите на ЕС за задълбочаване на сътрудничеството в областта на отбраната между отделните страни-членки, припомня изданието. \r\nСпоред дипломат, участващ в дискусиите, не е ясно дали проектопредложението ще бъде достатъчен, за да възпрепятства Турция от участие- ключов проблем за Република Кипър. Финладското предложение обаче е достатъчно ясно формулирано по отношение на Китай. \r\n \r\n*** \r\n \r\n  Държавният глава на САЩ Доналд Тръмп вероятно ще отложи решението си относно митата за вноса на автомобили от Европейския съюз с още шест месеца, съобщава германското икономическо издание  Das Handelsblatt , като се позовава на медийни доклади.  \r\n„Имаме основателни сигнали за това, че няма да има мита тази седмица\", разкри официален представител на Европейския съюз, пожелал анонимност. \r\nОт редакцията припомнят, че в четвъртък изтича крайният срок, в който правителството на САЩ ще реши дали да повиши митата върху вноса на автомобили и части за автомобили от страните от Общността с 25%.  \r\nПредседателят на Европейската комисия Жан-Клод Юнкер увери миналата седмица, че Тръмп няма да въвежда нови тарифи.  \r\nНаказателните мита на правителството на САЩ за първи път бяха спрени през месец май за срок от половин година. Американският министър на търговията Уилбър Рос, чието ведомство проучва потенциалното въздействие на вноса на автомобили върху националната сигурност на САЩ, наскоро намекна за „добра беседа“ с производителите на автомобили за възможен отказ от наказателни тарифи за вноса от ЕС Япония. \r\nТръмп многократно е заплашвал, че ще наложи мита върху вноса на автомобили от Европа, което би засегнало особено тежко германската икономика. Ако се стигне до подобен сценарий, тя ще бъде натоварена с около шест милиарда евро допълнителни разходи годишно, пояснява изданието. \r\n \r\n*** \r\n \r\n  Найджъл Фарадж ще носи лична отговорност, ако Великобритания не напусне структурите на Общността. Това предупредиха министрите от кабинета в Лондон след заседание, съобщава националният ежедневник  The Times . \r\nОт редакцията припомнят, че „Партията Брекзит“ на Фарадж обеща да се бори с консерваторите за гласовете на гражданите. \r\nФарадж заяви, че неговата партия няма да оспори 317-те мандата, спечелени от консерваторите на последните избори, на фона на опасенията, че ще раздели гласовете за Брекзит. Въпреки това, партията му все още ще се състезава за около 300 места, включително за тези, излъчени от централната и северната част на Англия. Премиерът Борис Джонсън ще се нуждае от тях, за да спечели мнозинство. \r\n \r\n***", "date": "2019.11.12", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/11/12/2718701/sport-elitsa-kostova-otpadna-na-starta-v-hyustan.html", "text": "Елица Костова отпадна в първия кръг на турнира на твърди кортове в американския град Хюстън. Българката допусна загуба от 18-годишната представителка на домакините Хейли Баптист с 2:6, 4:6 в двубой, продължил 82 минути. \r\nБългарката спечели една точка за световната ранглиста, в която заема 197-ото място.", "date": "2019.11.12", "title": "Спорт: Елица Костова отпадна на старта в Хюстън"}
{"url": "http://www.focus-news.net/news/2019/11/12/2718702/nsi-prez-perioda-yanuari-septemvri-2019-g-iznosat-na-stoki-ot-balgariya-za-treti-strani-narastva-s-34-v-sravnenie-sas-sashtiya-period-na-predhodnata-godina.html", "text": "През периода януари - септември 2019 г. износът на стоки от България за трети страни нараства с 3.4% в сравнение със същия период на предходната година и е на стойност 13 613.5 млн. лева. Това съобщиха от  Националния статистически институт  (НСИ). Основни търговски партньори на България са Турция, Китай, Сърбия, Руската федерация, Съединените американски щати и Република Северна Македония, които формират 50.0% от износа за трети страни. \r\nПрез септември 2019 г. износът на стоки от България за трети страни намалява с 3.2% спрямо същия месец на предходната година и е в размер на 1 495.5 млн. лева. \r\nПрез периода януари - септември 2019 г. при износа на стоки от България за трети страни, разпределен според Стандартната външнотърговска класификация, най-голям ръст в сравнение със същия период на предходната година е отбелязан в секторите „Храни и живи животни“ (43.7%) и „Минерални горива, масла и подобни продукти“ (20.4%). Най-голям спад се наблюдава в сектор „Артикули, класифицирани главно според вида на материала“ (21.4%). \r\nВносът на стоки в България от трети страни през периода януари - септември 2019 г. намалява с 6.9% в сравнение със същия период на 2018 г. и е на стойност 15 387.9 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия. \r\nПрез септември 2019 г. вносът на стоки в България от трети страни намалява с 18.8% спрямо същия месец на предходната година и е в размер на 1 574.0 млн. лeвa. \r\nПри вноса на стоки от трети страни, разпределен според Стандартната външнотърговска класификация, през периода януари - септември 2019 г. най-голямо увеличение спрямо същия период на предходната година е отчетено в секторите „Храни и живи животни“ (24.9%) и „Мазнини, масла и восъци от животински и растителен произход“ (20.3%). Най-голям спад се наблюдава в сектор „Минерални горива, масла и подобни продукти“ (30.7%). \r\nВъншнотърговското салдо (износ FOB - внос CIF) на България с трети страни през периода януари - септември 2019 г. е отрицателно и е в размер на 1 774.4 млн. лева.  \r\nПрез септември 2019 г. външнотърговското салдо (износ FOB - внос CIF) с трети страни също е отрицателно и е на стойност 78.5 млн. лева. \r\nПрез периода януари - септември 2019 г. от България общо са изнесени стоки на стойност        42 636.7 млн. лв., което е с 3.2% повече в сравнение със същия период на предходната година. \r\nПрез септември 2019 г. общият износ на стоки възлиза на 4 728.5 млн. лв. и намалява с 1.1% спрямо същия месец на предходната година. \r\nПрез периода януари - септември 2019 г. общо в страната са внесени стоки на стойност  \r\n45 599.0 млн. лв. (по цени CIF), или с 1.1% по-малко спрямо същия период на 2018 година.  \r\nПрез септември 2019 г. общият внос на стоки намалява с 6.9% спрямо същия месец на предходната година и възлиза на 4 814.5 млн. лева. \r\nОбщото външнотърговско салдо (износ FOB - внос CIF) е отрицателно през периода януари - септември 2019 г. и е на стойност 2 962.3 млн. лева.  \r\nПрез септември 2019 г. общото външнотърговско салдо (износ FOB - внос CIF) също е отрицателно и е на стойност 86.0 млн. лева.", "date": "2019.11.12", "title": "НСИ: През периода януари - септември 2019 г. износът на стоки от България за трети страни нараства с 3.4% в сравнение със същия период на предходната година"}
{"url": "http://www.focus-news.net/news/2019/11/12/2718700/v-sofiya-shte-se-provede-ofitsialna-tseremoniya-za-vrachvane-na-nagradite-za-zhenite-v-naukata.html", "text": "В София ще се проведе официална церемония за връчване на наградите „За жените в науката“. Това съобщиха  организаторите . Събитието ще се състои на 19 ноември 2019 г. от 17.00 часа пред Аулата на СУ „Св. Климент Охридски“ на бул. „Цар Освободител“ 15. На церемонията три българки ще бъдат отличени за своите смели научни идеи. \r\nОрганизатори са L’Oréal България, Национална комисия за ЮНЕСКО – България и Софийски университет „Св. Климент Охридски“.", "date": "2019.11.12", "title": "В София ще се проведе официална церемония за връчване на наградите „За жените в науката“"}
{"url": "http://www.focus-news.net/news/2019/11/12/2718697/zapochna-initsiiraniyat-ot-bsp-debat-za-podobryavane-na-izbornoto-zakonodatelstvo.html", "text": "Започна инициираният от БСП дебат за подобряване на изборното законодателство, предаде репортер на  Агенция \"Фокус\" . Дебатът се провежда в зала \"Запад\" на Народното събрание. На срещата присъстват лидерът на БСП Корнелия Нинова, заместник-председателите на ПГ на \"БСП за България\" Крум Зарков и Георги Свиленски. В дебата се включиха представители на ДПС в лицето на Йордан Цонев и Хамид Хамид, на ВМРО и \"Воля\".  \r\nСоциалистите аргументират нуждата от промени с огромния брой недействителни гласове - над 600 000 общо, и подчертават необходимостта от въвеждане на машинно гласуване и изчистване на изборните списъци от мъртви души. Те отбелязват и други пропуски в изборния закон, които дават възможност за подмяна на вота. Социалистите предлагат единодействие на всички партии за гарантиране на прозрачен и честен вот. \r\nДеница КИТАНОВА", "date": "2019.11.12", "title": "Започна инициираният от БСП дебат за подобряване на изборното законодателство"}
{"url": "http://www.focus-news.net/news/2019/11/12/2718703/gencho-genchev-kmet-na-svishtov-predstoyat-strukturni-promeni-v-rakovodstvoto-na-obshtinata.html", "text": "Предстоят ни структурни промени в ръководството на Община Свищов. Двама от зам.-кметовете ще запазят постовете си, но другите двама ще са нови. Това съобщи в предаването  „Добре дошли в Свищов“  на  Радио „Фокус“ – Велико Търново  новоизбраният за втори мандат кмет на Свищов Генчо Генчев. Неговите сигурни заместници ще са д-р Анелия Димитрова с ресор „Образование, социална политика и младежки дейности“, както и Бедри Алиев, който е ресорен зам.-кмет по отношение на чистота и мобилизационна подготовка. „Предстоят разговори с другите двама ресорни кметове, но техните имена ще съобщя на малко по-късен етап, тъй като ще има допълнителни. Знаете, че през миналата година освободих един от заместниците си, който отговаряше за строителството и в началото на този мандат освободих и другият зам.-кмет – Борислав Замфиров. Така че, се очакват промени. Такива ще има в структурата на Община Свищов, тъй като през отминалите четири години имах възможност да видя кои са слабите места, които сега ще бъдат подобрени. Не говоря само за общинската администрация, а за всичко, което е под ръководството на Общината като структури“, допълни Генчев. Той бе категоричен, че всички решения, които се взимат, са в полза на обществото и целят по-бързото развитие на района. \r\nЛуиза ТРАНЧЕВА", "date": "2019.11.12", "title": "Генчо Генчев, кмет на Свищов: Предстоят структурни промени в ръководството на Общината"}
{"url": "http://www.focus-news.net/news/2019/11/12/2718704/v-stopanska-akademiya-dimitar-a-tsenov-svishtov-se-se-provede-tseremoniya-po-diplomirane-na-shestiya-vipusk-na-obuchavanite-za-zastrahovateli.html", "text": "В Стопанска академия „Димитър А. Ценов” - Свищов се проведе тържествена церемония по дипломиране на шестия випуск на обучаваните по проекта „Булстрад Академия”. Това съобщиха от пресцентъра на  висшето учебно заведение . Съвместният проект на свищовското висше училище и ЗАД Булстрад Виена Иншурънс Груп – „Булстрад Академия”, който стартира в края на 2016 г., отново осигури възможност на служители от застрахователния бранш в България да повишат квалификацията си. Обучение по Застрахователен мениджмънт (Организация и управление на застраховането) в Стопанската академия реализираха 20 служители от структурите на Булстрад в градовете Бургас, Варна, Велико Търново, Плевен, Пловдив, Русе, Самоков, София, Стара Загора и Хасково. \r\nКвалификационното обучение бе организирано от Центъра за професионално обучение (ЦПО) към СА „Д. А. Ценов”, лицензиран от Националната агенция за професионално образование и обучение (НАПОО). Лектори от ЦПО бяха ръководителят на катедра „Застраховане и социално дело” – доц. д-р Румен Ерусалимов, и преподавателите от същата катедра – доц. д-р Венцислав Василев и гл. ас. д-р Анелия Панева. Гост-лектори от ЗАД Булстрад Виена Иншурънс Груп бяха Иво Груев – изп. директор и член на УС на Булстрад, Евгения Кало – директор на Дирекция „Правна” на Булстрад и Иван Иванов – управител на Ви Ай Джи Сървисиз България ЕООД.  \r\nПо традиция, квалификационните документи на курсистите бяха връчени на тържествена церемония в зала Булстрад в Стопанската академия. Официални лица на деловия президиум бяха ректорът доц. д-р Иван Марчевски, Иво Груев, Евгения Кало и Иван Иванов. Сред гостите на церемонията бяха доц. д-р Тодор Кръстевич – зам.-ректор „Научноизследователска и проектна дейност”, доц. д-р Христо Сирашки – директор ЦПО, преподаватели от обучаващата катедра.  \r\nВ приветствието си към дипломантите на „Булстрад Академия”, доц. Марчевски подчерта ползите от проведените по съвместния проект обучения на вече шест випуска и благодари на партньорите от ЗАД Булстрад. Ректорът припомни, че именно в Свищовското висше училище (през 1950 г.) е създадена първата катедра по застраховане в България, която и днес обучава специалисти за застрахователния бранш.  \r\nДипломантите получиха своите удостоверения и сертификати на сцената на зала Булстрад, облечени с академични тоги и под звуците на тържествени фанфари. Ректорът връчи грамоти на отличниците на випуска – Иван Енев, Лилия Кукова и Николинка Димитрова. Приветствия към випускниците поднесоха и официалните лица, които също подчертаха ползите за обществото от съвместната работа между „люлката на застрахователната наука” – Стопанска академия „Д. А. Ценов” и гилдията на застраховането.  \r\nТържественият момент бе запечатан в множество снимки с гостите на церемонията, преподавателите и модераторите на обучението от ЦПО.", "date": "2019.11.12", "title": "В Стопанска академия „Димитър А. Ценов” - Свищов се се проведе церемония по дипломиране на шестия випуск на обучаваните за застрахователи"}
{"url": "http://www.focus-news.net/news/2019/11/12/2718706/tochka-makedoniya-gratski-natsionalisti-prichakaha-migranti-sas-svinsko-i-alkohol.html", "text": "Гръцки националисти причакаха мигранти, прехвърлени от островите на страната към континенталната й част, със свинско и алкохол, предава македонската електронна медия  „Точка“ . \r\nВъпреки че на пръв поглед село Диава край Солун изглежда като спокойно място за живеене, все още може да се каже, че то е разположено в район, считан за крепост на гръцките националисти.  Именно в тази част на страната - близо до Солун, избухнаха големи протести, когато правителството в Атина започна откриването на първите бежански лагери в района.  \r\nСъобщава се, че по-рано местни жители са затворили училищата за мигрантите, които са изявили желание да образоват децата си, докато чакат разрешение да продължат пътя си към западноевропейските страни. \r\nОт редакцията подчертават, че местните жители са решили да си отмъстят на официална Атина за решението й да прехвърли в района още мигранти, които до този момент са били настанени в приемни центрове по островите в източната част на Егейско море. Те са организирали „мини фестивал“ в близост до бежанския лагер, в който са били прехвърлени предимно мюсюлмани. На събитието е била сервирала скара от свинско месо и е предлаган безплатен алкохол. \r\n„Това е нов и иновативен протест, за да изразим недоволството си от нелегалните мигранти. Тази ситуация не трябва да продължава. Нашите домове и общности се превръщат в гето и ние ще се противопоставим на това\", заяви Димитрис Зямбидис, един от организаторите на събитието и лидер на националистическата организация „Обединени македонци\". \r\n \r\n Тереза Герова", "date": "2019.11.12", "title": "„Точка“ (Македония): Гръцки националисти причакаха мигранти със свинско и алкохол"}
{"url": "http://www.focus-news.net/news/2019/11/12/2718699/sedem-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на седем села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са селата Манолско конаре, Ясно поле, Дуванлий, Дрангово, Куртово Конаре, Ведраре и Пролом. Екипите на водоснабдителното дружество работят по отстраняването на проблемите по водоснабдителната мрежа. \r\nС нарушено водоподаване са също живущите в района на ул. „Юмрукчал“ в град Калофер и ул. „Сакар планина“ в град Пловдив. \r\nТони МИХАЙЛОВ", "date": "2019.11.12", "title": "Седем села в Пловдивска област са с нарушено водоподаване заради аварии"}
{"url": "http://www.focus-news.net/news/2019/11/12/2718707/uchenitsi-ot-profesionalna-gimnaziya-po-agrarno-stopanstvo-v-grad-dobrich-shte-posetyat-lavandulovo-nasazhdenie-v-selo-stefanovo-v-ramkite-na-kampaniyata-super-fermer.html", "text": "Ученици от Професионална гимназия по аграрно стопанство в град Добрич „Кл. А. Тимирязев“ в Каварна ще посетят лавандулово насаждение в село Стефаново в рамките на кампанията „Супер фермер“. Това съобщиха от пресцентъра на  Областна администрация – Добрич . Посещението е част от кампанията на Министерство на земеделието, храните и горите в партньорство с Министерство на образованието и науката, която се провежда под надслов „Супер фермер“. Инициативата е насочена към учениците от професионалните гимназии по селско стопанство, които на този етап от живота си правият своя избор на професионално развитие. Целта е да се подкрепят младите хора, като им се даде възможност да се срещнат с успели фермери в нашата страна, както и да се осъществи връзка между учениците и бизнеса. Кампанията съвпада и с политиката на МОН за насърчаване на дуалното обучение, което дава възможност за подобряване капацитета на образователните институции и на работодателите за организиране и създаване на устойчиви партньорства за гарантиране на качеството на обучението. Събитията, се провеждат на територията на цялата страна, под формата на „Дни на отворените врати“. Учениците посещават стопанства на земеделски производители, бенефициенти по Програмата за развитие на селските райони (2014 - 2020 г.), като се запознаят от близо с дейността им. Посещението на лавандулови насаждения в с. Стефаново е на 13 ноември от 10.00 часа.", "date": "2019.11.12", "title": "Ученици от Професионална гимназия по аграрно стопанство в град Добрич ще посетят лавандулово насаждение в село Стефаново в рамките на кампанията „Супер фермер“"}
{"url": "http://www.focus-news.net/news/2019/11/12/2718710/shofyor-s-316-promila-alkohol-e-katastrofiral-na-krastovishte-v-montana.html", "text": "Шофьор с 3.16 промила алкохол е катастрофирал на кръстовище в Монтана. Това съобщиха от  ОДМВР - Монтана . На 11 ноември 2019 г. около 17.45 часа в ОДМВР - Монтана е получен сигнал за възникнало ПТП на кръстовището на ул. „Веренишка“ и ул. „Св. Патриарх Евтимий“ в гр. Монтана. На място служителите на сектор „Пътна полиция” при ОДМВР са установили, че 66-годишен мъж при управление на лекия си автомобил „Фолксваген Поло“ се движи с несъобразена скорост с пътните условия и релефа на пътя, като на десен завой на кръстовището губи контрол над управлението и продължава движението си направо, излиза вляво от пътното платно и се блъска в пътен знак. При извършената проба с алкотест е установена концентрация от 3.16 промила алкохол в издишания от водача въздух. На нарушителя е издаден талон за медицинско изследване, съгласил се е с показанията на техническото средство и отказал да даде кръвна проба. По случая в РУ - Монтана е образувано бързо производство.", "date": "2019.11.12", "title": "Шофьор с 3.16 промила алкохол е катастрофирал на кръстовище в Монтана"}
{"url": "http://www.focus-news.net/news/2019/11/12/2718705/kmetat-na-stolichna-obshtina-yordanka-fandakova-promyanata-za-sofiya-e-edinstveno-v-razvitieto-i-v-realnata-rabota.html", "text": "Независимо от това за кой са гласували, нашата партийна принадлежност отстъпва крачка назад, защото решенията, които ще взимаме са решения за града. Това каза кметът на столична община Йорданка Фандъкова по време на приветствието си към новия Столичен общински съвет, предаде репортер на  Агенция „Фокус“ . „Всеки от нас е в тази зала, защото е получил доверието на гражданите на София. Днес подписваме клетвения лист и нашата първа отговорност е към хората на София. Независимо от това за кой са гласували, нашата партийна принадлежност отстъпва крачка назад, защото решенията, които ще взимаме са решения за града. Живеенето заедно е най-естествената форма на човешкото битие и едновременно с това е най-трудната задача, защото изграждането на общност става с приемането на общи цели, с пътя заедно, с общите каузи“, каза тя. „А те не се намират постоянно в делението. Делението е лесният път, той често дава известност и слава, но не ни води никъде като град и като общност“, допълни Фандъкова. „Минахме през тежка кампания, в която се казаха много неща. И истини, и лъжи. Едно обещание обаче ни обединяваше – обещанието за промяна не за един или друг, а промяна за града. А промяната за София е единствено в развитието и в реалната работа, защото промяната не е лозунг, а посока и цел. За нея е нужна смелост и ясен поглед над злободневието на деня, над дребните сметки, над евтината популярност“, подчерта кметът на столицата. „Промяната не е в позата, не е в обещанието, а е в решението. Именно решения са това, което очакват софиянци от нас. Затова е техният глас и тяхното решение. С много от вас сме работили заедно, а с други - това предстои. Това, на което всеки може да разчита, че може да разчита е, че моята врата винаги отворена за разговори, за идеи, за решения. Това, което няма да приема и няма да подкрепя е популизъм и опити да се използва града, за да се решават партийни задачи“, каза тя.  \r\nТеодора ПАТРОНОВА", "date": "2019.11.12", "title": "Кметът на Столична община Йорданка Фандъкова: Промяната за София е единствено в развитието и в реалната работа"}
{"url": "http://www.focus-news.net/news/2019/11/12/2718708/nsi-prez-perioda-yanuari-avgust-2019-g-iznosat-na-balgariya-za-es-narastva-s-36-spryamo-sashtiya-period-na-2018-g.html", "text": "През периода януари - август 2019 г. износът на България за Европейския съюз (ЕС) нараства с 3.6% спрямо същия период на 2018 г. и е в размер на 25 790.2 млн. лева. Това съобщиха от  Националния статистически институт  (НСИ). Основни търговски партньори на България са Германия, Румъния, Италия, Гърция, Франция и Белгия, които формират 66.5% от износа за държавите - членки на ЕС.  \r\nПрез август 2019 г. износът за ЕС намалява с 4.0% спрямо същия месец на предходната година и е в размер на 3 160.6 млн. лева. \r\nПри износа на България за ЕС, разпределен според Стандартната външнотърговска класификация, през периода януари - август 2019 г. в сравнение със същия период на предходната година най-голям ръст е отбелязан в сектор „Минерални горива, масла и подобни продукти“ (29.9%). Най-голям спад се наблюдава в сектор „Мазнини, масла и восъци от животински и растителен произход“ (14.2%). \r\nВносът на България от ЕС през периода януари - август 2019 г. се увеличава с 2.4% спрямо същия период на предходната година и достига 26 970.6 млн. лева (по цени CIF). Най-голям е стойностният обем на стоките, внесени от Германия, Италия, Румъния, Гърция и Испания. \r\nПрез август 2019 г. вносът на България от държавите - членки на ЕС, нараства с 5.2% спрямо същия месец на предходната година и е в размер на 3 127.9 млн. лева.  \r\nПри вноса от ЕС, разпределен според Стандартната външнотърговска класификация, през периода януари - август 2019 г. в сравнение със същия период на 2018 г. най-голямо процентно увеличение е отчетено в сектор „Безалкохолни и алкохолни напитки и тютюн“ (25.6%). Най-голямо намаление се наблюдава в сектор „Необработени (сурови) материали, негодни за консумация (изкл. горивата)“ (21.6%). \r\nВъншнотърговското салдо (износ FOB - внос CIF) на България с ЕС за периода януари - август 2019 г. е отрицателно и е на стойност 1 180.4 млн. лева.", "date": "2019.11.12", "title": "НСИ: През периода януари - август 2019 г. износът на България за ЕС нараства с 3.6% спрямо същия период на 2018 г."}
{"url": "http://www.focus-news.net/news/2019/11/12/2718712/nad-200-kg-tyutyun-sa-izzeti-pri-proverka-na-lek-avtomobil-v-grad-dolni-dabnik.html", "text": "Над 200 кг тютюн са иззети при проверка на лек автомобил в град Долни Дъбник. Това съобщиха от  ОДМВР - Плевен . Проверката е извършена на 11 ноември в 16.40 часа в град Долни Дъбник на улица „Димчо Дебелянов“. Установена е самоличността на водача – 40-годишен и пътника – 18-годишен, жители на плевенското село Буковлък. В багажното отделение са намерени седем бали с тютюн с общо тегло около 210 кг. Уведомен е дежурен прокурор при РП - Плевен. Образувано е досъдебно производство за нанесена щета на републиканския бюджет в размер на 31 920 лв. Продължава работата разследващ полицай.", "date": "2019.11.12", "title": "Над 200 кг тютюн са иззети при проверка на лек автомобил в град Долни Дъбник"}
{"url": "http://www.focus-news.net/news/2019/11/12/2718709/iskane-za-otvod-na-sadiyata-beshe-napraveno-po-vreme-na-zasedanieto-na-deloto-za-kasirane-na-izborite-za-kmet-na-obshtina-kyustendil.html", "text": "Искане за отвод на съдията беше направено по време на заседанието на делото за касиране на изборите за кмет на Община Кюстендил, предаде репортер на  Радио „Фокус” – Кюстендил . Делото е образувано по жалба на представител на политическа партия срещу решение на Общинска избирателна комисия, с което е обявен за избран за кмет на Община Кюстендил, област Кюстендил Петър Паунов. В залата присъства жалбоподателят Владислав Лехчански, който устно упълномощи адвокат Ангел Ангелов да го представлява. Яви се ответникът – Общинска избирателна комисия – Кюстендил, представлявана от нейния секретар, Тодорка Петкова Илиева-Скрипкина. Избраният за кмет на Община Кюстендил Петър Паунов беше представляван от адвокат Михаела Крумова. Заинтересованата страна – Местна коалиция ГЕРБ, не беше представлявана в съдебното заседание. В залата стана ясно, че на по-късен етап към жалбата е подадено допълнение, с което се отправят нови искания, нови искания бяха направени и по време на съдебното заседание. Сред тях са броене и преглед на недействителните бюлетини, на бюлетините с отбелязан повече от един избор, на бюлетините с отбелязано квадратче „Не подкрепям никого”.  \r\nБеше поискано съдът да допусне разпит на свидетели от „Информационно обслужване” с цел да се установи дали е имало сриване на системата в нощта след вота. Поиска се и допускане на разпит на свидетели, с което да се докаже, че е имало неравнопоставеност по време на предизборната кампания. Представителят на жалбоподателят настоя и за конституиране на още заинтересовани страни по делото, а именно останалите кандидати за общински кмет. Бяха направени искания за предоставяне на доказателства за обвързаност на двама от кандидат-кметовете с банкова институция и за изпълнение на изискванията за уседналост на един от кандидатите за кмет на Кюстендил. По тези искания съдът се произнесе, че са неоснователни и недопустими. След произнасянето представителят на жалбоподателя поиска отвод на съдията-докладчик по делото, което искане не беше уважено. Беше открита процедура по оспорване на протоколите от секционните избирателни комисии, като тежестта за представяне на доказателства за това отново беше на жалбоподателя, но такива не бяха направени. Представителите на Общинска избирателна комисия и на спечелилия кандидат-кмет поискаха жалбата да бъде оставена без уважение. Съдът ще се произнесе с решение в срок. \r\nВенцеслав ИЛЧЕВ", "date": "2019.11.12", "title": "Искане за отвод на съдията беше направено по време на заседанието на делото за касиране на изборите за кмет на Община Кюстендил"}
{"url": "http://www.focus-news.net/news/2019/11/12/2718720/prezidentat-rumen-radev-se-sreshtna-s-poslanika-na-sasht-hero-mustafa.html", "text": "Президентът Румен Радев проведе днес работна среща на „Дондуков“ 2 с посланика на САЩ в България Херо Мустафа. Това съобщиха от  прессекретариата на държавния глава . В срещата се включиха и ръководните екипи на двете институции.  \r\nПо време на разговора бяха обсъдени актуални теми от взаимен интерес в сферите на енергетиката, икономиката, върховенството на закона, сигурността, търговия, инвестиционни програми и образование.", "date": "2019.11.12", "title": "Президентът Румен Радев се срещна с посланика на САЩ Херо Мустафа"}
{"url": "http://www.focus-news.net/news/2019/11/12/2718713/blizo-1000-dushi-poluchavat-topla-hrana-vav-varna-chrez-sotsialniya-patronazh-i-obshtestvena-trapezariya.html", "text": "През зимните месеци домашният социален патронаж във Варна предоставя топла храна на 550 нуждаещи се. Това каза в интервю за  Радио „Фокус“ – Варна  директорът на дирекция по „Социални дейности“ в Общината Таня Василева. По думите й услугата се ползва от лица, навършили пенсионна възраст, както и от хора с намалена работоспособност, удостоверена с експертно решение на ТЕЛК, ветераните от войните, военноинвалидите, деца с намалена възможност за социална интеграция.  \r\nСлед подаване на необходимите документи – заявление за ползване на домашен социален патронаж, нуждаещите се биват приемани като потребители на патронажа и ежедневно в рамките на работната седмица получават топла храна. Таня Василева уточни, че за събота и неделя се предоставя суха храна. Тя добави също, че към домашния социален патронаж е разкрита обществена трапезария. Тя е за още 500 души. Социалният патронаж предоставя храна за районите „Младост“ и „Владислав Варненчик“. За районите „Одесос“, „Приморски“ и „Аспарухово“ услугата обществена трапезария се предоставя от външен доставчик. Потребителите получават топла храна – супа и основно ястие. \r\nДиана СТОЕВА", "date": "2019.11.12", "title": "Близо 1000 души получават топла храна във Варна чрез социалния патронаж и обществена трапезария"}
{"url": "http://www.focus-news.net/news/2019/11/12/2718718/valdis-dombrovskis-ek-shte-predlozhi-reforma-na-bankoviya-kapital-do-yuni-zayavi-dombrovskis.html", "text": "Европейската комисия може да предложи нови правила за банковия капитал в Европейския съюз до юни догодина, за да въведе реформата, която беше договорена преди близо две години на глобално ниво, включително със САЩ. Това заяви финансовият еврокомисар Валдис Домбровскис, предава  Reuters . \r\nЦелта на новите правила е да се увеличи способността да банките да издържат финансови сътресения. Изпълнителната власт на Общността цели да се направи предложение „през второто тримесечие на 2020 година“, превръщайки известната под името Базел III реформа в част от европейското законодателство, поясни Домбровскис. \r\nТой призова регулаторните органи от САЩ и други големи партньори да приемат ключовите елементи от планираната реформа. Еврокомисарят подчерта, че ЕС няма да прилага тези правила преди края на 2026 година, като се съобрази изцяло с преходния период, който е договорен с глобалните партньори.  \r\nДомбровскис призова банките да направят своя принос преди да бъде въведена реформата. \r\nЦелта е да се увеличи способността на банките да издържат на финансови сътресения.", "date": "2019.11.12", "title": "Валдис Домбровскис: EK ще предложи реформа на банковия капитал до юни, заяви Домбровскис"}
{"url": "http://www.focus-news.net/news/2019/11/12/2718711/kmetat-na-stolichna-obshtina-yordanka-fandakova-do-mesets-shte-predlozha-na-obshtinskiya-savet-strukturni-promeni-v-rabotata-na-obshtinata.html", "text": "До месец ще предложа на общинския съвет структурни промени в работата на общината и  предлагам и нови ресори – строителство, дигитализация и инвестиции, транспорт. Това каза кметът на Столична община Йорданка Фандъкова по време на приветствието си към новия Столичен общински съвет, предаде репортер на  Агенция „Фокус“ . „Бъдещето на този град е по-важно от рейтинга, на която и да е партия, на която и да е персона. Казвам го и от позицията на човек, който 10 години е бил кмет - в историята на този град остават само решенията, останалото е суета, в която не трябва да позволим да се препъваме“, подчерта Фандъкова.  \r\n„Знам какво означава да си сбъркал, знам и какво означава да си бил прав, но ако не си намерил решение, ако не си преместил колелото напред, нищо от това че си бил няма да остане“, каза още тя. „Затова аз ще разчитам на всеки от вас за промените, които ще предложа и за решенията, които ще взимаме. До месец ще предложа на общинския съвет структурни промени в работата на общината, които да гарантират по-голяма бързина на работата, повече контрол и повече публичност. Затова предлагам и нови ресори – строителство, дигитализация и инвестиции, транспорт – това са големите мотори на промяната за София и това е начинът да увеличим скоростта на развитие“, съобщи кметът на София. „Единственият начин да отговорим на очакванията за повече ред и бързина е в работата. Затова ще използвам и опита, и силата, които имам, за да гарантирам проектите на София. Някой беше казал, че човек или е част от проблема, или е част от решението. Това, което аз Ви предлагам е да бъдем част от промяната в името на хората на София.  \r\nОчаквам от новия общински съвет да се структурира бързо и да заработи с темпото, което гражданите очакват от нас. София няма време за губене в партийни боричкания и хаотични движения“, допълни тя. „Аз гарантирам открит диалог за проектите и в работата с общинския съвет. Пожелавам след 4 години всеки от нас да се гордее с това, което е направил, с решенията, които е предложил, с проектите, които е защитил, мислейки за града днес и за града отвъд тези 4 години. На добър час на всички!“, допълни Фандъкова.  \r\nТеодора ПАТРОНОВА", "date": "2019.11.12", "title": "Кметът на Столична община Йорданка Фандъкова: До месец ще предложа на общинския съвет структурни промени в работата на общината"}
{"url": "http://www.focus-news.net/news/2019/11/12/2718717/politsiyata-v-burgas-zadarzha-mazha-napadnal-politseyski-sluzhitel.html", "text": "Полицията в Бургас задържа мъжа, нападнал полицейски служител. Това съобщиха от  ОДМВР - Бургас . В резултат на предприетите оперативно-издирвателни действия в района на автогарата в Карнобат току-що е задържан обявения за общодържавно издирване Атанас Русков Бундев (на 28 години) от с. Градец, общ. Котел, който около 17.25 часа вчера нападна охраняващия го полицай, докато полагал обществено полезен труд съобразно постановената от Карнобатския районен съд присъда. След нанасянето на удар в областта на гърба на полицейския служител с дървената дръжка на метлата, Бундев успял да избяга и с нощния влак се придвижил до жп гара - Карнобат. Задържан е за срок от 24 часа, като ще бъде върнат в Бургас, където предстои да му бъде повдигнато обвинение за нападение над длъжностно лице при изпълнение на служебните му задължения.", "date": "2019.11.12", "title": "Полицията в Бургас задържа мъжа, нападнал полицейски служител"}
{"url": "http://www.focus-news.net/news/2019/11/12/2718724/kmetat-na-dobrinishte-petar-galchev-poluchi-kategorichna-podkrepa-ot-obshtina-bansko-v-parviya-si-raboten-den.html", "text": "Новоизбраният кмет на град Добринище Петър Галчев официално получи символичния ключ от кметството на тържествена церемония. Той му беше връчен от досегашния кмет Китан Галчев. Това съобщиха от пресцентъра на  Община Банско . На тържеството присъстваха кметът на Общината Иван Кадев, депутатът Александър Мацурев, председателят на Общинския съвет Димитър Русков и зам.-кмета Стойчо Баненски. С участието им в церемонията беше демонстрирана както подкрепа за младия кмет, така и нов стил на работа на Община Банско – съвместна и надпартийна, само и единствено в полза на хората. Това беше изрично заявено и в приветствието на Иван Кадев, който пожела здраве и успех на кмета на Добринище.", "date": "2019.11.12", "title": "Кметът на Добринище Петър Галчев получи категорична подкрепа от Община Банско в първия си работен ден"}
{"url": "http://www.focus-news.net/news/2019/11/12/2718719/administrativen-sad-blagoevgrad-razporedi-sadebno-tehnicheska-ekspertiza-na-byuletini-ot-izbora-za-kmet-na-kmetstvo-selo-koprivlen-obshtina-hadzhidimovo.html", "text": "Административен съд – Благоевград даде ход на делото, образувано по жалба на Ангел Зайков, кандидат за кмет на кметство село Копривлен, община Хаджидимово, срещу решението на Общинската избирателна комисия (ОИК), с което е обявен за избран на първи тур за кмет на кметство селото – Лъчезар Банев. Това съобщиха от пресцентъра на  съда . Жалбоподателят оспорва действителността на отчетените от секционните избирателни комисии (СИК) бюлетини.  \r\nСлед като изслуша страните по делото, съдът откри производство по оспорване истинността на протоколите на СИК №11 и СИК №12 в село Копривлен, както и на протокола на ОИК – Хаджидимово по решението за избор на кмет на кметство Копривлен. Съдът допусна оглед, проверка и преброяване на недействителните бюлетини, подадените в секция №11, в която протоколът е подписан с особено мнение от всичките членове на комисията. \r\nВ съдебна зала беше отворен чувалът с изборни книжа от СИК №11 и бяха прегледани 150 бюлетини, отчетени от комисията като „неличащи“. Съдът разпореди изготвяне на съдебно-техническа експертиза на тези бюлетини.  \r\nСледващото заседание по делото е насрочено за 18 ноември 2019 г., от 14.00 часа.", "date": "2019.11.12", "title": "Административен съд – Благоевград разпореди съдебно-техническа експертиза на бюлетини от избора за кмет на кметство село Копривлен, община Хаджидимово"}
{"url": "http://www.focus-news.net/news/2019/11/12/2718714/politsiyata-v-burgas-izdirva-osaden-mazh-napadnal-politseyski-sluzhitel.html", "text": "Полицията издирва Атанас Русков Бундев (28 години) от с. Градец, община Котел. Това съобщиха от  ОДМВР - Бургас . Мъжът е излежавал присъда, издадена от Карнобатския районен съд по реда на Указа за борба с дребното хулиганство – 14 дни задържане в поделение на МВР и полагане на обществено-полезен труд. Вчера към 17.25 часа при почистване на обект в близост до Морската градина, издебвайки смрачаването, Бундев е нападнал охраняващия го полицейски служител, с дървената дръжка на метлата му нанесъл удар в областта на гърба и е избягал. \r\nВеднага след получения сигнал за случая са предприети оперативно-издирвателни действия на територията на Бургас, които продължават и в момента. Мъжът е обявен за издирване. В тази връзка полицията призовава гражданите, които разполагат с допълнителни данни за местонахождението на издирвания, да сигнализират на тел. 112 или в най-близкото поделение на МВР.", "date": "2019.11.12", "title": "Полицията в Бургас издирва осъден мъж, нападнал полицейски служител"}
{"url": "http://www.focus-news.net/news/2019/11/12/2718725/varhovniyat-kasatsionen-sad-potvardi-dozhivotnata-prisada-na-mazh-obvinen-za-zhestoko-ubiystvo-kray-selo-varbovo-v-obshtina-harmanli.html", "text": "Върховният касационен съд потвърди доживотната присъда на Пловдивския апелативен съд спрямо мъж, обвинен за жестоко убийство край село Върбово в община Харманли. Това съобщиха от пресцентъра на  Съда в Пловдив . \r\nХасковският окръжен съд е признал мъжът с инициали Е. М. за виновен, в това че на 2 март 2013 г. в землището на село Върбово, община Харманли, е извършил полово сношение и действия на полово удовлетворение с лице от същия пол, като е употребил за това сила и го е осъдил на 6 години лишаване от свобода. Подсъдимият е признат за виновен и за това, че на същата дата умишлено е умъртвил пострадалия, като убийството е извършено по особено мъчителен за убитият и с особена жестокост. За това Е. М. е получил доживотна присъда. Съдът е преценил, че следва подсъдимият да изтърпи по-тежкото от двете наказания, а именно доживотен затвор. Той е осъден да заплати на майката на пострадалия 70 000 лева за причинени болки и страдания. \r\nСпоред Върховния касационен съд, Апелативният съд в Пловдив правилно е преценил, че решението на Хасковския окръжен съд е правилно и законосъобразно, както в частта за вината на подсъдимия и размера на наказанието, така и в гражданската му част. \r\nРешението на Върховния касационен съд е окончателно.", "date": "2019.11.12", "title": "Върховният касационен съд потвърди доживотната присъда на мъж, обвинен за жестоко убийство край село Върбово в община Харманли"}
{"url": "http://www.focus-news.net/news/2019/11/12/2718726/feldsher-ot-ekip-na-barza-pomosht-vav-varna-e-bil-udaren-ot-rodnina-na-patsient-v-selo-kamenar.html", "text": "Пореден случай на насилие над екип на Бърза помощ във Варна е регистриран вчера в село Каменар, където фелдшер на Бърза помощ е бил ударен от роднина на пациент. Това съобщи пред  Радио „Фокус“ - Варна   началникът на Центъра за спешна медицинска помощ в града д-р Мая Рашева заяви. Тя допълни, че близък на дългогодишна пациентка на Бърза помощ в село Каменар е ударил фелдшера при изпълнение на служебните му задължения. На място е бил извикан екип на полицията, като междувременно пациентът въпреки всичко е бил прегледан и обслужен, след което е подадена жалба за нападението.  \r\nД-р Мая Рашева посочи, че фелдшерът е без сериозни травми, но силно възмутен от постъпката и е подал молба за напускане. „Изключително неприятна ситуация, още повече, че въобще не е имало основание за такава физическа саморазправа. Сигналът не е бил спешен, категоризиран е в третата категория, за която може да се отиде и след 2 часа, а колегите са отишли за по-малко от 20 минути на адрес. Каква е причината за агресията, тепърва ще се установява, но колегата е изключително обиден“, каза още д-р Рашева. Стана ясно, че нападателят е бил от ромски произход.  \r\nЗа инцидента са били уведомени Министерството на здравеопазването и Регионалната здравна инспекция във Варна.  \r\nДесислава ВАСИЛЕВА", "date": "2019.11.12", "title": "Фелдшер от екип на Бърза помощ във Варна е бил ударен от роднина на пациент в село Каменар"}
{"url": "http://www.focus-news.net/news/2019/11/12/2718723/planinskata-spasitelna-sluzhba-izdirva-turistka-v-rila.html", "text": "Планинската спасителна служба издирва туристка в Рила. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Издирвателната акция е започнала в неделя. Действията по издирване на туристката са възобновени тази сутрин.  \r\nВиолета СИМЕОНОВА", "date": "2019.11.12", "title": "Планинската спасителна служба издирва туристка в Рила"}
{"url": "http://www.focus-news.net/news/2019/11/12/2718722/rumen-hristov-sds-byudzhetat-za-2020-g-e-balansiran-i-realistichen.html", "text": "Бюджетът за 2020 г. започна да се разглежда днес в комисиите на Народното събрание. Според Съюза на Демократичните Сили бюджетът, който се предлага е изпълним и реалистичен. Близо 127 милиарда е брутният вътрешен продукт, който е увеличен отново. Държавният дълг за следващата година е 19,8%, а в средносрочния тригодишен период той ще слезе до 18,2%, което е много добър показател. Най-важното от Бюджет 2020 г. за СДС е, че той е балансиран – нещо, което през годините винаги сме отстоявали. Това каза лидерът на СДС Румен Христов на пресконференция за Бюджет 2020 г., предаде репортер на  Агенция „Фокус“ . „Що се отнася до данъчната политика, се запазват досегашните ставки – 55,8% от приходите в републиканския бюджет са от данъци“, заяви Христов. По думите му увеличаването на бюджета в следващата година е в няколко сфери, като най-важните са здравеопазването и образованието. „От СДС имаме и други две предложения. Едното е малко повече политика по отношение на младите семейства – знаем за демографския проблем в България и за емиграцията на българите. С приходите, с които в момента разполагаме, може да се помисли за осигуряване на нисколихвени кредити или безлихвени, когато младо семейство закупува първо и единствено жилище“, допълни лидерът на СДС. Той поясни, че другото предложение е втората година от майчинството да бъде в размер на 90% от сумата, на която са се осигурявали майките преди да излязат в майчинство. Според него това ще бъде стимул за младите и образовани майки. „Бюджетите на общините са увеличени с около 400 милиона лв“, допълни Христов.  \r\nЗорница КОСТАДИНОВА", "date": "2019.11.12", "title": "Румен Христов, СДС: Бюджетът за 2020 г. е балансиран и реалистичен"}
{"url": "http://www.focus-news.net/news/2019/11/12/2718728/postavyat-lebedovo-ezero-na-varnenska-stsena-v-pamet-na-zaginaliya-sled-katastrofa-baletist-martin-chikalov.html", "text": "Солисти на Държавния театър за опера и балет в Красноярск и Държавната опера във Варна ще танцуват „Лебедово езеро“ на 13 ноември в памет на загиналия след катастрофа в центъра на града танцьор Мартин Чикалов. Това съобщиха за  Радио „Фокус“ – Варна   от Театрално-музикалния продуцентски център във Варна. Хореографи на балета в четири действия от Пьотр Илич Чайковски, са Мариус Петипа и Лев Иванов. Редакцията е на Сергей Бобров, а костюмите и сценографията са дело на Ася Стоименова. Публиката във Варна ще види в ролята на Одета (Одилия) Анастасия Белоногова – солистка на Държавния театър за опера и балет в Красноярск, Русия; Принц Зигфрид – Франциско Руиз – Испания, солист на Държавна опера Варна и Ротбарт – Павел Кирчев, солист на Държавна опера Варна. Бляскавата история на най-обичания балетен спектакъл в света започва през 1895 г. на сцената на Мариински театър, Санкт Петербург. Новаторската хореографска редакция на Лев Иванов визира не само движенията на истинските птици, но изразява и силни чувства като любов, страх, болка и тревожност, с което спектакълът достига нова психологическа дълбочина. Мариус Петипа поставя валса, мазурката и останалите танци за сцената в двореца. Сергей Бобров, главен художествен ръководител на Държавния театър за опера и балет в Красноярск и на варненската балетна трупа, внася в своята редакция нови елементи, които кореспондират със съвремените тенденции в класическия танц. В неговата версия за пръв път на сцената излизат ято черни лебеди и този допълнителен контрапункт откроява още по-ясно драматичния сблъсък между доброто и злото. \r\nПреди една година, на 10 септември 2018 г. балетистът от Варненската опера бе прегазен на пешеходна пътека от пиян и неправоспособен шофьор. Инцидентът предизвика възмущението на обществеността в цялата страна. „На предстоящото през ноември дело във Върховния касационен съд ще се пледира за максимална присъда от 15 години затвор за виновника Петър Здравков, осъден преди това от Варненския апелативен съд на 10 години лишаване от свобода“, припомниха от Варненската опера. \r\nДиана СТОЕВА", "date": "2019.11.12", "title": "Поставят „Лебедово езеро“ на варненска сцена в памет на загиналия след катастрофа балетист Мартин Чикалов"}
{"url": "http://www.focus-news.net/news/2019/11/12/2718721/ria-novosti-voenni-ot-rusiya-i-turtsiya-zapochnaha-peti-savmesten-patrul-v-severoiztochna-siriya.html", "text": "Военнослужещи от Русия и Турция започнаха петият пореден съвместен патрул в района на Айн ал-Араб (Кобани) в североизточната част на Сирия. Това съобщиха от Министерството на отбраната на Руската федерация, предава  РИА Новости . \r\n„От 12:10 часа на 12 ноември 2019 г. петият съвместен патрул на руската военна полиция и турските въоръжени сили започна работа в граничната зона, разположена на няколко километра северно от Кобани\", се казва в съобщението от Министерството на отбраната в Москва. \r\nОт военното ведомство заявиха, че съвместният патрул се провежда по нов маршрут, който започва от митнически пункт Исличар и продължава по сирийско-турската граница. Общата дължина на маршрута на патрулирането ще бъде над 80 километра. \r\nОбщо в патрулирането участват около 50 военнослужещи от две държави и осем единици военна техника - бронираните машини „Тигър“ и „БТР-80“ на руската военна полиция и бронетанковите машини „Кирпи“ на турската гранична служба. Движението на колоната се контролира от руския дрон Орлан-10. \r\n \r\n . \r\n \r\n Тереза Герова", "date": "2019.11.12", "title": "РИА Новости: Военни от Русия и Турция започнаха пети съвместен патрул в Североизточна Сирия"}
{"url": "http://www.focus-news.net/news/2019/11/12/2718727/malina-edreva-obshtinski-savetnik-neka-sofiya-ne-se-prevrashta-v-podgotvitelna-stsena-za-parlamentarnite-izbori.html", "text": "Ние, в ГЕРБ/ СДС, приехме като кампания за честта, защото трябваше да защитим постиженията и резултатите от агресивния популизъм, да демаскираме подмяната скрита зад лозунги за промяна. Това каза председателят на групата ГЕРБ/СДС в общински съвет Малина Едрева, предаде репортер на  Агенция „Фокус“ . „Първо искам да поздравя всеки един от вас, че успя да спечели доверието на столичани и да седне на горещия стол на общинския съветник. Горещ е, защото изисква много енергия, откритост, компетентност, отдаденост, почтеност и усилена работа. Това е всичко, което жителите на София очакват от нас. Новият ни мандат започва след една не лека, но много поучителна предизборна кампания. Ние в ГЕРБ/ СДС приехме като кампания за честта, защото трябваше да защитим постиженията и резултатите от агресивния популизъм, да демаскираме подмяната скрита зад лозунги за промяна“, каза тя. „Не на последно място да запазим човешкото си лице да не се поддаваме на агресията, да не отстъпваме от ценностите си и ясна, консервативна ориентация. Днес е първият ден на новия мандат и искам да се обърна с голяма благодарност към всеки софиянец, който ни разбра и ни подкрепи. Тази подкрепа е може би най – важната, която сме получавали досега, защото хората, които избраха страната на откритостта, ясните ценности и работещите предложения са повече от другите, които повярваха на поредния претендент за месия“, допълни Едрева.  \r\n„Гражданите, които употребяваше от сутрин до вечер като лична собственост един от кандидатите, са всъщност най-ценното богатство на София. Никой не може да има претенции, че притежава подкрепата им. Тя не се подразбира, не се узурпира, а трябва да се заслужи и защитава всеки ден с работа. Уважаеми колеги, поуките от кампанията за нас са ясни- хората на София са прагматични и интелигентни“, подчерта тя. „Те се интересуват от надграждане и нови възможности и нямат време за губене с неясни експерименти. Този извод трябва да бъде водещ в работата на целия общински съвет през новия мандат. ГЕРБ и СДС като група получила най-високия резултат и доверие сме наясно, че носим  и най-голямата отговорност. За демокрацията от изключителна важност силната опозиция. В този съвет тя увеличава присъствието си и ние очакваме вашето активно участие“, допълни Едрева.  \r\n„Вие, новите колеги, ще откриете реалните процедури в работата на общината, нейната организация и контрол. Вие ще участвате в осъществяването на този контрол и ще разберете, че повтарянето на борба с корупцията означава конкретни действия. Очакваме тяхното надграждане и разчитаме на вашия принос в този процес. Искам да напомня, че истинската работа е тук и нека градът ни не се превръща в подготвителна сцена за парламентарните избори. Полето на работа на общината е различно от това на държавата, затова ви призовавам да бъдем мъдри и конструктивни“, уточни тя.  \r\nТеодора ПАТРОНОВА", "date": "2019.11.12", "title": "Малина Едрева, общински съветник: Нека София не се превръща в подготвителна сцена за парламентарните избори"}
{"url": "http://www.focus-news.net/news/2019/11/12/2718730/noviyat-oblasten-upravitel-na-plovdiv-dani-kanazireva-vstapi-v-dlazhnost.html", "text": "Новият областен управител на Пловдив Дани Каназирева встъпи в длъжност, предаде репортер на  Радио „Фокус“ - Пловдив . Първите заявки на Каназирева са да работи за запазване на Бетонния мост на Пловдив и намаляването на данъка за МПС в общината. Според новия областен управител Бетонният мост е важно съоръжение за града и предстоят срещи с НКЖИ във връзка с този проект. По отношение на данъка за МПС в Пловдив Каназирева посочи, че той трябва да се намали до Софийските нива. \r\nДани Каназирева каза още, че предстои да се запознава с важните проекти за областта и тяхната степен на готовност и ще работи за осъществяването им. Предстоят ѝ срещи с институциите. Още следващата седмица тя ще направи и среща с кметовете на общини, като ще бъдат обсъдени важните проекти, както и готовността на общините за зимата. Каназирева ще работи за промяна на начина на управление и излизане извън тяснопартийните интереси, като ще заложи на подготвени и можещи хора. „Ще бъдем коректив на Общинските съвети и в Пловдив, и в региона“, каза още Каназирева. \r\nТя прие ключа за Областната управа и печата от зам. областния управител Евелина Апостолова. Преди това бе отслужен молебен за здраве и успехи от епископ Арсений. На официалната церемония присъства и новият кмет на Пловдив и бивш вече областен управител Здравко Димитров, който я увери, че ще я подкрепя и още веднъж заяви, че на Пловдив предстоят важни години и всички заедно могат повече. „Оставям областта в сигурни ръце“, каза още Димитров. \r\nЦветана ТОНЧЕВА", "date": "2019.11.12", "title": "Новият областен управител на Пловдив Дани Каназирева встъпи в длъжност"}
{"url": "http://www.focus-news.net/news/2019/11/12/2718729/seminar-na-tema-hrana-za-mozaka-shte-se-provede-v-pleven.html", "text": "Семинар на тема ,,Храна за мозъка“ в рамките на клуб ,,Психология и здраве“ ще се проведе в Църква на адвентистите от седмия ден  в Плевен от 18.00 часа, предаде кореспондент на  Радио „Фокус“ . Лекторът д-р Даниел Николакев ще разгледа темата за взаимовръзката между начин на хранене и функциониране на мозъка. ,,В книгата на д-р Нийл Недли „Изгубеното изкуство на мисленето“ се посочва, че прекалената консумация на месо изтощава мозъчните функции. Уврежда се оптималното функциониране на мозъчния център на мъдростта, преценката и предвиждането – челния дял“, каза д-р Даниел Николаев. Той посочи още, че в семинара ще представи възможностите за един балансиран режим на хранене, който благоприятства здравето на мозъка. \r\nВиолета КРЪСТЕВА", "date": "2019.11.12", "title": "Семинар на тема ,,Храна за мозъка“ ще се проведе в Плевен"}
{"url": "http://www.focus-news.net/news/2019/11/12/2718731/d-r-kristiyan-kirilov-obs-svishtov-i-prez-noviya-mandat-shte-prodalzhim-da-rabotim-za-razvitieto-na-obshtinata.html", "text": "Новоизбраният Общински съвет (ОбС) в Свищов ще проведе своето първо извънредно заседание, на което ще бъдат определени зам.-председателите, съставите и председателите на постоянните комисии, както и графика за работата им. Това съобщи в предаването  „Добре дошли в Свищов“  на  Радио „Фокус“ – Велико Търново  д-р Кристиян Кирилов, председател на Общинския съвет. Първата редовна сесия ще е в края на месеца – на 28 ноември. „Има материали, които не търпят отлагане и ще трябва да се действа на пълни обороти - така, както работихме и през миналия мандат, с отговорност към гражданите и с вземане на правилни решения за развитието на общината“, посочи още д-р Кирилов. \r\nВ новия състав на ОбС – Свищов влизат единадесет местни представители на ПП ГЕРБ, седем - на БСП, четирима - на Съюза на свободните демократи, трима - на коалицията СДС – Площад „Алеко“, и по двама - на ДПС и НФСБ. \r\nЛуиза ТРАНЧЕВА", "date": "2019.11.12", "title": "Д-р Кристиян Кирилов, ОбС – Свищов: И през новия мандат ще продължим да работим за развитието на общината"}
{"url": "http://www.focus-news.net/news/2019/11/12/2718716/administrativniyat-sad-v-dobrich-otmeni-reshenie-na-oik-balchik-s-koeto-sa-obyaveni-rezultati-ot-mestni-izbori-za-obshtinski-savetnitsi-v-obshtinata.html", "text": "Административният съд в Добрич отмени решение на Общинската избирателна комисия – Балчик, с което са обявени резултати от местни избори за общински съветници в общината, предаде кореспондент на  Радио „Фокус” – Варна . Със своето решение Административният съд в добруджанския град е уважил жалбите на двама граждани на Балчик, регистрирани като кандидати за общински съветници. Жалбите са срещу решение на Общинската избирателна комисия в Балчик от 28 октомври тази година, с което са обявени резултатите от местни избори за общински съветници в община Балчик, проведени на 27 октомври 2019 г., в частта с която е обявено разпределението на заявените предпочитания за отделните кандидати по кандидатската листа на местна коалиция. Административният съд в Добрич е отменил решението на ОИК в Балчик в оспорваната му част. „При ръчното преброяване на недействителните бюлетини във всички СИК-ове и на част от действителните бюлетини в осем секции, съдът установи, че в две от секциите СИК 11 – гр. Балчик и СИК 32 с. Соколово, не се откриха посочените в протоколите на СИК недействителни бюлетини. С оглед на това, съдът прие, че е допуснато съществено нарушение на изборния кодекс“, е посочено в решението. То подлежи на обжалване пред Върховния административен съд в 7-дневен срок от съобщаването му на страните. \r\nЖулиета НИКОЛОВА", "date": "2019.11.12", "title": "Административният съд в Добрич отмени решение на ОИК – Балчик, с което са обявени резултати от местни избори за общински съветници в общината"}
{"url": "http://www.focus-news.net/news/2019/11/12/2718736/sredniyat-osiguritelen-dohod-za-stranata-za-septemvri-2019-g-e-98933-leva.html", "text": "Размерът на средния осигурителен доход за страната за месец септември 2019 г. е 989.33 лв. Това съобщиха от пресцентъра на  Националния осигурителен институт . \r\nСредномесечният осигурителен доход за страната за периода от 1 октомври 2018 г. до 30 септември 2019 г. е 961.02 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец октомври 2019 г., съгласно чл.70, ал. 3 от Кодекса за социално осигуряване.", "date": "2019.11.12", "title": "Средният осигурителен доход за страната за септември 2019 г. е 989.33 лева"}
{"url": "http://www.focus-news.net/news/2019/11/12/2718737/emil-kabaivanov-sds-ot-partiyata-bihme-iskali-da-vidim-v-byudzhet-2020-g-uskoryavane-na-protsesa-na-detsentralizatsiya.html", "text": "Това, което бихме искали, а не видяхме в този бюджет е ускоряване на процеса на децентрализация. Това каза зам.-председателят на СДС Емил Кабаиванов на пресконференция за Бюджет 2020 г., предаде репортер на  Агенция „Фокус“ . „СДС винаги е държал на това, защото нашето разбиране е, че чрез финансова децентрализация и регионална политика ние ще можем да окажем положително влияние върху демографския проблем в България“, обясни той. По думите му другото, което биха искали да видят в бюджета е малко повече средства за подпомагане на общинското здравеопазване. „То е тази част от здравната система, която с най-малко средства осигурява около 33% от населението“, допълни Кабаиванов. Той подчерта, че увеличението на общинските бюджети, които са част от публичните финанси на държавата, е главно в сферата на образованието. „Това е реален приоритет на държавата и тя го показа с бюджета. Малко е обаче увеличението на средствата, с които поддържаме общинската инфраструктура – само 10 милиона“, заяви Кабаиванов. \r\nЗорница КОСТАДИНОВА", "date": "2019.11.12", "title": "Емил Кабаиванов, СДС: От партията бихме искали да видим в Бюджет 2020 г. ускоряване на процеса на децентрализация"}
{"url": "http://www.focus-news.net/news/2019/11/12/2718734/mestna-koalitsiya-nastoyava-za-kasirane-na-izborite-za-kmet-na-obshtina-gorna-oryahovitsa.html", "text": "Местна коалиция настоява за касиране на изборите за кмет на Община Горна Оряховица. Преди един ден е внесена жалба в Административен съд – Велико Търново, в която се настоява за ново преброяване на част от бюлетините в региона, проказа проверка на  Радио „Фокус“ – Велико Търново . „Основното възражение, поддържано от жалбоподателя, касае нарушение на принципа за уседналост, доколкото за кмет на Общината е избрано лице, което е без настоящ адрес в страната – „дерегистриран“. По тези съображения от съда се иска да отмени оспореното решение. Общинска избирателна комисия – Горна Оряховица не е представила административната преписка, както и списък на заинтересованите страни, поради което е задължена от съда да стори това в 24-часов срок от получаване на съобщението“, поясняват от Административен съд – Велико Търново.  \r\nВторо заседание на съда по казуса е насрочено за днешния ден, в който изтича и посоченият срок. Бюлетините са общо над 4100 за всички 67 секции в общината.  \r\nВ края на миналата седмица същата коалиция оспори и резултата от гласуването за общински съветници. Според тях подадените гласове не са правилно отчетени поради невярно отразени в протоколите недействителни бюлетини. Поддържа се тезата, че един от избраните за общински съветници не отговаря на условието за уседналост. Твърди се и за нарушение на правото на гласуване на жителите на село Драганово, за което в изборния ден е депозиран сигнал в прокуратурата. Въз основа на тази жалба в Административния съд е образувано административно дело, което е оставено без придвижване с разпореждане на съдията - докладчик. Дадени са указания на жалбоподателя в еднодневен срок да представи доказателства за представителна власт. Общинска избирателна комисия – Горна Оряховица е задължена незабавно да представи цялата административна преписка. \r\nЛуиза ТРАНЧЕВА", "date": "2019.11.12", "title": "Местна коалиция настоява за касиране на изборите за кмет на Община Горна Оряховица"}
{"url": "http://www.focus-news.net/news/2019/11/12/2718732/zapochnaha-predlozheniyata-za-predsedatel-na-stolichen-obshtinski-savet.html", "text": "Започнаха предложенията за председател на Столичен общински съвет, предаде репортер на  Агенция „Фокус“ . Групата на ГЕРБ/СДС в столичен общински съвет предложиха Елен Герджиков за председател. Милка Христова е предложението на БСП за председател на столичен общински съвет. Групата на Демократична България предложи Методи Лалов за председател на СОС.  \r\nТеодора ПАТРОНОВА", "date": "2019.11.12", "title": "Започнаха предложенията за председател на Столичен общински съвет"}
{"url": "http://www.focus-news.net/news/2019/11/12/2718733/hurriyet-erdogan-zapochva-dvudnevno-poseshtenie-v-sasht.html", "text": "Държавният глава на Турция Реджеп Ердоган започва двудневно посещение в САЩ, в рамките на което ще проведе среща с американския си колега Доналд Тръмп, съобщава вестник  Hurriyet , като се позовава на прессъобщение от Президентството в Анкара. \r\n„Президентът Ердоган ще посети САЩ с работна визита на 12 и 13 ноември по покана на Тръмп“, се уточнява в разпространения текст. Ердоган също така ще присъства на среща на делегации между двете страни, става ясно още от съобщението. \r\nОчаква се в рамките на преговорите двамата президенти да обсъдят двустранните отношенията, както и регионалното и глобално развитие. „В допълнение, ще бъдат предприети конкретни стъпки относно борбата против всяка проява на тероризъм, както и ще бъде обърнато внимание на засилването на координацията и сътрудничество между двете страни“, уточняват от Президентството в Анкара. \r\nПреди заминаването си, президентът на Турция добави, че екстрадицията на лидера на ФЕТО, Феттулах Гюлен, ще бъде доминираща тема по време на срещите. „Ние предприемаме много стъпки за екстрадицията на терориста от Пенсилвания и ще продължим да правим същото. Ние сме решени да не се отказваме от това, докато всички пучисти не бъдат подведени под отговорност пред закона“, добави Ердоган. \r\nЕрдоган също така подчерта, че двамата с Тръмп имат интерес да намерят решения на проблемите между двете страни. Президентът на Турция допълни още, че споразумението между Турция и Русия за Анкара за изтеглянето на „Народни отряди за самоотбрана“ (YPG), не премахна „изцяло“ терористите от Североизточна Сирия. \r\n„Нито Русия, нито САЩ премахнаха терористите в периодите, които трябваше това да се случи.Ние ще поговорим за това с Тръмп“, допълни Ердоган, като подчерта, че след срещата си с Тръмп ще проведе още един телефонен разговор с руския си колега Владимир Путин относно изтеглянето на YPG. \r\nВ САЩ Турският президент ще изнесе реч на среща, организирана от Американската търговска камара. Ердоган също така ще се срещне с членове на турската и мюсюлманска  общност в страната. \r\nСрещата на високо ниво ще се проведе на фона на споразумението между САЩ и Турция от 17 октомври, което предвижда спирането на „Извор на мира“ в замяна на изтеглянето на YPG от зоната на операцията.   \r\nПодкрепяните от САЩ Сирийски демократични сили (СДС) контролират 28% от  сирийската територия, включително 911 километровата сирийско-турска граница. \r\nТурция смята YPG за сирийския филиал на „Работническата партия на Кюрдистан“ (ПКК), призната от САЩ и ЕС за терористична организация. \r\nАнкара започна военна операция на 9 октомври в опит да прочисти т.нар. „терористичен коридор“ на своите граници, както и да осигури безопасно и доброволно завръщане в родината на сирийските бежанци, живеещи в Турция. \r\nОтношенията между Турция и САЩ са напрегнати от старта на военната операция, като на 14 октомври Министерството на финансите във Вашингтон наложи санкции на двама турски министри и на трима висши служители във връзка с „Извор на мира“. \r\nТази стъпка беше придружена от резолюция на Камарата на представителите на САЩ, признаваща арменския геноцид. Това е символичен, но безпрецедентен ход, който вбеси Турция на фона на засилилото се напрежение между двете страни. \r\nКамарата на представителите също така призовава Тръмп да наложи санкции на Турция, заради покупката на руските зенитно-ракетни системи С-400.", "date": "2019.11.12", "title": "Hurriyet: Ердоган започва двудневно посещение в САЩ"}
{"url": "http://www.focus-news.net/news/2019/11/12/2718735/bsp-predlaga-da-se-sazdade-vremenna-komisiya-za-problemite-v-izborniya-kodeks.html", "text": "БСП предлага да се създаде Временна анкетна комисия за проблемите в Изборния кодекс. Това обяви лидерът на БСП Корнелия Нинова на брифинг след дебата за проблемите в изборното законодателство, предаде репортер на  Агенция \"Фокус\" . \r\nНинова заяви, че идеята е комисията да е на паритетен принцип, която да разгледа проблемите и да предложи решение. \r\nДеница КИТАНОВА", "date": "2019.11.12", "title": "БСП предлага да се създаде Временна комисия за проблемите в Изборния кодекс"}
{"url": "http://www.focus-news.net/news/2019/11/12/2718743/ruskiyat-darzhaven-balet-na-led-sankt-peterburg-shte-iznese-dve-predstavleniya-v-burgas-prez-noemvri.html", "text": "Руският държавен балет на лед „Санкт Петербург“ ще гостува в Бургас този месец с две представления. Това съобщиха от пресцентъра на  Община Бургас . На 23 ноември ще бъде представен балетът „Лебедово езеро“ от 16.30 и 19.00 часа, а на 24 ноември - „Лешникотрошачката“ в същите часове. И двете представления ще очакват своята публика в залата на Операта. Цените на билетите са между 45 и 65 лв., за деца 12 лв.  \r\nДържавният балет на лед „Санкт Петербург“, създаден от уважавания хореограф Константин Боярски, отбеляза своя 50-годишен юбилей през 2017 г. със серия от представления в цял свят. В ансамбъла неизменно присъстват олимпийски шампиони по фигурно пързаляне или медалисти в този знаков за Русия спорт.", "date": "2019.11.12", "title": "Руският държавен балет на лед „Санкт Петербург“ ще изнесе две представления в Бургас през ноември"}
{"url": "http://www.focus-news.net/news/2019/11/12/2718745/uchenitsi-ot-shest-uchilishta-v-burgas-shte-otbelezhat-zaedno-mezhdunarodniya-den-na-tolerantnostta-na-13-noemvri.html", "text": "Ученици от шест училища в Бургас ще отбележат заедно Международния ден на толерантността от 11.00 ч. на 13 ноември 2019 г. (сряда) в залата на Областна администрация - Бургас. Това съобщиха от пресцентъра на  Община Бургас .  \r\nЧиталище \"Изгрев 1909\" реализира с подкрепата на Областната администрация  проект за провеждане на комуникационна инициатива за представяне на културното многообразие на Европейския съюз, насърчаване на толерантността и превенция на езика на омразата. Събитието \"Децата и толерантността. Да наредим пъзела заедно\" акцентира върху насърчаване на толерантността в общуването, работата в екип и приятелството. Първата част включва дейности на открито - флашмоб и подреждане на арт инсталация около Часовника на площад \"Толерантност\". Следва практическа част с ролеви игри, обсъждания и демонстрации. За финал участниците заедно ще наредят специално изработен \"Пъзел на толерантността\".  \r\nУчастници са 60 ученици от ОУ \"Г. Бенковски\", ОУ \"Св. Кл. Охридски\", СУ \"Д. Чинтулов\", СУ \"Й. Йовков\", ЧОУ \"Д-р М. Монтесори\" и доброволци от Професионална търговска гимназия.", "date": "2019.11.12", "title": "Ученици от шест училища в Бургас ще отбележат заедно Международния ден на толерантността на 13 ноември"}
{"url": "http://www.focus-news.net/news/2019/11/12/2718738/7-pchelni-koshera-sa-unishtozheni-pri-napadenie-na-mechka-nad-pchelin-v-selo-mogilitsa-v-oblast-smolyan.html", "text": "7 пчелни кошера са унищожени при нападение на мечка над пчелин в село Могилица. Това съобщиха от пресцентъра на  РИОСВ - Смолян . \r\nОт началото на ноември Групата за бързо реагиране към РИОСВ - Смолян е проверила 7 сигнала за нападение на мечки над селскостопанско имущество. Само един от тях се е оказал неоснователен. Вторият сигнал е за нападение над две крави и кобила в землището на село Момчиловци, община Смолян. Други четири от щетите са нанесени върху пчелини в териториалния обхват на „ДГС – Смилян“ в землищата на селата Могилица и Бориково, община Смолян. Последният сигнал е от днес, когато групата е проверила нападение на мечка над пчелин в село Могилица, община Смолян. При огледа е установено, че 7 от общо 9 кошера в пчелина са напълно унищожени.", "date": "2019.11.12", "title": "7 пчелни кошера са унищожени при нападение на мечка над пчелин в село Могилица в област Смолян"}
{"url": "http://www.focus-news.net/news/2019/11/12/2718746/ep-izslushvaniyata-na-kandidatite-za-komisari-ot-ungariya-rumaniya-i-frantsiya-shte-se-provedat-na-14-noemvri.html", "text": "Председателският съвет на Европейския парламент реши изслушванията на тримата нови кандидати за комисари да се проведат на 14 ноември, четвъртък, се казва в  прессъобщение от ЕП. \r\nПарламентарната комисия по правни въпроси ще разгледа днес, 12 ноември, декларациите за финансови интереси на тримата кандидат-комисари.  \r\nДнес в края на работния ден изтича срокът, в който тримата кандидати трябва да изпратят отговорите на отправените към тях писмени въпроси. Очаква се отговорите да бъдат преведени до обяд в сряда.  \r\nВсяко изслушване ще продължи три часа по схемата, прилагана за изслушванията досега: след 15-минутно встъпително изказване на всеки от кандидатите ще се пристъпи към въпросите на евродепутатите към кандидата. Въпросите са 25 (всеки в рамките на 1 минута) като могат да бъдат задавани и уточняващи въпроси. Графикът на изслушванията и линковете за предаването им в интернет ще намерите по-долу.  \r\nОценка на изслушванията  \r\nВеднага след изслушването председателят на съответната комисия и координаторите на политическите групи в комисията ще направят оценка на представянето на кандидата, след което на 14 ноември вечерта Съветът на председателите на комисии ще направи обща оценка на изслушванията и ще предаде своите заключения на Председателския съвет на ЕП.  \r\nНа своето заседание на 21 ноември Председателският съвет ще направи финална оценка на изслушванията и ще вземе решение дали да обяви процедурата на  изслушванията за приключена.  \r\nГласуване на 27 ноември  \r\nНовата Комисия трябва да бъде одобрена от Европейския парламент с обикновено мнозинство от гласувалите евродепутати по време на пленарно заседание. Гласуването трябва да се проведе на 27 ноември.  \r\nПреди вота избраният председател на Комисията Урсула фон дер Лийен ще представи пълната колегия на комисарите и нейната програма. Изказването й ще бъде последвано от дебат в пленарна зала.", "date": "2019.11.12", "title": "ЕП: Изслушванията на кандидатите за комисари от Унгария, Румъния и Франция  ще се проведат на 14 ноември"}
{"url": "http://www.focus-news.net/news/2019/11/12/2718739/korneliya-ninova-bsp-izrazyavame-obshto-sazhalenie-che-gerb-ne-se-otzovaha-za-debata-za-problemite-v-izborniya-kodeks-i-ostavame-otvoreni-kam-tyah.html", "text": "Изразяваме общо съжаление, че ГЕРБ не се отзоваха за дебата за проблемите в Изборния кодекс и оставаме отворени към тях. Това каза лидерът на БСП Корнелия Нинова по време на брифинг след дебата за проблемите в изборното законодателство, предаде репортер на  Агенция \"Фокус\" . \"Местните избори минаха и в тях имаше редица проблеми, които по мнение на различните парламентарни и политически сили изкривяват вота и не отразяват обективното гласуване на хората. Ето защо поканихме представители на всички парламентарни групи, за да обсъдим проблемите в изборното законодателство. Това, което е нашата работа, на депутатите, да гарантираме през ИК честността и прозрачността на изборите. Изразяваме общо съжаление, че колегите от ГЕРБ не се отзоваха. Оставаме отворени към тях и ги каним да се присъединят към тези разговори\", заяви още Нинова.  \r\nТя посочи, че по време на срещата всяка една от парламентарните групи са направили своята оценка и конкретни предложения за подобряване на изборното законодателство. \"Излизаме пред вас с едно общо предложение, заедно на паритетен принцип да излъчим свои представители и да предложим в зала да се  създаде една Временна анкетна комисия, която да разгледа всички предложения на различните парламентарни групи, на различните политически сили, в тази комисия да бъдат обсъдени и експертно. Искането ни за машинно гласуване, за машинно преброяване, за изчистване на списъците изисква много голяма експертиза. Тази Временна комисия да направи това разглеждане на проблемите, да обобщи и да направи предложения за решение, които да влязат в залата като общи предложения за промени в ИК. Не бива да се променя сега действащата норма за 100 % машинно гласуване, да търсим вариант за машинно преброяване и начини за изчистване на списъците. Оттам нататък има различни предложения и детайли. Ще предложим и на ГЕРБ заедно в една комисия да решаваме  проблемите, като целта е обща: гарантиране на честен и прозрачен вот, възможност българският гражданин да гласува свободно, спокойно и да изрази волята си, каквато е\", заяви още лидерът на  БСП.  \r\nДеница КИТАНОВА", "date": "2019.11.12", "title": "Корнелия Нинова, БСП: Изразяваме общо съжаление, че ГЕРБ не се отзоваха за дебата за проблемите в Изборния кодекс и оставаме отворени към тях"}
{"url": "http://www.focus-news.net/news/2019/11/12/2718740/nad-94-kg-tyutyun-bez-banderol-i-4-600-kasa-tsigari-sa-izzeti-pri-proverka-na-lek-avtomobil-i-imot-v-novi-pazar-v-oblast-shumen.html", "text": "Над 94 кг тютюн без бандерол и 4 600 къса цигари са иззети при проверка на лек автомобил и имот в Нови пазар. Това съобщиха от  ОДМВР - Шумен . Безакцизните стоки са иззети от служители на сектор „Противодействие на икономическата престъпност“ към ОДМВР. Работата по документиране на престъплението започнала в Нови пазар след извършена рутинна проверка на водач на лек автомобил Фолксваген „Голф“ с шуменска регистрация. Водачът е 42-годишен мъж, който е спрян за проверка малко след 20.00 часа в централната част на града. В колата униформените забелязали чували. Оказало се че мъжът превозва шест чувала с общо тегло 60 кг тютюн без бандерол. Служители на сектор  „Противодействие на икономическата престъпност“ извършили претърсване в жилище, обитавано от 42-годишния мъж и 45-годишната му съпруга и в друг техен имот. Намерени и иззети са още 34.500. Там са намерени и иззети още 34.500 кг тютюн и 4 600 къса цигари без бандерол „Мурати“. Работата по образуваното досъдебно производство продължава под надзор на Районната прокуратура в Нови пазар.", "date": "2019.11.12", "title": "Над 94 кг тютюн без бандерол и 4 600 къса цигари са иззети при проверка на лек автомобил и имот в Нови пазар в област Шумен"}
{"url": "http://www.focus-news.net/news/2019/11/12/2718747/za-poredna-godina-obshtina-dobrich-organizira-konkurs-za-koledna-kartichka.html", "text": "За поредна година Община град Добрич организира конкурс за коледна картичка, предаде кореспондент на  Радио „Фокус” – Варна . В конкурса могат да участват ученици от първи до четвърти клас. Желаещите да се включат в него ще имат възможност да творят на коледна тематика. Картичките трябва да бъдат двойни, формат – бизнес клас, размер – 210 х 105 мм, рисувани или изработени с материали и техники по избор. На гърба (не вътре) на всяка картичка трябва да се изпишат: трите имена, възраст, клас, училище на участника. Представените за конкурса картички ще бъдат оценявани от Комисия по следните критерии: съответствие с размерите и формата на заявените от организаторите условия; естетика, стил, оригиналност и самостоятелно изпълнение (без помощ от родител или учител). Крайният срок за предаване на картичките е 9 декември 2019 година. Победителите ще бъдат обявени на 10 декември. За първите места са предвидени атрактивни награди - таблет, безжична мишка с клавиатура и слушалки. Осигурени са и поощрителни награди. Както в предходни години картичките ще бъдат изпратени до партньорски градове, чуждестранен дипломатически корпус в България, фирми и организации в Добрич, страната и чужбина. Картичките трябва да се изпратят на адрес: Димитрина Русева, улица „Независимост“ 7 ет. 8 стая 812, град Добрич – 9300. \r\nЖулиета НИКОЛОВА", "date": "2019.11.12", "title": "За поредна година Община Добрич организира конкурс за коледна картичка"}
{"url": "http://www.focus-news.net/news/2019/11/12/2718748/v-burgas-shte-se-provede-preskonferentsiya-za-predstavyane-postizheniyata-na-burgaskite-sastezateli-po-sportna-akrobatika-na-evropeyskoto-parvenstvo-v-izrael.html", "text": "На 13 ноември от 11.00 часа в КЦ „Морско казино“ ще се проведе пресконференция за представяне постиженията на бургаските състезатели по спортна акробатика на приключилото Европейско първенство в Израел. Това съобщиха от пресцентъра на  Община Бургас . Клуб „Нефтохимик 2011” се представи с женската двойка Теодора Кръстева и Елена Босилкова (която е състезател на КСА „Балкан” - Ботевград) във възраст 12 - 18 г., както и със смесената двойка Мариела Костадинова (олимпийска шампионка за младежи по спортна акробатика) и Теодор Великов във възрастта мъже - жени. Треньори са Драгомир Драганов и Николина Христова. На събитието ще се даде информация как е преминало състезанието от преките участници в него. Община Бургас подпомогна подготовката на отбора.", "date": "2019.11.12", "title": "В Бургас ще се проведе пресконференция за представяне постиженията на бургаските състезатели по спортна акробатика на Европейското първенство в Израел"}
{"url": "http://www.focus-news.net/news/2019/11/12/2718744/burgas-uchastva-v-mrezha-ot-7-evropeyski-pristanishtni-grada-za-spodelyane-na-dobri-idei-i-praktiki-v-sinyata-ikonomika.html", "text": "BluAct е мрежа от 7 европейски пристанищни града - Пирея (Гърция), Матосиньос (Португалия), Бургас (България), Матаро (Испания), Остенд (Белгия), Галац (Румъния) и Салерно (Италия). Напредва тяхното сътрудничество за споделяне на добри идеи и практики в \"синята\" икономика. То се осъществява в рамките на проект, финансиран по програма URBACT III на Европейския съюз, която помага на градовете да разработят устойчиви и прагматични планове за развитие, интегрирайки икономически, социални и екологични теми, съобщиха от  Община Бургас .  \r\nПроектът BluAct има амбицията да надгради успеха на инициативата на Община Пирея - \"BlueGrowth\" (\"Син растеж\"), допринесла за предлагането на услуги за инкубация на местния бизнес, стимулирайки иновациите и създаването на работни места. BluAct иска да вдъхнови партниращите си градове да стимулират развитието на \"синя икономика\" чрез по-активно ангажиране на заинтересовани страни. Предстои до края на 2020 година да бъдат формулирани конкретните цели, които участниците в проекта ще преследват занапред в търсене на по-добро бъдеще.", "date": "2019.11.12", "title": "Бургас участва в мрежа от 7 европейски пристанищни града за споделяне на добри идеи и практики в \"синята\" икономика"}
{"url": "http://www.focus-news.net/news/2019/11/12/2718750/sport-balgarskata-federatsiya-po-voleybol-e-nasrochila-izvanredno-obshto-sabranie.html", "text": "Вицепрезидентът на Българската федерация по волейбол Любо Ганев съобщи, че на заседание на Управителния съвет в понеделник е взето решение за провеждането на извънредно Общо събрание, на което да бъдат изключени и добавени нови хора в ръководството на организацията. То ще се проведе в последния работен ден преди Коледните празници - 20 декември, в Казанлък.  \r\nСпоред Ганев целта на извънредната среща е той да бъде изключен от ръководството на БФВ.", "date": "2019.11.12", "title": "Спорт: Българската федерация по волейбол е насрочила извънредно Общо събрание"}
{"url": "http://www.focus-news.net/news/2019/11/12/2718751/oik-dupnitsa-e-sastavila-akt-na-chlen-na-sik-zaradi-zasnemane-s-mobilen-telefon-na-nachina-na-glasuvane.html", "text": "ОИК – Дупница е съставила акт на член на СИК заради заснемане с мобилен телефон на начина на гласуване. Това съобщиха за  Радио „Фокус” – Кюстендил  от Общинска избирателна комисия – Дупница. Случаят е от 3 ноември, когато в ОИК е получен сигнал, в който се твърди, че член на секционна избирателна комисия е нарушил разпоредба на Изборния кодекс като при гласуването му в качеството на избирател е заснел вота си. Общинската избирателна комисия е препратила сигнала по компетентност към Районна прокуратура - Дупница. Прокуратурата е отказала да образува досъдебно производство и е прекратила преписката. Мотивът е, че се касае за действие на длъжностно лице, но което действа като избирател. Членът на секционната избирателна комисия е нарушил  тайната на вота, тъй като е заснел собствената си бюлетина и собственият си вот. Поради, което преписката е върната на ОИК - Дупница по компетентност за ангажиране на административно наказателна отговорност. Поради тази причина е съставен акт за установеното нарушение.  \r\nВенцеслав ИЛЧЕВ", "date": "2019.11.12", "title": "ОИК – Дупница е съставила акт на член на СИК заради заснемане с мобилен телефон на начина на гласуване"}
{"url": "http://www.focus-news.net/news/2019/11/12/2718752/bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП \"Малко Търново\" на границата с Турция. Това съобщи за  Радио \"Фокус\" - Бургас  дежурният на пункта. Към момента няма образувани колони от автомобили по пунктовете на българо-турската граница. Преминаването се осъществява безпроблемно.  \r\nМария ПОПЧЕВА", "date": "2019.11.12", "title": "Без забавяне се осъществява преминаването през ГКПП \"Малко Търново\""}
{"url": "http://www.focus-news.net/news/2019/11/12/2718741/obshtina-burgas-otnovo-shte-izdade-sbornik-s-avtentichni-retsepti-posveteni-na-nikulden.html", "text": "Община Бургас отново ще издаде сборник с автентични рецепти, посветени на Никулден. Остават три дни до крайния срок за събиране на най-автентичните и вкусни бургаски рецепти, които ще бъдат издадени в книжка за празника на града - Никулден. Това съобщиха от пресцентъра на  Община Бургас . В предизвикателството могат да участват всички граждани, които пазят или знаят от бабите и дядовците си морски, рибни или изобщо местни ястия и ги изпратят най-късно до 15 ноември на e-mail: media@burgas.bg. Най-добрите от тях ще бъдат селектирани и отпечатани в колекционерски рецептурник, който не може да бъде намерен по магазините, а ще бъде подаряван на бургазлии на празника на града - 6 декември, когато отбелязваме Деня на свети Николай Чудотворец.  \r\nИнициативата стартира месец преди Никулден и по времето, когато „излизат\" най-търсените и вкусни риби по нашето Черноморие - чернокопа, паламуда и лефера. Преди 7 години Община Бургас за първи път събра 22 местни и типично бургаски кулинарни ястия, които раздаде на своите жители като подарък за градския празник, а поради силния интерес рецептурникът „Вехти бургашки гозби\" бе преиздаден и изчерпан за отрицателно време на миналогодишния Никулден. Този път сборникът с любими и вкусни рецепти няма да бъде просто преиздаден, а ще бъде нов и продължение на предходното издание. Така традиционните за морския Бургас ястия ще бъдат запазени по най-добрия възможен начин, превръщайки се в безценен подарък за всяка кухня.", "date": "2019.11.12", "title": "Община Бургас отново ще издаде сборник с автентични рецепти, посветени на Никулден"}
{"url": "http://www.focus-news.net/news/2019/11/12/2718756/izlozhba-po-povod-135-godini-ot-rozhdenieto-na-hudozhnika-angel-spasov-shte-bade-otkrita-v-pleven.html", "text": "Изложба по повод 135 години от рождението на художника Ангел Спасов ще бъде открита в галерия ,,Илия Бешков\" от 18.00 часа тази вечер, предаде кореспондент на  Радио „Фокус“ . Директорът Антония Караиванова посочи, че експозицията е наречена „Нито с Нея, нито с Него“. ,,Това е  първи опит за фокусиране върху два ярко застъпени в творчеството на Ангел Спасов образи - на жената, увековечен в скулптура, и на собствения му лик, запечатан през годините в живопис и рисунка“, каза Антония Караиванова.  \r\nТя подчерта, че галерията съхранява почти цялото му творчество и личен архив. ,,Изложбата се съпътства от каталог, в който се публикуват за първи път документи и произведения на художника и идеята е осъществена със съдействието на Регионалния исторически музей“, каза още Антония Караиванова. \r\nВиолета КРЪСТЕВА", "date": "2019.11.12", "title": "Изложба по повод 135 години от рождението на художника Ангел Спасов ще бъде открита в Плевен"}
{"url": "http://www.focus-news.net/news/2019/11/12/2718742/yordan-tsonev-dps-obedinihme-se-che-ima-problemi-v-izborniya-kodeks-i-v-izborniya-protses.html", "text": "Обединихме се, че има проблеми в Изборния кодекс и в изборния процес. Това каза заместник-председателят на ПГ на ДПС Йордан Цонев по време на брифинг след дебата за проблемите в изборното законодателство, предаде репортер на  Агенция \"Фокус\" . \"Доколкото ние днес водим един предварителен разговор без съгласието на нашите парламентарни групи, казахме, че пороците на изборния кодекс са видими от цялото общество. Всяка парламентарна група изтъкна своето виждане. Обединихме се около това, че има два механизма, през които може да се реши проблемът. Единият е през постоянната правна комисия, като се отвори въпрос с внасяне на съответни изменения на ИК и оттам да почне дебата, а другият механизъм е да съставим нарочна комисия. Такава имаше при съставянето на този Изборен кодекс. Можем да го поправим с такава нарочна комисия\", заяви още Цонев и посочи, че днес се прави това предложение към колегите им от ГЕРБ. \"Това е само едно предложение да вървим по един от двата пътя\", посочи още Цонев. Той посочи, че лидерът на БСП Корнелия Нинова ясно е казала, че всяка парламентарна група е представила проблемите, които трябва да се решат. \"Но не сме се обединявали около нищо, освен около това да тръгнем по пътя на решаването на въпросите\", обясни още Цонев.  \r\nДеница КИТАНОВА", "date": "2019.11.12", "title": "Йордан Цонев, ДПС: Обединихме се, че има проблеми в Изборния кодекс и в изборния процес"}
{"url": "http://www.focus-news.net/news/2019/11/12/2718749/kaloyan-pargov-bsp-sofiya-ne-beshe-neochakvano-che-bsp-ostana-v-opozitsiya-predvid-nachina-po-koyto-minaha-izborite.html", "text": "Това, че БСП остана в опозиция не беше неочаквано предвид начина, по който преминаха тези избори, но, разбира се, за малко се размина с формиране на ново мнозинство - тук вместо госпожа Фандъкова, можеше да стои госпожа Манолова. Това каза председателят на БСП - София Калоян Паргов пред журналисти по време на почивка на столичен общински съвет, предаде репортер на  Агенция „Фокус“ . „Новата група на „БСП за България“ в състав от 15 души, увеличена с нови осем колеги, ще бъде основата опозиционна сила срещу управляващото мнозинство от ГЕРБ/СДС. Не приемам спекулациите и опитите от страна на някои нови колеги от тази нова местна коалиция ГЕРБ/СДС за внушение по отношение синьо-червена мъгла в дясната част, в която седим ние. Същата червено-синя мъгла пък сигурно може да стои и в лявата част на залата. По-скоро ние сме избрани по смисъл на волята на софиянци. Ние сме тук да работим за доброто на София и на софиянци“, каза той.  \r\n„Разбира се, всички имаме платформи, които са подкрепени на тези избори и резултатът е видим след първи и втори тур и ще следваме нашите програми. Важното е да го правим  с мисъл и в интереса на софиянци. Това, че БСП остана в опозиция не беше неочаквано предвид начина, по който преминаха тези избори, но, разбира се, за малко се размина с формиране на ново мнозинство. Тук вместо госпожа Фандъкова, можеше да стои госпожа Манолова. Само 20 хиляди гласа недостигнаха“, подчерта Паргов. „Казвам това, не да се дразним с управляващите, а просто да напомня, че София има променена политическа конфигурация. Избирателите в София показаха различно мнение и виждане по отношение на новата конфигурация в Общинския съвет. Който от сега не разчете и я пренебрегне, няма да му е лесно в този мандат. Видяхте и заявките от страна на различните политически групи и единични съветници. Това всичко показва, че ще имаме много интересен, много динамичен мандат с така доста интересни решения или неочаквани обрати по един или друг въпрос в рамките на общинския съвет“, допълни той.  \r\nТеодора ПАТРОНОВА", "date": "2019.11.12", "title": "Калоян Паргов, БСП-София: Не беше неочаквано, че БСП остана в опозиция предвид начина, по който минаха изборите"}
{"url": "http://www.focus-news.net/news/2019/11/12/2718754/inzh-lyubomir-zahariev-e-noviyat-zamestnik-kmet-na-obshtina-sliven.html", "text": "Община Сливен отново  има четвърти заместник-кмет - инж. Любомир Захариев. Това съобщи кметът Стефан Радев, предаде репортер на  Радио \"Фокус\" - Сливен . Инж. Захариев поема ресорa \"Инфраструктура и строителство\". Стефан Радев поясни, че това е единствената промяна в управленския екип на Община Сливен във втория му мандат. Любомир Захариев е инженер - конструктор, проектант на редица инфраструктурни и строителни обекти. Негово дело е проектът на базата в Бургас на най-големия износител на зърно у нас, както и на редица други обекти в Сливен и страната. \r\nСтефан Радев обяви, че останалите му заместници - Пепа Чиликова, Румен Иванов и Стоян Марков, запазват постовете си, секретар на Общината също остава Валя Радева. Всички те ще провеждат приемните си дни за граждани както през изминалите четири години. \r\nПредстои оптимизация на структурата на Община Сливен, като се предвижда разширение на някои звена. Сред тях е и това за общинската инфраструктура. Предвижда се и промяна в ресорите. \"Община Сливен е сред малкото общини в България, където на служител от администрацията се падат голям брой жители. Това е и показател на ефективността на работа на една Община, и Сливен е сред първите десет\", заяви Стефан Радев. \r\nЛюдмила ЙОРГОВА", "date": "2019.11.12", "title": "Инж. Любомир Захариев е новият заместник-кмет на Община Сливен"}
{"url": "http://www.focus-news.net/news/2019/11/12/2718753/tass-badeshtiyat-predsedatel-na-ek-vaznameryava-da-uvelichi-razhodite-za-vanshna-politika-na-es.html", "text": "Бъдещата председател на Европейската комисия Урсула фон дер Лейен обяви планове за увеличаване на разходите за външна политика на ЕС с 30%. Съответното германският политик в реч на Парижкия мирен форум, предава  TACC . \r\n„Искам ЕС да има възможности да поеме истинска геополитическа роля: от външната политика до търговията, от хуманитарната помощ до сигурността. Затова в рамките на новия проектобюджет искам Европа да увеличи разходите за своите външни дейности с 30%“, цитира агенцията думите на новоизбрания председател на ЕК. \r\nСпоред Евростат, бюджетът на Европейската външна служба на ЕС през 2018 г. възлиза на 678,5 млн. евро. В тази сума не са включени средства, отпуснати от Брюксел като хуманитарна помощ за държави извън Общността. \r\n \r\n Тереза Герова", "date": "2019.11.12", "title": "ТАСС: Бъдещият председател на ЕК възнамерява да увеличи разходите за външна политика на ЕС"}
{"url": "http://www.focus-news.net/news/2019/11/12/2718758/s-opasnost-za-zhivota-e-30-godishen-mazh-postradal-pri-sblasaka-mezhdu-vlak-i-avtomobil-na-mezhdugarieto-krumovo-asenovgrad.html", "text": "С опасност за живота е 30-годишен мъж, пострадал при сблъсъка между влак и автомобил на междугарието Крумово – Асеновград. Това съобщиха за  Радио „Фокус“ – Пловдив  от пресцентъра на Университетската болница „Св. Георги“ в Пловдив, където е настанен пострадалият. 30-годишният мъж е в изключително тежко състояние, със сериозна черепно-мозъчна травма, гръдна и лицева травма и нараняване на единия крак. Той е приет в Клиниката по анестезиология и интензивно лечение.  \r\nДругите двама пострадали при инцидента са мъже на 32 и 25 години, приети в дежурната хирургия. 32-годишният пациент е с гръдно-коремна травма, фрактура на десния крак и травма на главата, а 25-годишният – с гръдно-коремна травма, разкъсно-контузни рани на главата и единия крак, фрактура на шиен прешлен и луксация на ляво рамо. \r\nТони МИХАЙЛОВ", "date": "2019.11.12", "title": "С опасност за живота е 30-годишен мъж, пострадал при сблъсъка между влак и автомобил на междугарието Крумово – Асеновград"}
{"url": "http://www.focus-news.net/news/2019/11/12/2718760/narodnoto-sabranie-shte-bade-domakin-na-kragla-masa-na-tema-antibiotitsite-izpolzvayte-otgovorno-na-13-noemvri.html", "text": "По повод Световната седмица, посветена на правилната употреба на антибиотиците, Народното събрание ще бъде домакин на кръгла маса на тема „Антибиотиците: Използвайте отговорно“. Форумът, който е под патронажа на Комисията по здравеопазването, ще бъде открит от 14.30 часа на 13 ноември 2019 г. в зала „Изток“ на парламента. Това съобщиха от пресцентъра на  Народното събрание . \r\nНа кръглата маса ще бъдат обсъдени стратегическите цели и мерки за борба с антимикробната резистентност, ползите за България от приемането и прилагането на Национален план за действие срещу антимикробната резистентност и от превантивни кампании за намаляване заболяванията, при които се налага лечение с антибиотик. Форумът е организиран от Българското сдружение по иновативна медицина с подкрепата на Офиса на Световната здравна организация (СЗО) за България и Министерството на здравеопазването, Министерството на земеделието, храните и горите и Националния център по заразни и паразитни болести.  \r\nВ кръглата маса ще участват председателят на Комисията по здравеопазването на Народното събрание д-р Даниела Дариткова, програмният мениджър за контрол на антимикробната резистентност в СЗО – офис Европа д-р Данило Ло Фо Уонг, ръководителят на Националния център по безопасност на храните към Българска агенция за безопасност на храните проф. Христо Даскалов, директорът на Националния център по заразни и паразитни болести проф. д-р Тодор Кантарджиев и главният експерт в Дирекция „Здравен контрол“ на Министерството на здравеопазването д-р Наталия Спиридонова. На форума са поканени представители на държавните институции, на Световната здравна организация, на съсловните организации в сферата на здравеопазването, на професионални и пациентски организации, водещи български медицински специалисти и експерти в областта на епидемиологията, инфекциозните болести и общественото здраве.", "date": "2019.11.12", "title": "Народното събрание ще бъде домакин на кръгла маса на тема „Антибиотиците: Използвайте отговорно“ на 13 ноември"}
{"url": "http://www.focus-news.net/news/2019/11/12/2718755/rayonna-prokuratura-asenovgrad-nablyudava-razsledvaneto-na-vlakovata-katastrofa-prichinena-zaradi-nespusnata-bariera.html", "text": "Районна прокуратура - Асеновград наблюдава разследването на влаковата катастрофа, причинена заради неспусната бариера. Това съобщиха от пресцентъра на  Апелативна прокуратура - Пловдив . Прокуратурата наблюдава досъдебното производство за това, че днес в гр. Асеновград от служител по транспорта са нарушени правилата за експлоатация на жп съоръжения и по непредпазливост е причинена средна телесна повреда на пътник в лек автомобил „Опел Астра“. \r\nДнес около 7.00 часа е бил подаден сигнал на тел. 112, че на охраняем жп прелез на околовръстния път на Асеновград пътнически влак, движещ се от гр. Пловдив за гр. Асеновград, се е ударил в преминаващ от там лек автомобил „Опел Астра“, в който са пътували трима мъже. Те са били откарани в болницата с наранявания. Според първоначалните данни причина за пътното произшествие е неспусната железопътна бариера на прелеза.   \r\nПо делото са извършени два огледа на местопроизшествие, разпитани са свидетели и др. Към момента няма повдигнати обвинения. За 24 часа по Закона за МВР е задържан К.М., на 60 г., дежурен кантонер. Той е тестван с техническо средство „Алкотест Дрегер“, който отчел наличие на 1.8 промила алкохол в издишания въздух. Тестът за алкохол на машиниста на влака е отрицателен. Разследването по случая продължава.", "date": "2019.11.12", "title": "Районна прокуратура - Асеновград наблюдава разследването на влаковата катастрофа, причинена заради неспусната бариера"}
{"url": "http://www.focus-news.net/news/2019/11/12/2718765/ot-18-do-29-noemvri-v-delnichnite-dni-shte-se-ogranichava-dvizhenieto-po-uchastak-ot-pat-iii-866-devin-krichim.html", "text": "От 18 до 22 ноември и от 25 до 29 ноември, от 8 часа до 17 часа, ще бъде ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Спирането на трафика в делничните дни е за полагането на нова асфалтобетонова настилка. Обходният маршрут ще е по пътя Девин - Смолян - Асеновград - Пловдив и обратно. В почивните дни събота и неделя движението в отсечката ще е без ограничение. Това съобщиха от пресцентъра на  Агенция \"Пътна инфраструктура\" . Агенция „Пътна инфраструктура“ апелира шофьорите да карат внимателно и да  спазват правилата за безопасност и движение по пътищата.", "date": "2019.11.12", "title": "От 18 до 29 ноември в делничните дни ще се ограничава движението по участък от път III-866 Девин - Кричим"}
{"url": "http://www.focus-news.net/news/2019/11/12/2718761/dots-violin-raykov-institut-po-okeanologiya-varna-morskite-otpadatsi-okazvat-otritsatelno-vazdeystvie-kakto-varhu-populatsiite-i-ekosistemite-taka-i-varhu-ikonomikata.html", "text": "Във Варна бе представен проект за подобряване на транснационалното законодателство в областта на морските отпадъци. Това каза в интервю за   Радио „Фокус“ – Варна   доц. Виолин Райков от секция „Биология и екология на морето“, в Института по океанология към Българската академия на науките (БАН) във Варна. Проектът „MELTEMI” обединява осем организации от Албания, България, Гърция и Кипър в общата цел да предложат подобрения в законовата рамка за управление на морските отпадъци, както и да ангажират обществото по посока на намаляване на замърсяването с твърди отпадъци в морската среда.  \r\nДоц. Райков заяви, че Черноморските брегове са уязвими на антропогенна и техногенна дейност. В този смисъл, по-голяма част от замърсителите попадат в морето чрез естествения и изкуствения речен отток, от крайбрежни съоръжения, насипи от земна маса, чрез драгажни и коробоплавателни дейности. Морските отпадъци имат изключително важно въздействие върху равновесието на черноморската екосистема. Източниците на морските отпадъци са проблем, който е тясно свързан с екосистемата и общественото здраве, опазването на околната среда, динамиката на морските местообитания, биологичното разнообразие и устойчивото развитие на Черноморския регион.  \r\n„Морските отпадъци оказват отрицателно въздействие както върху популациите и екосистемите, така и върху икономиката. Решаването на проблема с морските отпадъци е свързан с разработването на стратегически регионален план, съдържащ подходящи нормативни и правни разпоредби“, посочи още доц. Райков. По думите му, всяка една от партньорските държави изработва собствен регионален план за действие, според стратегия 2009-2009-а година. Екологичното образование и връзката с науката с училищата е от ключово значение за изграждането на екологично мислене в подрастващото поколение. „Това е една от най-важните задачи, която си поставя проект MELTEMI”, подчерта експертът. \r\nЦелите на проекта са да се извърши оценка на основните категории морските отпадъци в конкретни крайбрежни зони. Преглед на съществуващата национална правна и политическа рамка за управлението на отпадъците и опазването на околната среда. Подобряване и предлагане на правни и политически рамки и инструменти за управление, както и на най-добри практики на местно, национално и международно равнище. Друга цел на проекта е ангажиране и повишаване на осведомеността на обществото, както и стимулиране на екологичните образователни практики по проблемите на морските отпадъци. Акцент ще бъде и подпомагане на институциите, вземащи решения за съвместно разработване на национални и транснационални планове за действие, с оглед на намаляване на морските отпадъци. \r\nДоц. Виолин Райков добави, че дейностите по разпространяване на резултатите от проекта ще повиши осведомеността относно морските отпадъци и предотвратяването на замърсяването с тях. В рамките на инициативата ще бъде разработен Информационен център, който да подпомогне широкото разпространение на информация и да ангажира обществото.  \r\nПовишаването на осведомеността ще се постигне и чрез новата инициатива „Сини кафенета (Blue-Cafes), за засилване на връзката с местните общности и ангажиране на широката общественост. Те са замислени като поредица от открити срещи. Провеждани в кафенета или книжарници. На тях с активното участие на гражданите и учениците, ще се дискутират проблемите, свързани с морските отпадъци. \r\nДоц. Виолин Райков подчерта, че към момента за трета поредна година във Варна се работи с две варненски училища, като резултатите са много добри. \r\nДесислава ВАСИЛЕВА", "date": "2019.11.12", "title": "Доц. Виолин Райков, Институт по океанология – Варна: Морските отпадъци оказват отрицателно въздействие, както върху популациите и екосистемите, така и върху икономиката"}
{"url": "http://www.focus-news.net/news/2019/11/12/2718766/makfaks-makedoniya-stevo-pendarovski-obyavi-poseshtenie-v-sarbiya.html", "text": "Президентът на югозападната ни съседка Стево Пендаровски ще направи официално посещение в Република Сърбия на 22 ноември, предава македонската информационна агенция  „Макфакс“ . \r\nВ Белград Пендаровски ще бъде посрещнат с най-високи държавни и военни почести от сръбския си колега Александър Вучич. След тет-а-тет среща на двамата президенти ще участват в пленарното заседание, след което ще дадат съвместна пресконференция. \r\nВ рамките на официалното си посещение в Република Сърбия Пендаровски ще проведе срещи с председателя на Народната скупщина на Република Сърбия Мая Гойкович и с премиера Ана Бърнабич. \r\n \r\n Тереза Герова", "date": "2019.11.12", "title": "„Макфакс“ (Македония): Стево Пендаровски обяви посещение в Сърбия"}
{"url": "http://www.focus-news.net/news/2019/11/12/2718767/izlozhbata-izkustvoto-moyata-gledna-tochka-shte-bade-predstavena-v-blagoevgrad.html", "text": "Изложбата „Изкуството: Моята гледна точка” ще бъде открита от 18.30 часа на 14 ноември в зала „Временни изложби“ на Регионален исторически музей - Благоевград . Това съобщи за  Радио „Фокус“ - Пирин  Здравка Димитрова, експерт  по връзки с обществеността в музея. Автор на творбите е Петя Петова, ученичка в Национална хуманитарна гимназия „Св. Св. Кирил и Методий“ - Благоевград. Това е първата й извънучилищна самостоятелна изложба. В нея тя представя себе си и виждането си за изкуството. \r\nЛивия НИНОВА", "date": "2019.11.12", "title": "Изложбата „Изкуството: Моята гледна точка“ ще бъде представена в Благоевград"}
{"url": "http://www.focus-news.net/news/2019/11/12/2718763/pregled-na-mezhdunarodnite-novini-do-1300-chasa-agentsiya-fokus.html", "text": "Бъдещата председател на Европейската комисия Урсула фон дер Лейен обяви планове за увеличаване на разходите за външна политика на ЕС с 30%. Съответното германският политик в реч на Парижкия мирен форум, предава  TACC . \r\n„Искам ЕС да има възможности да поеме истинска геополитическа роля: от външната политика до търговията, от хуманитарната помощ до сигурността. Затова в рамките на новия проектобюджет искам Европа да увеличи разходите за своите външни дейности с 30%“, цитира агенцията думите на новоизбрания председател на ЕК. \r\nСпоред Евростат, бюджетът на Европейската външна служба на ЕС през 2018 г. възлиза на 678,5 млн. евро. В тази сума не са включени средства, отпуснати от Брюксел като хуманитарна помощ за държави извън Общността. \r\n*** \r\n \r\n  Военнослужещи от Русия и Турция започнаха петият пореден съвместен патрул в района на Айн ал-Араб (Кобани) в североизточната част на Сирия. Това съобщиха от Министерството на отбраната на Руската федерация, предава  РИА Новости . \r\n„От 12:10 часа на 12 ноември 2019 г. петият съвместен патрул на руската военна полиция и турските въоръжени сили започна работа в граничната зона, разположена на няколко километра северно от Кобани\", се казва в съобщението от Министерството на отбраната в Москва. \r\nОт военното ведомство заявиха, че съвместният патрул се провежда по нов маршрут, който започва от митнически пункт Исличар и продължава по сирийско-турската граница. Общата дължина на маршрута на патрулирането ще бъде над 80 километра. \r\nОбщо в патрулирането участват около 50 военнослужещи от две държави и осем единици военна техника - бронираните машини „Тигър“ и „БТР-80“ на руската военна полиция и бронетанковите машини „Кирпи“ на турската гранична служба. Движението на колоната се контролира от руския дрон Орлан-10. \r\n*** \r\n \r\n  Европейската комисия може да предложи нови правила за банковия капитал в Европейския съюз до юни догодина, за да въведе реформата, която беше договорена преди близо две години на глобално ниво, включително със САЩ. Това заяви финансовият еврокомисар Валдис Домбровскис, предава  Reuters . \r\nЦелта на новите правила е да се увеличи способността да банките да издържат финансови сътресения. Изпълнителната власт на Общността цели да се направи предложение „през второто тримесечие на 2020 година“, превръщайки известната под името Базел III реформа в част от европейското законодателство, поясни Домбровскис. \r\nТой призова регулаторните органи от САЩ и други големи партньори да приемат ключовите елементи от планираната реформа. Еврокомисарят подчерта, че ЕС няма да прилага тези правила преди края на 2026 година, като се съобрази изцяло с преходния период, който е договорен с глобалните партньори.  \r\nДомбровскис призова банките да направят своя принос преди да бъде въведена реформата. \r\nЦелта е да се увеличи способността на банките да издържат на финансови сътресения. \r\n*** \r\n \r\n  Държавният глава на Турция Тайип Ердоган не изключи, че преговорите за присъединяването на страната му към Европейския съюз може „един ден да спрат“. Съответното той заяви на пресконференция в Анкара преди отпътуването си за посещение в САЩ, предава  TACC . \r\n„[ЕС] налага санкции срещу нас от 1959 г. Винаги сме били разсейвани от обещания, че ще бъдем приети [в ЕС]. Обещанията обаче не са спазени. Трябва да знаете, че днес Турция е страна, която седи с вас на масата за преговори, но тази маса не е обвързана с нас, [преговорите] може да приключат един ден\", предупреди Ердоган. \r\nЕС започна преговори с Турция за присъединяване към Общността още през 2005 г., но сега този процес е в практически замразено състояние - формално поради блокирането му от страна на Гърция и Република Кипър, но в действителност поради фундаменталното несъгласие на водещите държави от ЕС, предимно Франция и Германия. \r\n*** \r\n \r\n  Президентът на Турция Реджеп Таип Ердоган ще заяви пред американския си колега Доналд Тръмп, че САЩ трябва да направят повече за да приложат споразумението за прекратяване на огъня в Сирия, примирие, която постигнаха в замяна на спиране на операцията на Анкара „Извор на мира“, предава  AFP . \r\n„Ще му кажа, използвайки документи, че споразумението, което постигнахме за операцията, не се прилага напълно“, заяви Ердоган пред журналисти преди отпътуването си за Вашингтон. \r\n*** \r\n \r\n  Държавният глава на САЩ Доналд Тръмп вероятно ще отложи решението си относно митата за вноса на автомобили от Европейския съюз с още шест месеца, съобщава германското икономическо издание  Das Handelsblatt , като се позовава на медийни доклади.  \r\n„Имаме основателни сигнали за това, че няма да има мита тази седмица\", разкри официален представител на Европейския съюз, пожелал анонимност. \r\nОт редакцията припомнят, че в четвъртък изтича крайният срок, в който правителството на САЩ ще реши дали да повиши митата върху вноса на автомобили и части за автомобили от страните от Общността с 25%.  \r\nПредседателят на Европейската комисия Жан-Клод Юнкер увери миналата седмица, че Тръмп няма да въвежда нови тарифи.  \r\nНаказателните мита на правителството на САЩ за първи път бяха спрени през месец май за срок от половин година. Американският министър на търговията Уилбър Рос, чието ведомство проучва потенциалното въздействие на вноса на автомобили върху националната сигурност на САЩ, наскоро намекна за „добра беседа“ с производителите на автомобили за възможен отказ от наказателни тарифи за вноса от ЕС Япония. \r\nТръмп многократно е заплашвал, че ще наложи мита върху вноса на автомобили от Европа, което би засегнало особено тежко германската икономика. Ако се стигне до подобен сценарий, тя ще бъде натоварена с около шест милиарда евро допълнителни разходи годишно, пояснява изданието. \r\n*** \r\n \r\n  Около 50 ракети са изстреляни в посока израелска територия от Ивицата Газа. Това съобщава руската информационна агенция  TACC , като се позовава на информация от израелската армия.  \r\nСъгласно представените данни, 20 от снарядите са прихванати от ПВО на Израел. \r\n\"Около 50 ракети бяха изстреляни от Ивицата Газа в Израел в 09:10 тази сутрин (местно време). Системата за противовъздушна отбрана на прихвана около 20 от тях\", се казва в изявление, разпространено от военните. \r\nНа сутринта на 12 ноември на няколко пъти в Тел Авив, Ришон Лезион, Бат Ям и Холон, както и в големите градове Ашдод и Ашкелон в южната част на Израел и районите, съседни на ивицата Газа, бяха задействани сирени за опасност от въздушни нападения. Според израелското държавно радио Kan, една от многото ракети, изстреляни от Газа, е поразила жилищна сграда в южната част на страната. Няма постъпила информация за жертви, но сградата е повредена. \r\nВ нощта на 12 ноември Израел нападна командващия радикалната палестинска групировка \"Ислямски джихад\" Баха Абу ал-Ата. Според радио Kan Ал-Ата е убит, а още трима са ранени. \r\n*** \r\n \r\n  САЩ и Великобритания, след като напусне структурите на Общността, ще могат да участват във военни проекти на Европейския съюз. Това предвижда проектопредложение на финладското председателство на Съвета на ЕС, представено пред редакцията на изданието  Politico . Същевременно за Китай и Турция не се предвиждат подобни права в документа.  \r\nПроектът е представен от финландското председателство на Съвета на ЕС и е включен в дневния ред на среща на посланиците на ЕС в сряда. \r\nИзглежда, че документът има за цел да допринесе за изграждането на тесни военни връзки между ЕС, Великобритания и САЩ, като същевременно изправи послание към други страни,като Китай и Турция, за нежеланието на Брюксел да ги допусне до участие във военни проекти на Общността. \r\nДокументът с обем от пет страници предлага двете страни да не бъдат членове на военния пакт (Постоянно структурирано сътрудничество (ПЕСКО), а да бъдат поканени като партньори при условие, че „споделят ценностите, на които е основан ЕС“ -  като зачитане на човешкото достойнство, свобода, демокрация, равенство, върховенство на закона и права като цяло. \r\nПрез май Вашингтон изпрази опасения пред Брюксел, че ПЕСКО рискува да изключи американските компании от договори за отбрана и може да подкопае НАТО. Последният аргумент винаги е бил отхвърлян от водещите защитници на ПЕСКО, като Франция и Германия, които твърдят, че пактът е допълващ НАТО, а не негов съперник. \r\nПЕСКО е ключова част от амбициите на ЕС за задълбочаване на сътрудничеството в областта на отбраната между отделните страни-членки, припомня изданието. \r\nСпоред дипломат, участващ в дискусиите, не е ясно дали проектопредложението ще бъде достатъчен, за да възпрепятства Турция от участие- ключов проблем за Република Кипър. Финладското предложение обаче е достатъчно ясно формулирано по отношение на Китай. \r\n***", "date": "2019.11.12", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/12/2718771/dva-pozhara-s-materialni-shteti-sa-registrirani-vav-varna-prez-izminaloto-denonoshtie.html", "text": "Два пожара с преки материални щети са регистрирани във Варна през изминалото денонощие. Това съобщиха от  ОДМВР - Варна . В понеделник около 17.10 часа е постъпил сигнал за пожар в стълб от уличното осветление на ул. „Горна студена“ във Варна. Причина за инцидента е късо съединение. Няма пострадали хора. Унищожен е електрически проводник.  \r\nОколо 21.10 часа е постъпил сигнал за пожар в кухнята на апартамент в ж.к. „Възраждане“. Причина за инцидента е забравено ядене. Унищожено е домашно имущество. При инцидента жена е вдишала дим, но няма опасност за живота ѝ.  \r\n6 са регистрираните пожари без преки материални щети през изминалото денонощие – в сухи треви, в отпадъци и в метални контейнери. 3 са регистрираните случаи на оказана техническа помощ.", "date": "2019.11.12", "title": "Два пожара с материални щети са регистрирани във Варна през изминалото денонощие"}
{"url": "http://www.focus-news.net/news/2019/11/12/2718769/petima-narodni-predstaviteli-polozhiha-kletva-v-parlamenta.html", "text": "Петима народни представители положиха клетва в парламента, предаде репортер на  Агенция \"Фокус\" . Те заемат мястото на депутатите, избрани за кметове. Всички те запълват състава на ПГ на \"БСП за България\". Заклеха се Полина Шишкова, Добрин Данев, Мартин Обрешков, Евдокия Асенова и Десислав Тасков. Шишкова заема мястото на Йордан Младенов, който бе избран за кмет на Пещера. Добрин Данев ще заеме мястото в парламента на Пенчо Милков от 19-ти Многомандатен избирателен район - Русе. Обрешков става народен представител от 18-ти Многомандатен изборен район на мястото на Денчо Бояджиев, който стана кмет на Разград. Асенова заема мястото в 44-ото Народно събрание на Станислав Владимиров, който бе избран за кмет на Перник. Тасков заема мястото на проф. Анелия Клисарова от 3-ти Мнгомандатен избирателен район - Варна.  \r\nДеница КИТАНОВА", "date": "2019.11.12", "title": "Петима народни представители положиха клетва в парламента"}
{"url": "http://www.focus-news.net/news/2019/11/12/2718759/zhena-e-postradala-sled-kato-tramvayna-motrisa-e-izlyazla-ot-relsite-na-bul-vitosha-i-ul-alabin.html", "text": "Жена е пострадала след като трамвайна мотриса е излязла от релсите на бул. „Витоша“ и ул. „Алабин“. Това съобщиха за  Агенция „Фокус“  от пресцентъра на  МВР . Сигнал за инцидента е подаден към 12.12 часа. Жената е откарана в болница. На мястото на инцидента се извършва оглед. Предстои изясняване на причините за произшествието.  \r\nВиолета СИМЕОНОВА", "date": "2019.11.12", "title": "Жена е пострадала след като трамвайна мотриса е излязла от релсите на бул. „Витоша“ и ул. „Алабин“"}
{"url": "http://www.focus-news.net/news/2019/11/12/2718757/kathimerini-opasen-dzhihadist-ostana-blokiran-v-gratskiya-nom-evros.html", "text": "Мъж, за когото се смята, че е свързан с терористичната организация „Ислямска държава“, е блокиран буферната зона между Гърция и Турция, съобщава електронното издание на атинския вестник  Kathimerini , като се позовава на медийни доклади. \r\nВ изявление гръцката полиция (ЕЛАС) съобщава, че американски гражданин от арабски произход е заведен до гръцки граничен пункт от турски офицери, които са установили изтичането на неговата виза и са настояли гръцките власти да се погрижат за него.  \r\nЗаподозряното лице обаче е заявило, че не желае да влезе на територията на Гърция и е придружено обратно в Турция, пояснила от ЕЛАС. По-късно същия ден, мъжът се е върнал сам на гръцкия граничен пунк, близо до Черекьой (Кастаниес) и е изразил желанието си да влезе в Гърция. Той обаче е бил незабавно е върнат от гръцките гранични служби, според изявлението на ЕЛАС.  \r\nСлед проверка в база данните на ЕЛАС и тези на други държави, не е установено участие на лицето актове на международен тероризъм, разкрива Kathimerini.  \r\nВъпреки това, според турските медии, мъжът е джихадист, който е арестуван от турските части в Северна Сирия и е трябвало да бъде депортиран в САЩ.  \r\nИнформацията бе разпространена на фона на решението на Турция да депортира двама предполагаеми членове на „Ислямска държава“ - граждани на Германия и САЩ, като част от инициативата за репартиране на задържани.", "date": "2019.11.12", "title": "Kathimerini: Опасен джихадист остана блокиран в гръцкия ном Еврос"}
{"url": "http://www.focus-news.net/news/2019/11/12/2718768/volen-siderov-ataka-kato-kandidat-za-kmet-imah-nyakolko-poslaniya-kam-sofiyantsi-koito-shte-gi-poddarzham-tuk-kato-obshtinski-savetnik.html", "text": "Като кандидат за кмет имах няколко послания към софиянци, които ще ги поддържам тук като общински съветник. Това каза общинският съветник от „Атака“ Волен Сидеров, предаде репортер на  Агенция „Фокус“ . „Виждам надежда за този общински съвет, защото състава му е различен от предишния. Форматът и конструкцията е различна. Тоест нямаме доминация на управляващата партия. Това е добре, защото ще има баланс. Ще има предлагане на идеи, надявам се, те да стигат до отворената врата  на госпожа Фандъкова, тя така обеща“, подчерта той. Сидеров каза, че застава категорично зад това да има прозрачност, да се види на кого се дават поръчките. „Аз си задавам въпроса защо има общинска фирма за чистота, а в същото време се дават двеста и шест милиона на частни фирми. На кои фирми се възлага ремонта и строителните работи в София. Защо са точно тези фирми. Всичко това до момента не е осветлено. Тук думите, които чух за прозрачност и достъп до информация, ги подкрепям категорично и ще работя за това“, каза още Сидеров. „Аз бях кандидат за кмет. Имах няколко послания към софиянци, които ще ги поддържам тук като общински съветник. На първо място те засягат разпределението на бюджета. Парите, които са не малко, почти два милиарда, и, които в момента огромна част от тях отиват в големи частни компании, които по някакво съвпадение са винаги едни и същи. Това подлежи на проверка и ревизия“, обясни той.  \r\n„На ревизия също подлежи и ръководствата на общинските фирми. Те са 65 на брой. Повече от тях са болници и училища, но има и такива, които се занимават с услуги – транспорт, строителство, поддръжка. Също са на тъмно. Ние не можем да видим кой ги ръководи, как ги ръководи, по какъв начин върви оборот и бюджет. Всичко това предстои да бъде изсветлено, ще работя за това“, допълни Сидеров.“ Няма да подмина и лайтмотива на моята предизборна кампания – позорното зрелище наречено прайт или гей паради. Което до момента не намерихте смелост да го спрете. Надявам се този в състав на общинския съвет най-после да се намери смелост  да сложи крайна на тази вакханалия . Имам и други полезни предложения, но се надявам да имаме време да ги чуем, да има отворена врата наистина, госпожо Фандъкова. Надявам се наистина да е така. Да се виждаме, да чувате какво ви казвам. От мен само полза можете да имате, не вреда“, подчерта той.    \r\nТеодора ПАТРОНОВА", "date": "2019.11.12", "title": "Волен Сидеров, „Атака“: Като кандидат за кмет имах няколко послания към софиянци, които ще ги поддържам тук като общински съветник"}
{"url": "http://www.focus-news.net/news/2019/11/12/2718774/ria-novosti-izraelskata-armiya-nanase-udari-po-ivitsata-gaza-v-otgovor-na-raketnoto-napadenie.html", "text": "Израелската армия атакува обекти в Ивицата Газа, предава руската агенция  РИА Новости , като се позовава на информация на Израелските отбранителни сили (ЦАХАЛ).  \r\n„Към настоящия момент ЦАХАЛ нанасят удари по целите на палестинската групировка „Ислямски джихад“ в Ивицата Газа“, се казва съобщението на израелските военни. \r\nЛиквидирането на лидера на „Ислямски джихад“ в Газа Баха Абу ал-Ата от израелските ВВС доведе до най-голямото изостряне на отношенията между Израел и Палестина през последните няколко месеца. Израел обвинява Ал-Ата за стотици терористични атаки срещу цивилно население и военни на страната. \r\nНад 50 ракети бяха изтреляни срещу територията на Израел, 20 от които са прихванати от ПВО на страната.", "date": "2019.11.12", "title": "РИА Новости: Израелската армия нанасе удари по Ивицата Газа в отговор на ракетното нападение"}
{"url": "http://www.focus-news.net/news/2019/11/12/2718776/shofyor-na-leka-kola-vav-vidimo-netrezvo-sastoyanie-e-nanesal-materialni-shteti-na-devet-parkirani-avtomobila-v-zh-k-ovcha-kupel-v-sofiya.html", "text": "Снощи, около 23.50 часа, в полицията бил получен сигнал, че в ж. к. „Овча купел“ са нанесени материални щети на девет паркирани автомобила. Това съобщиха от пресцентъра на  МВР . В близост бил изоставен лек автомобил „Пежо“, а водачът напуснал местопроизшествието. В последствие шофьорът на Пежо-то се е явил в Шесто Районно управление при СДВР във видимо нетрезво състояние и е отказал проба за алкохол и наркотични вещества. Съставен му е акт за установеното нарушение. Работата по случая продължава.", "date": "2019.11.12", "title": "Шофьор на лека кола във видимо нетрезво състояние е нанесъл материални щети на девет паркирани автомобила в ж. к. „Овча купел“ в София"}
{"url": "http://www.focus-news.net/news/2019/11/12/2718770/36-godishen-mazh-ot-aheloy-e-napadnal-sluzhitel-na-odbh-burgas.html", "text": "36-годишен мъж от Ахелой е нападнал служител на ОДБХ - Бургас.Това съобщиха от  ОДМВР - Бургас . На 11 ноември т.г. около 12.00 часа при извършване на евтаназия на прасета в селскостопанска постройка, разположена в местността Стролата в землището на Ахелой 36-годишният мъж от Ахелой е нанесъл удар със сгъваема палка в гърба на 44-годишен служител на Областна дирекция по безопасност на храните - Бургас (ОДБХ - Бургас).  \r\nИзвършителят на деянието е задържан за срок от 24 часа, като е уведомена Районна прокуратура - Поморие. Образувано е досъдебно производство. Работата по случая продължава.", "date": "2019.11.12", "title": "36-годишен мъж от Ахелой е нападнал служител на ОДБХ - Бургас"}
{"url": "http://www.focus-news.net/news/2019/11/12/2718775/afp-es-prizovava-za-palna-deeskalatsiya-sled-udarite-na-izrael-po-ivitsata-gaza.html", "text": "Европейският съюз призова за „незабавна и пълна деескалация“ след като военните на Израел ликвидираха командирът на палестинската радикална организация „Ислямски джихад“ в атака срещу неговия дом в Ивицата Газа, в отговор на което срещу страната бяха изстреляни ракети, предава  AFP . \r\n„Изстрелването на ракети по цивилни е напълно неприемливо и трябва незабавно да спре“, се казва в съобщение от Европейската служба за външна дейност.  \r\n„Незабавна и пълна деескалация е нужна, за да се защити живота и и сигурността на палестинските и израелски граждани“, се допълва още в текста. \r\nОколо 50 ракети са изстреляни в посока израелска територия от Ивицата Газа, съобщиха по-рано от израелската армия. Съгласно представените данни, 20 от снарядите са прихванати от ПВО на Израел. \r\nНа сутринта на 12 ноември на няколко пъти в Тел Авив, Ришон Лезион, Бат Ям и Холон, както и в големите градове Ашдод и Ашкелон в южната част на Израел и районите, съседни на ивицата Газа, бяха задействани сирени за опасност от въздушни нападения. Според израелското държавно радио Kan, една от многото ракети, изстреляни от Газа, е поразила жилищна сграда в южната част на страната. Няма постъпила информация за жертви, но сградата е повредена. \r\nВ нощта на 12 ноември Израел нападна командващия радикалната палестинска групировка „Ислямски джихад\" Баха Абу ал-Ата. Според радио Kan Ал-Ата е убит, а още трима са ранени.", "date": "2019.11.12", "title": "AFP: ЕС призовава за „пълна деескалация“ след ударите на Израел по Ивицата Газа"}
{"url": "http://www.focus-news.net/news/2019/11/12/2718762/na-13-noemvri-za-edin-chas-se-spira-dvizhenieto-po-pat-i-4-ot-targovishte-do-p-v-belokopitovo.html", "text": "На 13 ноември, от 16 часа до 17 часа, ще бъде ограничено движението по път I-4 София – Варна, в участъка от град Търговище, при 228-ми км, до пътен възел „Белокопитово“, при 258-ми км. Спирането на трафика е за извършването на взривни работи, свързани с изграждането на участъка от АМ „Хемус“ между Буховци и Белокопитово.\tТова съобщиха от пресцентъра на  Агенция \"Пътна инфраструктура\" .  \r\nПревозните средства ще бъдат пренасочени при 228-ми км на път I-4 по път II-49 Търговище – Разград до кръговото кръстовище при с. Трапище и по път II-51 Трапище – Лозница – Мировец, до кръстовището с път I-2 Разград – Шумен в посока п. в. „Белокопитово“ и обратно. Движението в отсечката ще бъде ограничено между 16 и 17 ч. и на 20-ти и 27-ми ноември. Необходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“.", "date": "2019.11.12", "title": "На 13 ноември за един час се спира движението по път I-4 от Търговище до п. в. „Белокопитово“"}
{"url": "http://www.focus-news.net/news/2019/11/12/2718778/zadarzhan-e-mazh-otnel-nad-3600-leva-ot-vazrastno-semeystvo-v-selo-karavelovo.html", "text": "Полицаи от Карлово са задържали мъж, отнел значителна парична сума от възрастно семейство в село Каравелово. Това съобщиха от пресцентъра на  МВР . По първоначални данни в края на октомври 82-годишен мъж и 79-годишната му съпруга се били договорили с непознат да подмени всички улуци на къщата им. Работникът обаче извършил малка част от ремонта, а поискал да му бъде платена сумата от 7000 лева. След като притеснените домакини признали, че не разполагат с толкова пари, мъжът издърпал от ръцете на жената над 3600 лева и си тръгнал. В хода на предприетите активни оперативни и издирвателни действия като заподозрян за посегателството е задържан 38-годишен жител на село от община Съединение. Работата по образуваното досъдебно производство продължава под наблюдение на Районна прокуратура – Карлово.", "date": "2019.11.12", "title": "Задържан е мъж, отнел над 3600 лева от възрастно семейство в село Каравелово"}
{"url": "http://www.focus-news.net/news/2019/11/12/2718772/zatrudneno-e-dvizhenieto-na-tramvaite-s-nomera-4-10-12-i-18-zaradi-intsidenta-na-ul-alabin.html", "text": "Затруднено е движението на трамваите с номера 4, 10, 12 и 18 заради инцидента на ул. „Алабин“ при Съдебната палата. Това съобщиха от пресцентъра на  Столична община . Трамваите не се движат в участъка от пл. „Журналист“ до Съдебната палата.  \r\nДва автобуса ще осигурят придвижването на пътници до приключване на огледа на произшествието.", "date": "2019.11.12", "title": "Затруднено е движението на трамваите с номера 4, 10, 12 и 18 заради инцидента на ул. „Алабин“"}
{"url": "http://www.focus-news.net/news/2019/11/12/2718779/zadarzhan-e-22-godishen-mazh-rital-bez-vidima-prichina-vazrastna-zhena-na-ul-tsar-osvoboditel-v-yambol.html", "text": "Полицаи са задържали 22-годишен мъж за хулиганство. Това съобщиха от пресцентъра на  МВР . На 11 ноември, около 14.50 ч., на ул. „Цар Освободител“ в града 22-годишният местен жител е извършил непристойни действия, грубо нарушаващи обществения ред, като без видима причина е нанесъл удари с крак на възрастна жена. Мъжът е задържан с полицейска мярка за срок до 24 часа. Работата по случая продължава в рамките на образуваното бързо производство за извършено престъпление по  чл. 325, ал.1 от НК.", "date": "2019.11.12", "title": "Задържан е 22-годишен мъж, ритал без видима причина възрастна жена на ул. „Цар Освободител“ в Ямбол"}
{"url": "http://www.focus-news.net/news/2019/11/12/2718777/d-r-krasimir-temnilov-oglavi-vremenno-mbal-pazardzhik.html", "text": "Д-р Красимир Темнилов оглави временно ръководството на Областната болница в Пазарджик, съобщиха от  лечебното заведение . Той е представител на частния сектор в здравеопазването и настоящ член на борда на пазарджишката болницата. Досегашният директор д-р Васил Вълчев остава в борда на директорите до провеждането на Общо събрание за избор на ново ръководство. Свикването на общото събрание ще се проведе след като приключи прокурорската проверка, която трябва да установи има ли данни за престъпление с фалшиви ТЕЛК решения, от които са се облагодетелствали лекари. До провеждането му, когато окончателно ще се определи кой ще управлява пазарджишката болница, не се очакват протестни действия в здравното заведение. \r\n „Фокус“ припомня , че директорът на МБАЛ - Пазарджик д-р Васил Вълчев бе отстранен от длъжност по нареждане на премиера Бойко Борисов след сигнал за злоупотреби в ТЕЛК комисиите към болницата. Окръжната прокуратура се самосезира по случая и в момента тече проверка.", "date": "2019.11.12", "title": "Д-р Красимир Темнилов оглави временно МБАЛ - Пазарджик"}
{"url": "http://www.focus-news.net/news/2019/11/12/2718782/sport-tomova-i-shinikova-se-klasiraha-za-vtoriya-krag-na-turnira-v-tayvan.html", "text": "Виктория Томова и Изабелла Шиникова се класираха за втория кръг на турнира на твърди кортове в Тайван. \r\nНа старта поставената под номер 8 в основната схема Томова елиминира Сузан Бандеки с 6:4, 2:6, 3:0. Швейцарката се отказва от завършване на двубоя заради контузия. \r\nВтората ракета на България Шиникова се справи със седмата в схемата Бибиане Схоофс от Холандия с 6:2, 6:4. За място на четвъртфиналите тя ще играе срещу японката Кьока Окамура. \r\nШиникова достигна и до четвъртфиналите на двойки заедно с индийката Пратана Томбаре. Двете елиминираха Ясмин Йебави от Германия и Александра Райли от САЩ със 7:5, 6:3.", "date": "2019.11.12", "title": "Спорт: Томова и Шиникова се класираха за втория кръг на турнира в Тайван"}
{"url": "http://www.focus-news.net/news/2019/11/12/2718781/zadarzhani-sa-trima-mazhe-nanesli-poboy-nad-dvama-mladezhi-v-zavedenie-v-kv-lozenets-v-stolitsata.html", "text": "Служители на Четвърто Районно управление при СДВР са установили и задържали трима мъже за нанесен побой. Това съобщиха от пресцентъра на  МВР . Действията по разследването стартирали в края на миналата година, когато 21-годишен мъж подал сигнал. Пред разследващите той разказал, че с брат си – на 18 години, посетили заведение в кв. „Лозенец“ в столицата, където в ранните часове на 25 декември 2018 г. неизвестни мъже им нанесли побой. По случая било образувано досъдебно производство. В рамките на проведените множество оперативно-издирвателни действия са установени и задържани трима мъже на 51, 27 и 42 години, съпричастни към деянието. След доклад на материалите в Софийска районна прокуратура задържаните са привлечени като обвиняеми по чл. 131, ал. 1 от НК. Работата продължава.", "date": "2019.11.12", "title": "Задържани са трима мъже, нанесли побой над двама младежи в заведение в кв. „Лозенец“ в столицата"}
{"url": "http://www.focus-news.net/news/2019/11/12/2718773/elen-gerdzhikov-ot-grupata-na-gerb-e-izbran-za-predsedatel-na-stolichen-obshtinski-savet.html", "text": "Елен Герджиков от групата на ГЕРБ е избран за председател на Столичен общински съвет, предаде репортер на  Агенция „Фокус“ . Елен Герджиков бе избран с 33 гласа „за“, а \"недействителни\" нула.   \r\nМилка Христова е с 15 гласа \"за\", а Методи Лалов е взел 12 гласа \"за\".  \r\n \r\nТеодора ПАТРОНОВА", "date": "2019.11.12", "title": "Елен Герджиков от групата на ГЕРБ е избран за председател на Столичен общински съвет"}
{"url": "http://www.focus-news.net/news/2019/11/12/2718785/dimitar-ivanov-park-za-tantsuvashti-mechki-belitsa-prez-proletta-na-2020-godina-ochakvame-oftamologveterinar-koyto-da-izvarshi-operatsii-na-dvama-ot-nashite-obitateli.html", "text": "В Парк за танцуващи мечки – Белица повечето мечки идват с доста сериозни физически и поведенчески проблеми. Това каза за  Радио „Фокус“ - Пирин  Димитър Иванов, управител на парка. По думите му Паркът за танцуващи мечки всъщност е спасителен център, който приютява мечки от места, където те не са били обгрижвани правилно и условията им за живот не са били добри. „Това веднага ни навежда на мисълта, че повечето мечки имат проблеми, голяма част от които са свързани с развалени зъби. Като причина сме установили неправилното им хранене, а понякога на танцуващите мечки пък умишлено са им избивали, трошели или вадели зъбите“, посочи още Иванов.  \r\nТой добави, че тази година в парка са били извършени прегледи на очите на мечките, като 6 от тях са със сериозни проблеми. „От тях 3 са напълно слепи и няма какво да се направи. При 2 от мечките ще видим дали може нещо да се направи нещо, но следващата година. През пролетта се надявам да работим с професионален офтамолог–ветеринар, който да извърши необходимите операции“, допълни Димитър Иванов.  \r\nЛивия НИНОВА", "date": "2019.11.12", "title": "Димитър Иванов, Парк за танцуващи мечки – Белица: През пролетта на 2020 година очакваме офтамолог–ветеринар, който да извърши операции на двама от нашите обитатели"}
{"url": "http://www.focus-news.net/news/2019/11/12/2718787/reuters-germanskite-vlasti-zadarzhaha-trima-predpolagaemi-chlenove-na-islyamska-darzhava-zaradi-plan-za-napadenie.html", "text": "Полицията в западния германски град Офенбах задържа трима души по подозрение за планиране на атака с използването на експлозиви, предава  Reuters , като се позовава на информация от прокуратурата във Франкфурт на Майн. Уточнява се, че тримата са предполагаеми членове на близкоизточната радикална групировка \"Ислямска държава\". \r\nПрокуратурата заяви, че главният заподозрян е 24-годишен германец от македонски произход, който искал да произвежда експлозиви и е направил опит да закупи оръжие онлайн. Двамата му съучастници са турски граждани на 22 и 21 години.  \r\nТримата заподозрени искали да убият колкото се може повече „неверници“ при нападението, допълниха от прокуратурата.", "date": "2019.11.12", "title": "Reuters: Германските власти задържаха трима предполагаеми членове на \"Ислямска държава\" заради план за нападение"}
{"url": "http://www.focus-news.net/news/2019/11/12/2718786/ministar-mladen-marinov-lovech-e-primer-za-dobro-vzaimodeystvie-mezhdu-institutsiite.html", "text": "Ловеч е пример за добро взаимодействие между институциите. Това заяви днес министърът на вътрешните работи в Ловеч при откриването на реновираната сграда на най-голямото на територията на областта районно управление, съобщиха от пресцентъра на  МВР . „Партньорството между институциите води само до по-добри резултати и е изцяло в полза на обществото“, подчерта министър Маринов. Той отбеляза, че новата придобивка е за гражданите, на които ще се предоставят по-добри услуги, и за служителите, които се грижат за сигурността на хората в община Ловеч. Вътрешният министър припомни, че осигуряването на модерна работна среда и техника е сред приоритетите на ръководството на вътрешното ведомство. Той пожела на колегите си здраве, по-малко инциденти, сила и кураж при носене на службата в полза на обществото.  \r\n„Сигурността на гражданите е обща грижа и приоритет“, каза кметът на Община Ловеч Корнелия Маринова. Тя благодари на ръководството на МВР за присъствието им на днешната церемония, с което по думите ѝ са засвидетелствали внимание към жителите на общината.  \r\nС празничен водосвет за здраве и благоденствие, отслужен от отец Любомир Казашки, бе открита сградата на РУ - Ловеч. Лентата прерязаха министърът на вътрешните работи Младен Маринов и  кметът на община Ловеч Корнелия Маринова. На официалната церемония присъстваха главният секретар на МВР главен комисар Ивайло Иванов, директорът на ОДМВР - Ловеч старши комисар Милен Маринов, началникът на кабинета на министъра на вътрешните работи Михаил Златанов, областният управител на Ловеч Ваня Събчева, ръководителите на окръжна и районна прокуратура, както и представители на общинската администрация.  \r\nПроектът е осъществен с финансовата подкрепа на оперативна програма „Региони в растеж” 2014-2020 г., като стойността му е в размер на 722 396.51 лева, от които безвъзмездната финансова помощ е 699 596.51 лв.", "date": "2019.11.12", "title": "Министър Младен Маринов: Ловеч е пример за добро взаимодействие между институциите"}
{"url": "http://www.focus-news.net/news/2019/11/12/2718790/vazstanoveno-e-dvizhenieto-na-tramvaite-ot-linii-10-12-i-18-na-bul-vitosha-i-ul-alabin-pri-sadebnata-palata.html", "text": "Възстановено е движението на трамваите от линии 10, 12 и 18 на бул. „Витоша“ и ул. „Алабин“ при Съдебната палата. Това съобщиха от пресцентъра на  Столична община .", "date": "2019.11.12", "title": "Възстановено е движението на трамваите от линии 10, 12 и 18 на бул. „Витоша“ и ул. „Алабин“ при Съдебната палата"}
{"url": "http://www.focus-news.net/news/2019/11/12/2718780/zapochnaha-nominatsiite-za-zamestnik-predsedateli-na-stolichen-obshtinski-savet.html", "text": "Започнаха номинациите за заместник-председатели на Столичен общински съвет, предаде репортер на  Агенция „Фокус“ . От ГЕРБ/СДС издигнаха проф. Иво Иванов. От групата на „БСП за България“ – Милка Христова. От името „Демократичната България“ издигнаха Борислав Игнатов.", "date": "2019.11.12", "title": "Започнаха номинациите за заместник-председатели на Столичен общински съвет"}
{"url": "http://www.focus-news.net/news/2019/11/12/2718764/s-kvorum-ot-125-narodni-predstaviteli-zapochna-izvanrednoto-plenarno-zasedanie.html", "text": "С кворум от 125 народни представители започна извънредното пленарно заседание, предаде репортер на  Агенция \"Фокус\" . Заседанието бе открито от председателя на 44-ото Народно събрание Цвета Караянчева. Дневният ред предвижда обсъждане и гласуване на бюджетите на ДОО и НЗОК за 2020 г.  \r\nДеница КИТАНВОА", "date": "2019.11.12", "title": "С кворум от 125 народни представители започна извънредното пленарно заседание"}
{"url": "http://www.focus-news.net/news/2019/11/12/2718788/ombudsmanat-diana-kovacheva-shte-uchastva-v-godishnata-sreshta-na-evropeyskata-mrezha-na-natsionalnite-pravozashtitni-institutsii-v-bryuksel-na-13-i-14-noemvri.html", "text": "Омбудсманът  Диана Ковачева  ще участва в Годишното общо събрание и конференция на Европейската мрежа на националните институции за защита правата на човека (ENNHRI) в Брюксел, Белгия, на 13 и 14 ноември 2019 г. Това съобщиха от пресцентъра на  Омбудсмана на Република България . Основна тема на форума е „Реализиране на икономическите и социалните права в Европа - ролята на националните институции за правата на човека“.  \r\nСъбитието ще се проведе в хотел „Бедфорд“ (Rue du Midi 135, 1000 Bruxelles).  \r\nГодишната среща на европейската мрежа е изключително важна, защото е форма за обмен на опит и добри практики между националните институции за защита правата на човека. Тя е утвърден и ефикасен механизъм при разглеждането на жалби, трансгранично сътрудничество и съвместна дейност между омбудсманите и екипите им от страните в Европейския съюз.", "date": "2019.11.12", "title": "Омбудсманът Диана Ковачева ще участва в годишната среща на Европейската мрежа на националните правозащитни институции в Брюксел на 13 и 14 ноември"}
{"url": "http://www.focus-news.net/news/2019/11/12/2718784/n-tv-germaniya-zaplashi-iran-sas-sanktsii-zaradi-demonstrativno-narushenie-na-yadrenoto-sporazumenie.html", "text": "След като Международната агенция за атомна енергия (МААЕ) потвърди, че Иран обогатява уран в подземно ядрено съоръжение във Фордо, министърът на външните работи на ФРГ Хайко Маас заплаши, че ще бъде инициирана процедура, която ще позволи на европейските страни да наложат икономически санкции срещу Иран, съобщава германският телевизионен канал  N-TV. . \r\n„Искаме да запазим Съвместния всеобхватен план за действие (СВПД). За тази цел обаче Иран трябва да изпълни задълженията си\", предупреди първият дипломат на Берлин. \r\nМедията обръща внимание на факта, че Иран „демонстративно е нарушил условията на ядрената сделка\". Техеран обяснява своите действия с факта, че Европа не е спазила обещанията си да сложи край на икономическата изолация на Иран - по-специално да съдейства за премахването на американските санкции, отбелязва N-TV. \r\n \r\n Тереза Герова", "date": "2019.11.12", "title": "N-TV: Германия заплаши Иран със санкции заради „демонстративно нарушение\" на ядреното споразумение"}
{"url": "http://www.focus-news.net/news/2019/11/12/2718794/zam-ministar-verginiya-krasteva-balgariya-nastoyava-za-po-visoki-niva-na-obvarzanata-podkrepa-prez-noviya-programen-period.html", "text": "„България настоява за справедливи нива на обвързаната подкрепа в рамките на новата Обща селскостопанска политика след 2020 г. По този начин ще се предотврати срив в чувствителните за страната сектори – „Плодове и зеленчуци“ и „Животновъдство“. Това каза заместник-министърът на земеделието, храните и горите Вергиния Кръстева по време на среща с Райнер Бекедорф, държавен секретар на Министерство на земеделието, храните и защитата на потребителите на федерална провинция Долна Саксония, в гр. Хановер, Германия, съобщиха от пресцентъра на  Министерството на земеделието, храните и горите . Тя подчерта, че обвързаната подкрепа в страната ни е насочена към малките и средни земеделски стопанства. „Анализите показват, че се запазват съществуващите нива на производство и няма изкривяване на пазара“, допълни Кръстева. По думите ѝ в тези сектори стопаните изпитват по-големи затруднения в сравнение с другите и е важно да получат необходимата подкрепа. Зам.-министърът посочи, че се предвижда намалението на цялостния бюджет на ОСП да бъде с около 5%, а при обвързаната подкрепа се получава спад до 25%. „Близо 40% от заетите в земеделието в България работят в тези сектори и се осигурява заетост на населението. Липсата на обвързана подкрепа или недостатъчният ѝ размер би поставило в риск осигуряването на достатъчни доходи за лицата, влагащи труд в земеделието“, заяви заместник-министърът. Тя каза още, че секторите „Плодове и зеленчуци“ и „Животновъдство” изискват повече работна ръка, включително и сезонни работници, и по този начин се предоставят възможности за работа и доходи на нискоквалифицирани работници в селските райони, където възможностите за заетост са ограничени.  \r\nОт своя страна Райнер Бекедорф изрази съгласие, че обвързаната подкрепа има социално значение и е начин за стабилизиране на доходите на селските стопани. \r\nПо време на срещата бе обсъдена и т.нар. „зелена архитектура“. Двамата се обединиха около мнението, че за да се подобри ефектът от прилагането ѝ, трябва да се акцентира не върху задължително-санкционния механизъм, а върху доброволния характер на осъществяване на екологичната политика. \r\nВ рамките на посещението си в гр. Хановер, заместник-министър Вергиния Кръстева посети щандове на  български фирми, които се представят на най-голямото изложение за  селскостопанска техника в света – „Агритехника 2019“. По време на събитието, производители на трактори, комбайни и агротехника представят всички нови модели машини, както и технически иновации. Очаква се изложението да бъде посетено от около 460 000 посетители и 3 000 изложители от 52 страни.", "date": "2019.11.12", "title": "Зам.-министър Вергиния Кръстева: България настоява за по-високи нива на обвързаната подкрепа през новия програмен период"}
{"url": "http://www.focus-news.net/news/2019/11/12/2718791/d-r-daniela-daritkova-gerb-ne-smyatam-che-se-nalaga-da-sazdavame-porednata-anketna-komisiya.html", "text": "Не смятам, че се налага да създаваме поредната анкетна комисия. Това каза председателят на ПГ на ГЕРБ д-р Даниела Дариткова пред журналисти в парламента във връзка с предложението за създаване на Временна анкетна комисия за проблемите в изборното законодателство, предаде репортер на  Агенция \"Фокус\" .\"Има достатъчно правомощия Правна комисия и ние сме заявили нашата готовност да обсъждаме промени в изборното законодателство. Това може да се случи след като имаме официалните доклади на ЦИК за тези избори, за да може да се позовем на проблемите, които те са установили. Ние разчитаме на официалните избори. Все още има дела по отношение на законността на изборите в някои населени места. Смятам, че прибързаното поведение няма да бъде полезно за вземането на устойчиви и конструктивни решения в тази посока\", подчерта д-р Дариткова.  \r\nДеница КИТАНОВА", "date": "2019.11.12", "title": "Д-р Даниела Дариткова, ГЕРБ: Не смятам, че се налага да създаваме поредната анкетна комисия"}
{"url": "http://www.focus-news.net/news/2019/11/12/2718796/ministar-ekaterina-zaharieva-zaminava-na-ofitsialno-poseshtenie-v-afrika.html", "text": "Вицепремиерът и министър на външните работи Екатерина Захариева заминава на официално посещение в Ангола и Намибия в периода 13 - 15 ноември 2019 г. Това съобщиха от пресцентъра на  Министерството на външните работи . \r\nВ рамките на визитата на 13 ноември Екатерина Захариева ще се срещне с президента на Република Намибия Хадж Джайнгъб, както и със заместник министър-председателя и министър на външните работи Нетумбо Нанди-Ндаитва. В Ангола на 15 ноември министър Захариева ще бъде приета от министъра на външните работи Мануел Домингош Аугушто за разговор на четири очи и пленарни разговори между делегациите. \r\nОсновна цел на посещението е да се придаде нов тласък на отношенията и сътрудничеството на България с държавите от Африка на юг от Сахара. България има традиционно добри връзки със страните от Африка, като възобновяването и развитието на отношенията с тях са един от основните външнополитически приоритети на страната ни. \r\nЗа първата половина на 2019 г. взаимната търговия с Намибия включва само български износ – медни руди и техни концентрати, електрически акумулатори, биологични продукти, на обща стойност 84,3 млн. долара. За първите 6 месеца на 2019 г. българският износ за Ангола възлиза на 0,8 млн. долара, а вносът – 3,8 млн. долара. В момента България внася от Ангола рафинирана мед и необработени медни сплави, а изнася продукти от химическата, автомобилната, леката промишленост. \r\nВъншнотърговските отношения на България с региона са част от общата търговска политика и политиката за сътрудничество за развитие на ЕС спрямо държавите от Африка на юг от Сахара, в чието формиране страната ни участва активно.", "date": "2019.11.12", "title": "Министър Екатерина Захариева заминава на официално посещение в Африка"}
{"url": "http://www.focus-news.net/news/2019/11/12/2718789/prof-georgi-mihaylov-bsp-kolkoto-i-miliona-da-e-uvelichen-byudzheta-na-nzok-ne-mogat-zdravnite-spetsialisti-da-badat-adekvatno-zaplateni.html", "text": "Колкото и милиона да е увеличен бюджета на НЗОК - не могат здравните специалисти да бъдат адекватно заплатени. Това каза проф. Георги Михайлов от ПГ на \"БСП за България\" по време на дебата за бюджета на НЗОК за 2020 г., предаде репортер на  Агенция \"Фокус\" . Проф. Михайлов разкритикува рязкото намаляване на средствата за координационните програми между държавите от ЕС и поясни, че става въпрос за възможността български граждани да отиват за лечение в чужбина, при положение, че има тенденция за увеличаване на гражданите за лечение в чужбина. Проф. Михайлов обърна внимание на един проблем, който е сериозен. \"Направихте поредна наредба, но вие много добре знаете и аз го знам като бивш изпълнителен директор, когато пред вас стоят контрагентите  вие имате сериозни задължения, няколко стотин милиона лева, то вие няма как и тезата, че в лечебните заведения над 50 % трябва да отидат за възнаграждения е абсолютно неиздържана\", каза още проф. Михайлов. По думите му ПГ на \"БСП за България\" няма как да подкрепи бюджета на НЗОК.  \r\nДеница КИТАНОВА", "date": "2019.11.12", "title": "Проф. Георги Михайлов, БСП: Колкото и милиона да е увеличен бюджета на НЗОК - не могат здравните специалисти да бъдат адекватно заплатени"}
{"url": "http://www.focus-news.net/news/2019/11/12/2718798/mvnr-preporachva-na-balgarskite-grazhdani-da-ne-patuvat-v-izrael.html", "text": "МВнР препоръчва на българските граждани да не пътуват в Израел във връзка с усложнената обстановка в страната, съобщиха от пресцентъра на  Министерството . Поради усложнената на 12 ноември 2019 г. обстановка се препоръчва временно да не се пътува в Израел, а всички български граждани на територията на страната трябва да имат предвид, че са изключително непрепоръчителни посещенията на места на териториите на Западния бряг, Източен Ерусалим, в близост до границата с Ивицата Газа, Голанските възвишения. Препоръчва се при пристигане в местата за настаняване в Израел всички туристи да се поинтересуват за наличието на бомбоубежища в района. В случай на задействани звукови сирени за въздушно нападение (ракетна атака), хората следва да се отправят по най-краткия път до бомбоубежище и да чакат спиране на сигнала за опасност. В случай, че няма укритие или не може да се стигне до него навреме, лицата следва да се прикрият до най-близката стена или преграда, което би могло да ги предпази от потенциален взрив или осколки от шрапнели. При всички случаи следва да се спазват инструкциите, давани в такива случаи от органите на обществения ред и/или на военни части.  \r\nВъв връзка с усложнената обстановка посолството на България в Тел Авив е затворено за клиенти. При необходимост от съдействие българските граждани могат да се свържат с посолството на България в Тел Авив на следните телефонни номера: + 972 3 696 13 78 и + 972 3 696 13 61 или мобилни номера за спешни случаи +972 54 59 54 379 и +972 54 764 00 89.", "date": "2019.11.12", "title": "МВнР препоръчва на българските граждани да не пътуват в Израел"}
{"url": "http://www.focus-news.net/news/2019/11/12/2718799/zapochnaha-obshtinskite-parvenstva-ot-uchenicheski-igri-20192020-godina-v-obshtina-gorna-oryahovitsa.html", "text": "53 отбора се включват в общинските първенства на Ученически игри 2019/2020 година в община Горна Оряховица. Те се състезават в осем спорта - футбол, волейбол, баскетбол, хандбал, бадминтон, тенис на маса, лека атлетика и шахмат, обобщават за  Радио „Фокус“ – Велико Търново  от местната администрация. 17 отбора са от 5-7 клас, 25 отбора са от 8-10 клас и 11 отбора са от 11-12 клас. \r\nОбщинските първенства по футбол се проведоха в края на миналата седмица на тренировъчното игрище на стадион „Локомотив“. В началото на седмицата в залата по тенис на маса стартира ученическо общинско първенство по тенис на маса. Вчера имаше и състезания по хандбал,  баскетбол, и шахмат. Общинските първенства по волейбол ще се проведат на 18, 19, 21 и 22 ноември от 13,00 часа в спортна зала „Никола Петров“. \r\nРени АТАНАСОВА", "date": "2019.11.12", "title": "Започнаха общинските първенства от Ученически игри 2019/2020 година в община Горна Оряховица"}
{"url": "http://www.focus-news.net/news/2019/11/12/2718793/d-r-daniela-daritkova-gerb-razbiram-che-korneliya-ninova-e-ambitsiozna-liderka-koyato-izprevari-sas-sreshtata-si-za-ik-i-prezidenta-radev-no-ne-biva-da-se-barza.html", "text": "Разбирам, че Корнелия Нинова е амбициозна лидерка, която изпревари със срещата си за ИК и президента Радев, но не бива да се бърза. Това каза председателят на ПГ на ГЕРБ д-р Даниела Дариткова пред журналисти, предаде репортер на  Агенция \"Фокус\" . \"Разбирам, че г-жа Нинова е една амбициозна лидерка, която изпревари с тази среща даже президента Радев, но в отношение на изборните правила, смятам, че не бива да се бърза само от желание да се обявиш за първи защитник на правилното изборно законодателство и провеждане на законни избори, а по-скоро да се търсят наистина решения, които са постигнати консенсусно и които във времето ще покажат устойчивост, защото сме имали другия пример досега\", каза още д-р Дариткова. На въпрос как ГЕРБ ще реагира на идеята за разговор за партийните субсидии, Дариткова поясни, че ГЕРБ е обявила своята позиция и е дала отговор на българските граждани. \"Ако колегите от опозицията започнат такъв разговор, ние сме готови да чуем техните нови аргументи\", коментира още д-р Дариткова. Председателят на ПГ на ГЕРБ заяви, че отговорното поведение на политическите сили в парламента изисква да се заемат с ремонта на изборното законодателство без пристрастия и без прибързване. Попитана защо не е дошла на инициирания от БСП дебат за проблемите в изборното законодателство, д-р Дариткова коментира, че трябва да се изчака докладът на ЦИК. \"Това не е отговорно поведение на сериозна политическа сила. Ние трябва да търсим удобното и спокойното време, когато сме чули повтарям още веднъж докладите на ЦИК и анализи, които са достоверни и може да пристъпим към обсъждане на изборното законодателство\", уточни още д-р Дариткова.  \r\nДеница КИТАНОВА", "date": "2019.11.12", "title": "Д-р Даниела Дариткова, ГЕРБ: Разбирам, че Корнелия Нинова е амбициозна лидерка, която изпревари със срещата си за ИК и президента Радев, но не бива да се бърза"}
{"url": "http://www.focus-news.net/news/2019/11/12/2718795/gencho-genchev-kmet-na-svishtov-v-sledvashtite-sedmitsi-i-mesetsi-shte-imame-kardinalno-reshenie-na-problemite-s-glavniya-vodoprovod-na-grada.html", "text": "До няколко месеца ще има кардинално решение на проблемите с главния водопровод на Свищов. Това увери в ефира на  Радио „Фокус“ – Велико Търново  кметът на Общината Генчо Генчев. Той уточни, че вече има уверение от Министерския съвет, че ще бъдат отпуснати средства за цялостна подмяна на водопровода на града. „Още преди да встъпя в длъжност като кмет имах възможността да се срещна с министъра на икономиката Емил Караниколов. С него начертахме ясни и точни стъпки, които ще следваме, за развитието на индустриалния парк, индустриалните зони, които придобихме през 2018 – 2019 година. Другият основен проблем, който съм сигурен вълнува всички жители на Свищов, е свързан с водопровода на града. Имаме уверението на министър-председателя и Министерски съвет, че ще ни бъдат отпуснати средства за подмяна на новия-стар водопровод и цялостна реконструкция, с което да решим веднъж завинаги проблема с водоснабдяването на Свищов“, допълни кметът. Той припомни и проблемите, които съоръжението създаваше в последните години, поднесе извинения на гражданите и даде уверение, че се работи за справяне с проблема. \r\nЛуиза ТРАНЧЕВА", "date": "2019.11.12", "title": "Генчо Генчев, кмет на Свищов: В следващите седмици и месеци ще имаме кардинално решение на проблемите с главния водопровод на града"}
{"url": "http://www.focus-news.net/news/2019/11/12/2718797/5-godishno-dete-e-zaginalo-pri-patnotransportno-proizshestvie-v-kvartal-dolapite-v-ruse.html", "text": "Дете е загинало при пътнотранспортно произшествие в квартал \"Долапите\" в Русе. Това съобщиха от пресцентъра на  МВР . Сигнал за инцидента е постъпил на тел. 112 в 11.32 часа. Според първоначално подадената информация, камион е блъснал дете на ул. \"Бяла черква\". Веднага към адреса са изпратени екипи на полицията и Спешна помощ, които констатирали смъртта на детето – момиче на 5 г. Шофьорът и превозното средство не са били установени на мястото на инцидента и от полицията са предприети действия по издирването им. \r\nМестопроизшествието е запазено, извършва се оглед. Причините и обстоятелствата, довели до възникване на инцидента, се изясняват.", "date": "2019.11.12", "title": "5-годишно дете е загинало при пътнотранспортно произшествие в квартал \"Долапите\" в Русе"}
{"url": "http://www.focus-news.net/news/2019/11/12/2718783/zamestnik-predsedatelite-na-sos-sa-prof-ivo-petrov-milka-hristova-i-borislav-ignatov.html", "text": "Заместник-председателите на СОС са  проф. Иво Петров, Милка Христова и Борислав Игнатов, предаде репортер на  Агенция „Фокус“ .  Проф. Иво Петров от групата на ГЕРБ/СДС е с 60 гласа „за“. Милка Христова от „БСП за България“ също 60 гласа „за“, а Борислав Игнатов – 59 гласа „за“ и един „въздържал се“.  \r\nТеодора ПАТРОНОВА", "date": "2019.11.12", "title": "Заместник-председателите на СОС са проф. Иво Петров, Милка Христова и Борислав Игнатов"}
{"url": "http://www.focus-news.net/news/2019/11/12/2718806/varnenskiyat-apelativen-sad-otkaza-po-leka-myarka-za-neotklonenie-na-mazha-obvinen-za-podbuditelstvo-kam-ubiystvo-na-didzhey.html", "text": "Варненският апелативен съд отказа по-лека мярка за неотклонение на мъжа, обвинен за подбудителство към убийство на диджей. Това съобщиха от пресцентъра на  Апелативен съд – Варна . Григор К., който беше привлечен като обвиняем за подбудителство за убийството на варненския диджей Teddy, ще продължи да пребивава в ареста. Състав на Варненския апелативен съд отмени днес определение на Окръжен съд – Варна, с което мярката му за неотклонение е била изменена от „задържане под стража“ в „домашен арест“, уважи частния протест на прокуратурата и потвърди престоя му в следствения арест.  \r\nУбийството на варненския диджей е било извършено с нож и с особена жестокост на 26 февруари 2015 г. пред дома му в кв. „Левски“ във Варна. Тогава близо до дома му е бил открит мъртъв и с няколко прободни рани 46-годишният диджей Teddy. Нападателят причакал жертвата си пред входа и нанесъл изненадващо смъртоносните удари. След това избягал.  \r\nПо време на продължилото повече от 4 години разследване Григор К. е бил разпитван в качеството му на свидетел. Едва през месец юли тази година, разследващите намериха основания и поискаха задържането под стража на К.Б., който е привлечен като обвиняем за физическото извършване на убийството. Броени дни по-късно е било повдигнато обвинение за подбудителство към убийство и на Григор, който търпи мярка за неотклонение „задържане под стража“ от 13 август. Той е привлечен като обвиняем за това, че умишлено е склонил К.Б. да извърши убийството чрез обещание и даване на 20 000 евро. \r\nДнес съставът на Апелативен съд – Варна намери, че мотивите на първата съдебна инстанция за изменение в по-лека на мярката за неотклонение на обвиняемия са противоречиви, незаконосъобразни и следва да бъдат отменени. \r\nПрестъплението, за което е привлечен Григор К., е тежко умишлено деяние, което се наказва с лишаване от свобода повече от 10 години. От събраните в хода на следствените действия доказателства може да се направи обосновано предположение, че обвиняемият е автор на деянието, за което е привлечен. Втората съдебна инстанция намира, че не са налице доказателства за наличието на важни социални причини, които да мотивират съда да измени мярката за неотклонение. Според този съд, въпреки доброто процесуално поведение и липсата на опасност мъжът да се укрие, все още не са събрани доказателства, че няма опасност Григор да извърши престъпление. Не са изтекли и законовите срокове за задържане под стража. \r\nОпределението на Варненския апелативен съд, с което се потвърждава постоянния арест на Григор К., не подлежи на обжалване.", "date": "2019.11.12", "title": "Варненският апелативен съд отказа по-лека мярка за неотклонение на мъжа, обвинен за подбудителство към убийство на диджей"}
{"url": "http://www.focus-news.net/news/2019/11/12/2718804/zapochna-obsazhdaneto-na-nsts-po-proekta-na-natsionalna-programa-za-razvitie-balgariya-2030.html", "text": "Започна заседанието на Националния съвет за тристранно сътрудничество по проекта на Национална програма за развитие \"България 2030\", предаде репортер на  Агенция \"Фокус\" . Програмата е рамков стратегически документ от най-висок порядък в йерархията на националните програмни документи, детерминиращ визията и общите цели на политиките за развитие във всички сектори на държавното управление. Основните три цели в програмата са Технологична трансформация, Демографски подем и Намаляване на неравенствата. \r\nЗорница КОСТАДИНОВА", "date": "2019.11.12", "title": "Започна обсъждането на НСТС по проекта на Национална програма за развитие \"България 2030\""}
{"url": "http://www.focus-news.net/news/2019/11/12/2718808/initsiativata-tsarski-dni-shte-se-provede-v-dupnitsa.html", "text": "Инициативата „Царски дни” ще се проведе в Дупница. Това съобщиха за  Радио „Фокус” – Кюстендил  от пресцентъра на Община Дупница. От 12 ноември до 26 ноември в изложбена зала „Околийска къща” ще се проведат мероприятия, посветени на последния руски император Николай II Романов и неговото семейство. Мероприятията са с начален час 17.30 часа. Нови разсекретени данни, редки фотографии от живота на царското семейство, развенчаване на митовете, беседи и лекции, както и прожекции на филми са включени в програмата през тези дни. Програмата показва това, че блестящ управник и грижовен баща и съпруг, император Николай Втори Романов е от онези светли личности, които идват, за да издигнат съзнанието на хората.  \r\nВенцеслав ИЛЧЕВ", "date": "2019.11.12", "title": "Инициативата „Царски дни” ще се проведе в Дупница"}
{"url": "http://www.focus-news.net/news/2019/11/12/2718800/kmetat-na-plovdiv-zdravko-dimitrov-predstavi-politicheskiya-si-kabinet.html", "text": "Кметът на Пловдив Здравко Димитров представи политическия си кабинет на официална пресконференция в Общината, предаде репортер на  Радио \"Фокус\" - Пловдив . Здравко Димитров каза, че се е опитал да събере най-добрите специалисти около себе си, като не се е водил от политически пристрастия, а е търсил професионалисти. \"Това са хората, които ще работят за Пловдив, защото Пловдив е един, той е на всички. Важно е да се работи така, че градът да стане още по-добро място за живеене\", заяви Димитров.  \r\nВ екипа му остават някои от старите зам.-кметове. Това са Стефан Стоянов с ресор образование, бизнес развитие, европейски проекти и международно сътрудничество, който поема и ресор култура, Георги Титюков, който остава зам.-кмет по спорт, младежки дейности и социална политика, Илия Кирчев, който идва от банковия сектор и когото кметът представи като \"професионалист от голям ранг\". Той поема ресор \"Общинска икономика, здравеопазване, екология и управление на отпадъците\". Кирчев е бил изпълнителен директор и член на УС на Българска банка за развитие. \"Сега съм много по-спокоен за финансите на Общината\", каза по повод назначението му Здравко Димитров. Арх. Невяна Балчева поема ресор \"Общинска собственост, устройство на територията, строителство и инвестиции\". \"Тя е специалист с огромен опит в градоустройството и може да бъде полезна на развиващия се Пловдив и произтичащите от това проблеми с презастрояването\", посочи Здравко Димитров. Ген. Тодор Чонов, когото всички познават като бивш директор на ОДМВР - Пловдив, става зам.-кмет по транспорта. Той идва от системата на МВР, където е бил повече от 32 години, но сега ще работи за решаване на проблемите с трафика в града, както и за намаляване на пътните инциденти в Пловдив. Чонов обяви, че ще бъде направен задълбочен анализ на трафика в Пловдив, както и на инфраструктурата в областния град, за да се търси решение на проблема, и ще бъдат набелязани мерките за справянето с него. Йордан Ставрев остава зам.-кмет по обществен ред и сигурност. Той бе назначен на поста през юли 2019 година на мястото на Златин Велев. Ставрев също е в бил в системата на МВР близо 35 години. \r\nАрх. Димитър Ахрянов, който идва от Община Карлово, става главен архитект на Пловдив. Кметът Здравко Димитров отбеляза, че главният архитект е изключително важна фигура в управлението на една Община. \r\nГлавен секретар на Община Пловдив остава Ангелина Топчиева. Здравко Димитров сравни Топчиева с \"работлива пчеличка\", която обгрижва всички отдели в Общината. \"За мен е чест, че прие да работим заедно\", каза той.  \r\nНовият кмет на Пловдив все още обмисля дали да назначи на отделен щат зам.-кмет по културата, като отбеляза, че ще обсъди това с културните дейци в града. Засега той няма да прави промени във Фондация \"Пловдив 2019\".  \r\nВсе още няма яснота дали ще има кадрови промени сред директорите на дирекции в Общината. Междувременно обаче Здравко Димитров съобщи, че някои от тях вече са си тръгнали сами.  \r\nСтана ясно още, че Сметната палата започва ревизия Община Пловдив в петък.  \r\nЦветана ТОНЧЕВА", "date": "2019.11.12", "title": "Кметът на Пловдив Здравко Димитров представи политическия си кабинет"}
{"url": "http://www.focus-news.net/news/2019/11/12/2718803/lachezar-ivanov-gerb-sledvashtata-godina-razhodite-po-byudzheta-na-nzok-narastvat-s-394-mln-lv-spryamo-2019-g.html", "text": "Следващата година разходите по бюджета на НЗОК нарастват с 394 млн. лв. спрямо 2019 г. Увеличават се средствата за първична медицинска помощ с 19 млн. лв. Това каза народният представител от ПГ на ГЕРБ Лъчезар Иванов по време на дебата за бюджета на НЗОК за 2020 г, предаде репортер на  Агенция \"Фокус\" . \"В последните десетилетия в България и в световен мащаб разходите за здравеопазване нарастват значително във връзка с постиженията в областта на медицината. Българските граждани получават всички постижения в областта на медицината\", каза още Иванов. Той посочи, че нашите сънародници имат по-добър достъп до медицински услуги в сравнение с други европейски страни. \"Тук трябва да отбележим, че стартовата позиция на България в областта на финансирането съпоставено със страните от ЕС, стартира от изключително ниски нива след 10 ноември 1989 г. Нашата страна достигна икономическите си възможности, които имаше до 1989 г. едва през 2002 г. 13 години падения, лутания и безвремие\", обясни още Иванов. Той отбеляза, че България е една от малкото страни в ЕС, която има толкова всеобхватен здравен пакет. \"В същото време няма листа на чакащите. България е една от четирите страни в ЕС, която въвежда своевременно иновативни лекарствени продукти. Това също не трябва да забравяме, които са доста скъпи\", коментира още Иванов.  \r\nДеница КИТАНОВА", "date": "2019.11.12", "title": "Лъчезар Иванов, ГЕРБ: Следващата година разходите по бюджета на НЗОК нарастват с 394 млн. лв. спрямо 2019 г."}
{"url": "http://www.focus-news.net/news/2019/11/12/2718802/v-arheologicheskiya-muzey-vav-varna-shte-bade-otkrita-izlozhbata-kralsko-valshebstvo-ot-portselan-kulturno-nasledstvo-na-veliko-hertsogstvo-lyuksemburg.html", "text": "От 16.00 часа в зала „Юг“ на Археологическия музей във Варна ще бъде открита изложбата „Кралско вълшебство от порцелан“ – културно наследство на Велико херцогство Люксембург. Това съобщиха за  Радио „Фокус“ – Варна  от Регионалния исторически музей в града. Изложбата се реализира със съдействието на  Атанас Атанасов и Регионален исторически музей – Ловеч. Изложбата представя историята на Люксембург – една от най-малките държави в Европа и единствената в света със статут на Великото херцогство, чрез местен порцелан с изключително качество.  \r\nКолекцията е на Атанас Атанасов от Ловеч, който от години живее в Люксембург. Началото на колекционирането полага дядо му. След това вуйчо му, като музикант, носи различни чинии от турнета в Западна Европа. Сега, живеейки в Люксембург, Атанас Атанасов дообогатява колекцията.  \r\nИзображенията върху експонатите представят историята на Люксембург – графове, крале, региони, крепости, замъци, кантони, градове, сдружения, църкви, светци, езера, язовири. Изработени са от края на ХVІІІ в. до края на ХХ в. във фабриките „Бох“ и „Вилеруа и Бох“. Колекцията е съпроводена с 14 информационно-образователни постери за Великото херцогство и за производството на порцелана, рекламно-туристически клип и две образователни дипляни – „Велико херцогство Люксембург“ и „Кралско вълшебство от порцелан“.    \r\nИзложбата може да бъде посетена в периода ноември 2019 – януари 2020 г.  \r\nДесислава ВАСИЛЕВА", "date": "2019.11.12", "title": "В Археологическия музей във Варна ще бъде открита изложбата „Кралско вълшебство от порцелан“ – културно наследство на Велико херцогство Люксембург"}
{"url": "http://www.focus-news.net/news/2019/11/12/2718809/diskusionen-forum-pod-nadslov-raboteshta-balgariya-se-provede-v-kyustendil.html", "text": "Дискусионен форум под надслов „Работеща България” се проведе в Кюстендил, предаде репортер на  Радио „Фокус” – Кюстендил . Форумът беше организиран от представителството на синдикалната организация на КНСБ в града. Иновативната форма за общуване с българските работници и служители е извън синдикалните механизми. Целта е да се даде  възможност на активни, мислещи хора не само да споделят своите проблеми, но и да може заедно да се разрешават чрез предлагане на законодателни промени.  \r\nСпоред Пламен Нанков, вицепрезидент на КНСБ, като начало дискусията се фокусира в две основни теми. Едната тема е свързана с работното време и ползването на социални медии. „На този етап установяваме, че поради липсата на регулация започват да се случват какви ли не неща по тази тема. Това ни кара да мислим, че е крайно време да апелираме към държавата, заедно с работодателите, да се опитаме да въведем някаква регулация на тези процеси”, заяви Пламен Нанков. Другата тема е свързана със стреса на работното място. „Почти няма професия, която да не е засегната от това”, каза Пламен Нанков. Според него двете теми ще бъдат финализирани с конкретни стъпки към работодателите и към законодателите.  \r\nВенцеслав ИЛЧЕВ", "date": "2019.11.12", "title": "Дискусионен форум под надслов „Работеща България” се проведе в Кюстендил"}
{"url": "http://www.focus-news.net/news/2019/11/12/2718812/apelativen-sad-varna-ostavi-v-aresta-obvinyaem-za-darzhane-na-narkotitsi-s-tsel-razprostranenie.html", "text": "Близо 7 месеца след първоначалния си арест, мъж, привлечен като обвиняем заедно с други 4 лица затова, че сам и в съучастие като съизвършител държал с цел разпространение различни забранени от закона вещества, ще продължи да търпи най-тежката мярка за процесуална принуда - „задържане под стража“. Това съобщиха от пресцентъра на  Апелативен съд – Варна .  Варненският апелативен съд потвърди като законосъобразно определение на Окръжен съд – Варна, с което е била оставена без уважение молбата на обвиняемия за изменение в по-лека на мярката му за неотклонение. \r\nОт Апелативен съд – Варна припомнят, че при полицейска акция на 18 април тази година органите на реда претърсили 11 адреса и автомобили. Иззети били над 350 грама марихуана, над 600 мл течност и над 44 грама кремообразна маса, съдържащи активното вещество тетрахидроканабинол, както и 3.27 грама амфетаминопроизводни. Част от течния наркотик бил поставен в спринцовки, а субстанцията, известна като масло от марихуана, била извлечена по непозната до този момент технология. При операцията полицаите иззели голяма сума пари. Като обвиняеми тогава били привлечени 40-годишният мъж, 63-годишният му баща и още двама души, на 34, 54 и 51 години. Според повдигнатите обвинения петимата сами и в съучастие като съизвършители без разрешително държали с цел разпространение различни високорискови наркотични вещества. Това престъпление се наказва от закона с  „лишаване от свобода\" от 2 до 8 години и глоба от 5 до 20 хиляди лв. 40-годишният мъж и баща му имат висящо дело пред Специализирания наказателен съд за същото престъпление. \r\nЗащитата на обвиняемия се позова на медицинска експертиза, която е установила диагнозата, тежкото здравословно състояние на обвиняемия и необходимостта от апарат, който да позволи на задържания да спи през нощта. Близо 3 месеца той е бил настанен в затворническа болница, но от скоро е върнат в следствения арест във Варна. Според адвокатите на обвиняемия апаратурата не била в изправност и животът му бил в опасност. \r\nСъставът на Апелативен съд – Варна посочи в своето определение, че по делото няма доказателства за повреден или неработещ апарат, с който обвиняемият може да нощува спокойно. Съдът обаче указа на прокуратурата да предприеме необходимите действия, за да провери твърденията на защитата и, ако е необходимо, да се вземат адекватни мерки. Въззивната инстанция потвърди изводите на първоинстанционния съд, че в настоящия момент няма факти и обстоятелства, които да налагат изменение на мярката за неотклонение на обвиняемия. \r\nОпределението на Апелативен съд – Варна е окончателно", "date": "2019.11.12", "title": "Апелативен съд – Варна остави в ареста обвиняем за държане на наркотици с цел разпространение"}
{"url": "http://www.focus-news.net/news/2019/11/12/2718801/d-r-nigyar-dzhafer-dps-byudzhetat-na-nzok-za-2020-g-e-na-kupenoto-vreme-i-spokoystvie-ot-upravlyavashtite-na-bezhaberieto-i-na-otdalechavashtata-se-reforma.html", "text": "Бюджетът на НЗОК за 2020 г. е на купеното време и спокойствие от управляващите, на безхаберието и на отдалечаващата се реформа. Това каза зам.-председателят на Народното събрание и депутат от ДПС д-р Нигяр Джафер по време на дебата за бюджета на НЗОК за 2020 г, предаде репортер на  Агенция \"Фокус\" . Д-р Джафер посочи, че се увеличава тенденцията пациентите в България да бъдат най-доплащащите и късно диагностицирани поради липса на определени мерки. \"Утвърждава се тенденцията общинските болници да бъдат без перспектива и без да има надежда за укрепване на областните лечебни заведения. Утвърждава се и следващата тенденция надлимитната дейност да не бъде заплащана и в момента касата да бъде поставена в ситуация да разсъждава как да плаща лихвите по съдебните дела, които болниците спечелиха. Утвърждава се още една тенденция и тя е устойчива. Повишаването на средствата, които се неразплатени, които дължим на чужди лечебни заведения. Да, бюджетът е устойчив с тези устойчиви тенденции. Отново се натъкваме на едно дежавю. Нов бюджет, стари затлачени проблеми и няма надежди през тази година те да бъдат решени. Могат да бъдат използвани много названия на този бюджет. Бюджет на отдалечаващата се реформа, на безхаберието и нарастващите разходи. Бюджет на купеното време на спокойствие от управляващите\", каза Джафер.  \r\nДеница КИТАНОВА", "date": "2019.11.12", "title": "Д-р Нигяр Джафер, ДПС: Бюджетът на НЗОК за 2020 г. е на купеното време и спокойствие от управляващите, на безхаберието и на отдалечаващата се реформа"}
{"url": "http://www.focus-news.net/news/2019/11/12/2718807/administrativniyat-sad-v-kyustendil-potvardi-reshenieto-na-oik-nevestino-za-izbor-na-obshtinski-savetnitsi.html", "text": "Административният съд в Кюстендил потвърди решението на Общинска избирателна комисия (ОИК) – Невестино за избор на общински съветници, предаде репортер на  Радио „Фокус” – Кюстендил . С решение в необходимия срок от подаването на съответната жалба съдът потвърди обявеното решение на Общинска избирателна комисия – Невестино за определяне резултатите от изборите за общински съветници на Община Невестино в частта по точка четвърта, касаеща разпределянето на мандатите за общински съветници между партиите и коалициите.  Решението подлежи на обжалване с касационна жалба пред Върховен административен съд в 7-дневен срок, считано от съобщаването му на страните.  Делото беше образувано по жалба на ПП „Възраждане“, чрез пълномощника на партията Владислав Кирилов Лехчански. \r\nВенцеслав ИЛЧЕВ", "date": "2019.11.12", "title": "Административният съд в Кюстендил потвърди решението на ОИК – Невестино за избор на общински съветници"}
{"url": "http://www.focus-news.net/news/2019/11/12/2718810/sport-aleksandar-alban-podnovi-dogovora-si-s-otbora-na-red-bul-do-kraya-na-2020-godina.html", "text": "Британският пилот Александър Албън поднови договора си с отбора на „Ред Бул“ до края на сезон 2020 във Формула 1, съобщиха от пресслужбата на тима.  \r\nАлбън беше прехвърлен в „Ред Бул“ след Гран при на Унгария от „Торо Росо“ поради незадоволителните резултати на французина Пиер Гасли. \r\nДве състезания преди края на сезон 2019 Албън е шести в индивидуалното класиране с 84 точки. След като бе прехвърлен в „Ред Бул“, 23-годишният състезател не падна под шесто място. Най-добрият му резултат за годината беше четвъртото място в Гран при на Япония.", "date": "2019.11.12", "title": "Спорт: Александър Албън поднови договора си с отбора на „Ред Бул“ до края на 2020 година"}
{"url": "http://www.focus-news.net/news/2019/11/12/2718814/faktor-makedoniya-stana-yasen-razmerat-na-taksite-po-noviya-uchastak-na-koridor-10-ot-nish-do-balgarskata-granitsa.html", "text": "До 1 декември движението между новия участък на Коридор 10 от Ниш до българската граница, който бе официално открит в събота, ще бъде безплатно. След тази датата водачите по трасето ще бъдат таксувани с 410 сръбски динара (около 6.80 лв) до Ниш, а до Белград с – 1290 (около 15.40 лв), съобщава македонското електронно издание  „Фактор“  . \r\nМедията подчертава, че в първите дни след пускането на новия участък трафикът по него е спокоен. Първите превозни средства са допуснати по трасето в късните часове на събота заради последни технически проверки на целия маршрут. \r\n \r\n Тереза Герова", "date": "2019.11.12", "title": "„Фактор“ (Македония): Стана ясен размерът на таксите по новия участък на Коридор 10 от Ниш до българската граница"}
{"url": "http://www.focus-news.net/news/2019/11/12/2718815/zam-kmetat-na-sliven-pepa-chilikova-kolednata-ukrasa-na-grada-tazi-godina-shte-struva-okolo-58-hilyadi-leva-a-ledenata-parzalka-shte-e-po-golyama.html", "text": "В Сливен започна подготовката за новогодишните празници. Коледната украса на Сливен тази година ще струва около 58 хиляди лева, а ледената пързалка ще е по-голяма и ще бъде разположена в Градската градина, съобщи зам.-кметът на Община Сливен Пепа Чиликова, предаде репортер на  Радио \"Фокус\" - Сливен . Монтирането на съоръжението вече е започнало. Пързалката ще бъде с размери 16/32 м. По думите на Чиликова тя ще заработи в края на ноември и ще бъде достъпна за всички желаещи до края на месец февруари. За най-малките любители на кънките ще бъдат осигурени помощни съоръжения, с които ще могат да се включат в развлекателните дейности. \r\nТази година за празниците ще бъде украсена живата елха до сградата на Общината. Дръвчето е засадено специално за коледните празници и по този начин ще бъде спасено от изсичане едно коледно дърво. Досега елхата за Коледа и Нова година в Сливен е доставяна от различни райони на страната. \r\nЛюдмила ЙОРГОВА", "date": "2019.11.12", "title": "Зам.-кметът на Сливен Пепа Чиликова: Коледната украса на града тази година ще струва около 58 хиляди лева, а ледената пързалка ще е по-голяма"}
{"url": "http://www.focus-news.net/news/2019/11/12/2718813/govoritelyat-na-kremal-sreshta-mezhdu-putin-i-zelenski-samo-zaradi-ideyata-ne-bi-bila-mnogo-polezna.html", "text": "Среща между президентите на Русия и Украйна Владимир Путин и Владимир Зеленски без внимателната й подготовка не би била от голяма полза. Това подчерта пред репортери говорителят на Кремъл Дмитрий Песков, предава  TACC . Съгласно думите му, към настоящия момент Москва е фокусирана върху въпроси, свързани с подготовката на срещата на върха в нормандски формат. \r\n„Самият Путин заяви, че никога не отказва подобни срещи, но вярва, че провеждането на такава само заради самата идея ще донесе малка полза, тя трябва да бъде добре подготвена\", подчерта представителят на Кремъл. „Все още има много големи резерви. В момента всички ние се фокусираме върху подготовката за процесите в нормандския формат. За това, разбира се, трябва да се изпълнят всички задължения, които страните поеха в Минск\", добави Песков. \r\nКоментирайки предложението на бившия президент на Казахстан Нурсултан Назарбаев да помогне за организирането на среща на лидерите на Русия и Украйна в родината му, представителят на Кремъл подчерта, че Москва „традиционно е благодарна на Назарбаев и високо оценява усилията на казахстанските колеги по отношение на установяването на руско-украинските отношения\". „Президентът Путин е привърженик на реанимацията на тези отношения, връщането им към нормалното, но в същото време е невъзможно да се направи това без реципрочност от страна на Киев\", обясни Песков. \r\nГоворителят на Кремъл допълни, че телефонният разговор на Путин с Назарбаев е проведе в понеделник „по взаимно съгласие\".  „И по време на разговора това [предложение за уговаряне на среща между Путин и Зеленски] беше изразено от [Назарбаев]\", добави Песков. \r\n \r\n Тереза Герова", "date": "2019.11.12", "title": "Говорителят на Кремъл: Среща между Путин и Зеленски само заради идеята не би била много полезна"}
{"url": "http://www.focus-news.net/news/2019/11/12/2718811/obshtina-dobrich-organizira-koleden-bazar.html", "text": "Във връзка с предстоящите коледни и новогодишни празници Община град Добрич организира „Коледен базар – 2019” с потребителски стоки и храни на пл. „Свобода” за периода от 2 декември 2019 г. до 3 януари 2020 г. включително. Това съобщиха от пресцентъра на  Общината . \r\nДопустимите дейности и стоков асортимент са: \r\n- Заведение за бързо хранене – предлагат меню, подходящо за празника – греяно вино и други топли, безалкохолни и алкохолни напитки, коледни десерти, прясно приготвена храна и др. \r\n- Храни - ситничарски, хлебни и сладкарски изделия; месни и млечни продукти, пакетирани и насипни шоколадови изделия, бонбони, ядки, плодове, мед и пчелни продукти. \r\n- Стоки с подаръчен характер свързани с коледни и новогодишни празници - украса, картини, играчки, сувенири, сурвакници и картички.  \r\nЗаявления за издаване на разрешения за ползване на място ще се приемат от 18 ноември 2019 г. до 22 ноември 2019 г. включително в Центъра за услуги и информация – първо работно място на Община град Добрич.  \r\nЗа повече информация относно Заповедта и регламента можете да се запознаете на официалната интернет–страница на Община град Добрич www.dobrich.bg.", "date": "2019.11.12", "title": "Община Добрич организира \"Коледен базар\""}
{"url": "http://www.focus-news.net/news/2019/11/12/2718817/876-proverki-po-spazvane-na-trudovoto-zakonodatelstvo-e-izvarshila-inspektsiya-po-truda-veliko-tarnovo-za-parvite-devet-mesetsa-na-2019-g.html", "text": "През периода от януари до септември 2019 година Дирекция „Инспекция по труда“ - Велико Търново е извършила общо 876 проверки по спазване на трудовото законодателство. Това съобщи за  Радио „Фокус“ - Велико Търново  инж. Невена Стефанова, директор на дирекцията. Тя поясни, че в това число влизат 252 последващи инспекции във връзка с осъществяване на контрол по изпълнение на задължителни предписания за спазване на трудовото законодателство, както и 136 проверки по постъпили сигнали от граждани и организации. \r\n„Проверките са извършени във всички отрасли на икономиката. През отчетния период са констатирани 2 840 нарушения, като по организация и управление на дейността по здравословни и безопасни условия на труд са 717. Най-честите нарушения са свързани с непровеждане и недокументиране на инструктажи, нарушения по обозначаване на опасностите със знаци и сигнали, непълна оценка на риска, липса на планирани мерки за оценяване на риска и други. По безопасност на работното оборудване и технологичните процеси нарушенията са 258 за липса на измервания, удостоверяващи защитни мероприятия срещу поражения от електрически ток и на информационни листи за безопасност на опасните химични агенти, нарушени изисквания на безопасна работа на височина, и други. По отношение на хигиената на труда нарушенията са 117 - за липса на данни за фактори на работната среда, неосигурени лични предпазни средства на работещите, непроведени начални и периодични медицински прегледи и други. По трудовите правоотношения установените нарушения са 1 727, в това число - нарушения свързани с работното време на работниците и служителите, по отпуските, по предоставянето на документи“, обясни Невена Стефанова. \r\nТя уточни, че са установени и случаи, при които трудовият договор между работодателя и работника не е сключен в писмена форма и преди постъпването на работа, както и допускане до работа преди да се предоставят на работника екземпляр от трудов договор и копие от заверено уведомление за регистрация на трудовия договор в Националната агенция за приходите (НАП). „Все по-често се констатират и случаи, в които се подава уведомление до НАП за сключен трудов договор с работник без фактически да има двустранно подписан такъв и от двете страни по него“, обясни директорът на Дирекция „Инспекция по труда“ - Велико Търново. \r\nРени АТАНАСОВА", "date": "2019.11.12", "title": "876 проверки по спазване на трудовото законодателство е извършила „Инспекция по труда“ - Велико Търново за първите девет месеца на 2019 г."}
{"url": "http://www.focus-news.net/news/2019/11/12/2718805/ria-novosti-kataluntsi-shte-blokirat-granitsata-mezhdu-ispaniya-i-frantsiya.html", "text": "Членове на каталунското движение „Демократично цунами“ ще блокират движението по магистралата, свързваща Испания и Франция, включително в Баската автономна област, предава  РИА Новости. \r\n„Демократическо цунами“ призовава да се закрие границата между Испания и Франция. Акцията се планира да започне вечерта на магистралата А-8 граничния град Оярсун, провинция Гипускоа, Баска автономна област, става ясно от разпространено от движението съобщение. \r\nВ понеделник сутрин стотици хора блокираха движението по магистралата АР-7, в областта на Жирова, Каталуния. В резултат се стигна до образуването на километрични задръствания. По-късно френската полиция изтласка протестиращите от територията на страната, използвайки и сила. Съобщено бе за най-малко 19 ранени около 20 задържани. След това радикалите са блокирали друг път в района –  трасе N2, като на това място са пристигнали подразделения на испанската полиция.", "date": "2019.11.12", "title": "РИА Новости: Каталунци ще блокират границата между Испания и Франция"}
{"url": "http://www.focus-news.net/news/2019/11/12/2718818/mihail-lenkov-bmchk-pleven-kravodaryavaneto-stimulira-imunnata-sistema.html", "text": "Кръводаряването стимулира имунната система. Това каза за  Радио „Фокус“  Михаил Ленков, БМЧК - Плевен по повод кръводарителската кампания, която се провежда в града. ,,Кръводаряването подпомага костния мозък да произвежда нови кръвни клетки. След загуба на кръв организмът се нуждае от вода, за да произведе нови клетки”, каза Михаил Ленков. Той подчерта, че при акцията се разпространява информационна брошура, в която са описани ползите от кръводаряването и провеждането на кампанията под формата на срещи с хората лице в лице е полезно, тъй като доброволците от БМЧК са на разположение за въпроси по темата. \r\nВиолета КРЪСТЕВА", "date": "2019.11.12", "title": "Михаил Ленков, БМЧК - Плевен: Кръводаряването стимулира имунната система"}
{"url": "http://www.focus-news.net/news/2019/11/12/2718820/vremenno-dvizhenieto-se-osashtestvyava-dvuposochno-v-edna-lenta-po-pat-ll-71-silistra-dobrich-v-uchastaka-strelkovo-sredishte-poradi-patnotransportno-proizshestvie.html", "text": "Временно движението се осъществява двупосочно в една лента по път ll-71 Силистра – Добрич  в участъка Стрелково – Средище от км 24 до км 26 поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват указанията на „Пътна полиция“.", "date": "2019.11.12", "title": "Временно движението се осъществява двупосочно в една лента по път ll-71 Силистра – Добрич  в участъка Стрелково – Средище поради пътнотранспортно произшествие"}
{"url": "http://www.focus-news.net/news/2019/11/12/2718823/dramatichen-teatar-racho-stoyanov-gabrovo-predstavya-postanovkata-svekarva-na-stsenata-na-narodniya-teatar-v-stolitsata.html", "text": "Габровският драматичен театър „Рачо Стоянов“ ще представи най-новата си постановка - „Свекърва“, на режисьора Петринел Гочев на голямата сцена на Народен театър „Иван Вазов“ в столицата. Представлението е от 19.00 часа тази вечер, съобщиха от пресцентъра на  театъра . Това не е първа изява на габровската трупа на сцената на Народния театър. След дългогодишно прекъсване, партньорството между двете трупи е възобновено през миналия театрален сезон. Тогава театър „Рачо Стоянов“ е представил друг хитов спектакъл на режисьора Петринел Гочев – „За Първото българско царство: Отшелника“, посрещнат с огромен интерес от софийската публика и театралната общност у нас. \r\nВ „Свекърва“ режисьорът Петринел Гочев предлага нов прочит на класическия текст от Антон Страшимиров, като извежда темата за родствените отношения през погледа на различните поколения. В постановъчния екип влизат художникът Даниела Николчова, композиторът Ян Руменин, хореографът Светлана Цвяткова, фотографът Росина Пенчева и помощник-режисьорът Гинка Дичева. Ролите се изпълняват от артистите на Драматичен театър „Рачо Стоянов“ – Надежда Петкова, Велислава Маринкова, Тони Христова, Адриана Димова, Димо Димов, Стоян Руменин, Живко Гущеров и Ангел Калев. \r\nТова е шестият спектакъл, който Петринел Гочев създава заедно с габровската трупа. С нея работи като щатен режисьор от началото на сезон 2018/2019. Успешното му партньорство с композитора Ян Руменин започна през 2015 г., когато работиха по създаването на музиката на култовата „Жана д’Арк“ и продължи до днес. Последните им съвместни проекти са „За Първото българско царство: Отшелника“, 2018 г. и „Свекърва“, 2019 г. С част от актьорите също го свързва дългогодишно партньорство. Надежда Петкова и Димо Димов са добре познати на публиката от спектаклите на Петринел Гочев „Ромео и Жулиета“, 2013 г., „Жана д’Арк“, 2015 г. и „За Първото българско царство: Отшелника“, 2018 г. Голяма част от актьорския състав на последната му постановка („За Първото българско царство: Отшелника“) участва в най-новия му спектакъл „Свекърва“. \r\nС тази комедия режисьорът Петринел Гочев и габровската трупа закачливо намигват към традиционни теми за различията между поколенията, липсата на диалогичност и желание за разбиране на другия. Към тях се прибавя горещият въпрос дали понякога възрастните не пречат и не ограничават правото на избор на младите, как се понася тежестта на родството когато семейното неразбирателство се вихри като на истинско бойно поле. В по-дълбок план тук ще намери място и темата за свободната воля. Всеки от нас я има, но дали всеки от нас успява да я упражни свободно? Публиката се озовава в познати комични ситуации, които могат да се случат на всеки когато попадне във водовъртежа на войната между снаха и свекърва, когато се замесят чужди меркантилни интереси и когато едно дете ще се окаже носител на семейния мир и щастие. \r\nПремиерата на „Свекърва“ се състоя на 25 юни тази година на сцената на Драматичен театър „Рачо Стоянов“ и от тогава до сега гастролира по българските и чуждестранни театрални сцени. Спектакълът е носител на две награди – „за постижение в театралното изкуство“ и „за сценография и костюмии“, от XI-я Открит театрален фестивал „Хомо луденс“ в украинския град Николаев, който се проведе от 9 до 12 октомври 2019 г.", "date": "2019.11.12", "title": "Драматичен театър „Рачо Стоянов“ – Габрово представя постановката „Свекърва“ на сцената на Народния театър в столицата"}
{"url": "http://www.focus-news.net/news/2019/11/12/2718822/utre-zaminava-parvata-grupa-uchastnitsi-v-28-ta-natsionalna-antarkticheska-ekspeditsiya.html", "text": "Утре от Терминал 2 на Летище София в 19:05 часа  с полет AZ 521 на компания AlItalia заминава първата група участници в 28-та Национална антарктическа експедиция.Това съобщиха от  Българския антарктически институт . \r\nТова са Командира базата ни „Св. Кл. Охридски“ на о-в Ливингстън Драгомир Матеев, лекарката д-р Венета Комитска, геолога доц. д-р Димо Димов, геодезиста доц. д-р Борислав Александров, енергетиците инж. Йордан Йорданов,  инж. Петър Сапунджиев, Константин Недев и Петър Тризлинцев, логистиците Николай Чальов и Павел Григоров и готвачката Уляна Яркова. \r\nГрупата ще има първоначално нелеката задача да разконсервира базата след тежката антарктическа зима и подготви оптимални условия за реализирането на новите научни проекти в областта на геологията, биологията, медицината, геодезията и социологията, които специализираната комисия към Националния център за полярни изследвания  към Софийския университет „Св. Кл. Охридски“, одобри за реализация. \r\nДруга основна задача на експедицията, паралелна с научните изследвания, ще бъде изграждането на нов модерен лабораторен блок.", "date": "2019.11.12", "title": "Утре заминава първата група участници в 28-та Национална антарктическа експедиция"}
{"url": "http://www.focus-news.net/news/2019/11/12/2718825/wsj-gugal-uchastva-v-sekreten-proek-za-sabirane-na-lichni-danni-za-zdraveto-na-amerikantsite.html", "text": "Повече от година американската корпорация „Гугъл“ участва в секретен проект, в рамките на който е получила информация с медицински характер за няколко десетки милиона граждани на САЩ от 21 щата, съобщава изданието  The Wall Street Journal  , позовавайки се на източници. \r\nСпоред изданието „Гугъл“, в сътрудничество с медицинска организация Ascension, която притежава повече от 2,6 хиляди болници и други медицински заведения, миналата година е стартирала проект, наречен Project Nightingale. Като част от тази инициатива на „Гугъл“ са предоставени резултати от тестове, диагнози, хоспитализация, медицинска история, имена и дати на раждане на няколко десетки милиона пациенти в САЩ. Според изданието този масив от данни е бил необходим, за да може компанията да разработи нов софтуер, който да предлага на потребителите да направят корекции в процеса на лечение. \r\nИзданието отбелязва, че най-малко 150 служители на „Гугъл“ имат достъп до информация за пациентите. В същото време нито самите пациенти, нито медицинският персонал са наясно, че техните данни са прехвърлени на трети страни. \r\nСпоред източниците на изданието, някои служители  са повдигнали въпроса за законността на събирането на данни на други хора. От редакцията обаче подчертават, че американските закони позволяват на болниците да предоставят този вид информация на своите бизнес партньори, ако това ще помогне да се подобрят грижите за пациентите. Самите компании в отговор на публикацията издадоха прессъобщение, в което подчертаха, че не нарушават никакви закони и данните на пациентите са внимателно защитени. \r\n \r\n Тереза Герова", "date": "2019.11.12", "title": "WSJ: „Гугъл“ участва в секретен проек за събиране на лични данни за здравето на американците"}
{"url": "http://www.focus-news.net/news/2019/11/12/2718828/hilyadi-zhiteli-i-gosti-na-grada-posetiha-park-muzey-vladislav-varnenchik-za-otbelyazvaneto-575-godini-ot-bitkata-pri-varna.html", "text": "Хиляди жители и гости на града посетиха Парк-музей на бойната дружба 1444 г. „Владислав Варненчик“ за отбелязването 575 години от битката при Варна, предаде репортер на  Радио „Фокус“ – Варна . Топлото време през почивните дни съвпадна с отбелязването на 575 години от битката при Варна, известна още като битката на народите, която тържествено бе почетена в парк-музея, като хиляди хора се възползваха от възможността да отбележат знаменитата дата. В битката през 1444 г. загиват полско-унгарският крал Владислав III Ягело и 10 000 бойци от съюзническата християнска армия. \r\nЧестванията в парк-музей „Владислав Варненчик“ започнаха с тържествена церемония с военен ритуал, отслужване на заупокойна молитва в памет на загиналите християнски воини пред парк-музея \"Владислав Варненчик\". Венци и цветя пред каменното копие на саркофага на крал Владислав III Ягело и пред паметника на унгарския пълководец Янош Хуняди бяха поднесени от вицепремиерът Марияна Николова, Петер Старай – зам.-министър на външните работи на Република Унгария, Миклош Шолтес – държавен секретар на Правителството на Унгария, Пейчо Пейчев – временно изпълняващ длъжността кмет на Варна, Стоян Пасев – областен управител, кап. I ранг Камен Кукуров – началник на щаба на Военноморските сили (ВМС), унгарският посланик Н. Пр. Текла Харангозо, Ярослав Годун – директор на Полския институт в България, дипломати, представители на българската общност в Унгария, неправителствени организации от Румъния, граждани и гости. \r\nНесъмнено обаче най-развълнувани бяха стотиците малчугани, които имаха възможността сами да изработват мечовете си, както и да правят картички.  \r\nЗа целта беше обособена специална работилница за рисуване, в която малки големи рисуваха и изработваха рицарски доспехи и мечове от картон. В рамките на двудневното честване на знаменитата дата, бе открита изложба, посветена на годишнината, международна конференция на тема „Походите на Владислав Варненчик в контекстна на историята на Централна и Източна Европа. \r\nДесислава ВАСИЛЕВА", "date": "2019.11.12", "title": "Хиляди жители и гости на града посетиха парк-музей „Владислав Варненчик“ за отбелязването 575 години от битката при Варна"}
{"url": "http://www.focus-news.net/news/2019/11/12/2718826/predstaviha-pilotno-v-stara-zagora-platforma-tselyashta-zavrashtaneto-na-balgarite-u-doma.html", "text": "Пилотно представиха в Стара Загора платформата Bulgaria wants you (България те иска), изпълнявана от Сдружение „ДНК“. Събитието събра в зала „П. Р. Славейков“ десетки представители на бизнеса в региона, различни местни и държавни институции, общински съветници и медии. Това съобщиха от пресцентъра на  Община Стара Загора . \r\nПрезентацията на проекта води Андрей Арнаудов, познат като телевизионен водещ и продуцент. „Започваме от Стара Загора, защото виждаме бързия темп на развитие в общината“, каза при представянето на платформата Арнаудов. Той благодари за подкрепата на Община Стара Загора и кмета Живко Тодоров, както и на Конфедерацията на работодателите и индустриалците и нейния председател за региона Стефан Шоселов.  \r\n„Приветствам инициативата, която реализирате. Подкрепата на институциите ще бъде важна, особено при адаптацията на семейства, които дълго са живели зад граница“, каза по време на събитието и зам.-кметът Иванка Сотирова.  \r\nИнициативата Bulgaria wants you събира в едно видео визитки на българските градове, представящи техния социален и икономически профил, както и възможностите за професионална и лична реализация. Стремежът на екипа на проекта е да бъде показана промяната на различните места у нас, с което да се разкрие потенциала на страната и да върне българите от чужбина. Идеята е палтформата да дава информация за и от работодатели, подробности за различните детски и учебни заведения, както и да указва административна помощ.   \r\n„Нашият град е атрактивен и перспективен за бизнеса“, подчерта председателят на КРИБ – Стара Загора Стефан Шоселов. Той допълни, че взаимодействието между институциите, бизнеса и образователните структури ще допринесе за привличане и създаване на кадри.", "date": "2019.11.12", "title": "Представиха пилотно в Стара Загора платформа, целяща завръщането на българите у дома"}
{"url": "http://www.focus-news.net/news/2019/11/12/2718816/ombudsmanat-diana-kovacheva-nastoya-pred-nap-za-vazmozhnost-rabotnitsi-ot-faliralo-druzhestvo-da-si-kupyat-vedomstvenite-zhilishta.html", "text": "Омбудсманът Диана Ковачева изпрати днес препоръка до НАП, за да защити правата на бивши работници на дружеството „Захар Био“ АД, чиито ведомствени жилища са обявени за публична продан. Това съобщиха от  пресофиса на омбудсмана . \r\nГражданите сезираха омбудсмана с молба за съдействие пред държавните органи да могат да закупят жилищата, в които живеят под наем, които през годините са ремонтирали, стопанисвали и поддържали в добро състояние.  \r\nКазусът възниква след като за въпросното дружество „Захар Био“ – захарна фабрика, е открито производство по несъстоятелност. За покриване на задълженията на фабриката Националната агенция за приходите, която е един от кредиторите на дружеството, пуска за продажба шест жилища, извън определените за продан 104. \r\nОмбудсманът апелира НАП за справедливо решение по случая, което да включва възможността най-напред работниците да могат да закупят посочените жилища на достъпни за тях цени.  \r\nДоц. Ковачева обръща внимание и препоръчва още да се приложи облекчената процедура при продажба от синдика на жилища с наематели работници и служители, предвидена в Търговския закон.  \r\n„Моля да ме информирате в разумен срок за становището си по случая, както и за предприетите действия в защита на гражданите. Като омбудсман, призван да защитава правата на гражданите смятам, че казусът може да бъде решен така, че засегнатите работници и техните семейства да не останат в несигурност и без жилища, особено в контекста на предстоящия зимен сезон“, завършва препоръката си омбудсманът. \r\nПрепоръката е публикувана  .", "date": "2019.11.12", "title": "Омбудсманът Диана Ковачева настоя пред НАП за възможност работници от фалирало дружество да си купят ведомствените жилища"}
{"url": "http://www.focus-news.net/news/2019/11/12/2718829/stanislav-vladimirov-kmet-na-pernik-vrashtam-predlozhenieto-na-vik-pernik-za-vodniya-rezhim.html", "text": "\"Връщам заповедта на ВиК Перник за предложението за воден режим, според който перничани ще имат вода само по 6 часа в денонощие\". Това обяви новоизбраният кмет на Перник Станислав Владимиров след като встъпи в длъжност, съобщиха от пресцентъра на  Община Перни . Той добави, че връща предложението, защото това е изключително драстична мярка, която е необоснована. \"Ние не разполагаме с никаква обосновка, въз основа на която е взето това решение. Затова аз ще върна това предложение и до утре ще изискам повече информация и различни варианти, достатъчно обосновани, за да бъдат представени на перничани\", каза още Владимиров.  Кметът на Перник добави, че е нужно да се знае какъв ще бъде ефектът от различните варианти, за да се избегне по-голяма криза и да не се направи драстична мярка, която да ограничи до такава степен перничани, както сега. Станислав Владимиров бе категоричен, че ситуацията е спешна, но трябва да се вземат най-правилните решения.", "date": "2019.11.12", "title": "Станислав Владимиров, кмет на Перник: Връщам предложението на ВиК - Перник за водния режим"}
{"url": "http://www.focus-news.net/news/2019/11/12/2718827/parlamentat-prie-byudzheta-na-nzok-za-2020-g-na-parvo-chetene.html", "text": "Парламентът прие бюджета на НЗОК за 2020 г. на първо четене, предаде репортер на  Агенция \"Фокус\" . \"За\" бюджета на Касата гласуваха 120 народни представители, \"против\" - 88 и \"въздържали се\" - 0, с което бе приет. В бюджета на Здравната каса за 2020 г. са предвидени 4 744 704,9 хил. лв. приходи и трансфери. Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г. Малко преди гласуването министърът на здравеопазването Кирил Ананиев заяви, че няма никакви различия по отношение на това, че профилактиката, ранната диагностика, лекуването в доболничната помощ, долекуването трябва да бъдат приоритет. В това нямаме никакво различие\", каза Ананиев. Той посочи,че всяко едно по-рязко движение би довело да хаос и объркване в системата. \r\nДеница КИТАНОВА", "date": "2019.11.12", "title": "Парламентът прие бюджета на НЗОК за 2020 г. на първо четене"}
{"url": "http://www.focus-news.net/news/2019/11/12/2718819/plyus-info-makedoniya-mayka-sazdade-svoy-profil-v-tuitar-za-da-chete-saobshteniyata-na-tramp-no-vmesto-tova-razkri-che-dashterya-y-e-zvezda-vav-filmi-za-vazrastni.html", "text": "Майка създаде свой профил в социалната мрежа „Туитър“, за да чете съобщенията на американския президент Доналд Тръмп – но вместо това разкри, че дъщеря й е звезда във филми за възрастни, съобщава македонската електронна медия  „Плюс Инфо“ . \r\n„Eдин ден реших да създам профил, за да видя какво изпускам. Вместо думите на Тръмп открих нещо, което ме засяга лично - дъщеря ми, която публикува порно. Естествено бях шокирана от видяното. Да видя дъщеря ми в подобна публикация беше шокиращо\". \r\nЖената признава, че след разкритието спомените й за малкото й невинно, добро дете са завинаги заличени. След няколко дни майката решила да поговори с дъщеря си по въпроса. По време на разговора обаче младото момиче е изложило своята страна на историята и е обяснило, че вече е „възрастна жена“, която може сама да взима решения. \r\n \r\n Тереза Герова", "date": "2019.11.12", "title": "„Плюс Инфо“ (Македония): Майка създаде свой профил в „Туитър“, за да чете съобщенията на Тръмп – но вместо това разкри, че дъщеря й е звезда във филми за възрастни"}
{"url": "http://www.focus-news.net/news/2019/11/12/2718832/v-pleven-shte-se-provede-kontsert-posveten-na-60-godini-ot-osnovavaneto-na-severnyashki-ansambal-za-narodni-pesni-i-tantsi-ivan-valev.html", "text": "В града ще се проведе концерт, посветен на 60 години от основаването на Северняшки ансамбъл за народни песни и танци ,,Иван Вълев”, предаде кореспондент на  Радио „Фокус“ . Концертът ще започне от 19.00 часа в салона на Драматично-куклен театър ,,Иван Радоев”. Директорът на състава Мариян Туждаров припомни, че поради големия зрителски интерес и свободния вход събитието, то се провежда отново и тази вечер. ,,С най-високото отличие на Съюза на българските музикални и танцови дейци – кристално огърлие, както и с плакета на Община Плевен беше отличен Северняшкият ансамбъл за народни песни и танци „Иван Вълев”. Почетните знаци бяха връчени на празничния концерт на 8 ноември в салона в ДКТ „Иван Радоев” пред многобройните почитатели. С индивидуални награди – Златна и Сребърна лира, бяха наградени трима артисти от състава”, каза Мариян Туджаров и отправи покана към почтитателите на фоклора за заповядат и тази вечер на концерта.  \r\nВиолета КРЪСТЕВА", "date": "2019.11.12", "title": "В Плевен ще се проведе концерт, посветен на 60 години от основаването на Северняшки ансамбъл за народни песни и танци ,,Иван Вълев”"}
{"url": "http://www.focus-news.net/news/2019/11/12/2718833/nad-1374-mlrd-leva-sa-prihodite-ot-noshtuvki-v-turizma-za-perioda-yanuari-septemvri-2019-g-koito-belezhat-rast-ot-42.html", "text": "С 4,9 на сто е увеличението на броя пренощували лица в местата за настаняване с 10 и повече легла за този период \r\n1,374 млрд. лв. са приходите от нощувки в местата за настаняване с 10 и повече легла за периода януари- септември 2019 г., ръстът е 4,2% спрямо същия период на 2018 г. Това са резултатите за периода на база на последните данни от Националния статистически институт за месец септември. Това съобщиха от пресцентъра на  Министерство на туризма .  \r\nБроят на реализираните нощувки от януари до септември включително е над 24,576 млн. – ръст от 0,7%, а пренощувалите лица в местата за настаняване с 10 и повече легла са 6 870 969, което е увеличение с 4,9% в сравнение с януари-септември на рекордната за туризма 2018 г.   \r\nЗа летния период от юни до септември тази година приходите от нощувки в местата за настаняване с 10 и повече легла са над 1,095 млрд. лева, като ръстът е 4,5 на сто  в сравнение със същия период на 2018 г. Постъпленията от нощувки, реализирани от българи през летния сезон на 2019 г., са почти 223 млн. лв., отчитайки значително нарастване от 18 на сто спрямо същите месеци на предходната година. Приходите от нощувки на чуждестранни граждани са близо 873 млн. лв. с увеличение от 1,5 на сто. \r\nОбщо пренощувалите лица в местата за настаняване с 10 и повече легла в цялата страна са над 4,642 млн. в периода юни-септември 2019 г., което представлява увеличение от 6,1 на сто в сравнение със съответния период на 2018 г.  \r\nСпоред националната статистика общо за трите черноморски области Варна, Бургас и Добрич броят пренощували лица в местата за настаняване с 10 и повече легла бележи ръст от 6,9 на сто за четирите месеца от юни до септември. Най-високо е увеличението по този показател за област Бургас - с 12,1 %, за област Варна нарастването е с 1,5 на сто, за област Добрич е регистрирано намаление от 0,8%.  \r\nРезултатите показват, че българският туризъм се развива устойчиво въпреки трудностите и силната международна конкуренция, пред които бяхме изправени през 2019 г. Мобилизацията и сътрудничеството между държава, бизнес и местна власт илюстрираха нагледно,  че заедно преодоляваме  успешно предизвикателствата,  коментира министърът на туризма Николина Ангелкова. Отправяйки благодарност към работещите в туризма, тя апелира за отговорна и усърдна работа от всички през настъпващия зимен сезон и за успешна подготовка на лято 2020 г.", "date": "2019.11.12", "title": "Над 1,374 млрд. лева са приходите от нощувки в туризма за периода януари-септември 2019 г., които бележат  ръст от 4,2%"}
{"url": "http://www.focus-news.net/news/2019/11/12/2718834/politsiyata-e-razkrila-izvarshitelite-na-krazhba-na-damska-chanta-s-2700-evro-i-250-lv-ot-zavedenie-za-barzo-hranene-vav-varna.html", "text": "Полицията е разкрила извършителите на кражба на дамска чанта от заведение за бързо хранене във Варна. Това съобщиха от  ОДМВР – Варна . В понеделник е подаден сигнал за кражба на дамска чанта, съдържаща сумата от 2700 евро, 250 лв., лични документи и банкови карти, от заведение за бързо хранене в ж. к. „Аспарухово“ във Варна. След проведени незабавни действия по разследване на случая и оперативно-издирвателни дейности е установено, че извършители на деянието са две непълнолетни момчета от Самоков и от с. Просеник, учащи във Варна, неизвестни на МВР. По случая е образувано досъдебно производство, уведомен е прокурор от Районна прокуратура – Варна.  Момчетата са задържани за срок до 24 часа. Чантата е издирена и върната на собственичката й.", "date": "2019.11.12", "title": "Полицията е разкрила извършителите на кражба на дамска чанта с 2700 евро и 250 лв. от заведение за бързо хранене във Варна"}
{"url": "http://www.focus-news.net/news/2019/11/12/2718792/elen-gerdzhikov-predsedatel-na-sos-vyarvam-che-stolichniyat-obshtinski-savet-mozhe-da-raboti-po-pretsizno-po-otkrito-po-korektno.html", "text": "Наистина вярвам, че Столичният общински съвет може да работи по-прецизно, по-открито, по-коректно. Това каза новоизбраният председател на СОС Елен Герджиков, предаде репортер на  Агенция „Фокус“ . „Преди всичко искам да благодаря на всички общински съветници, които ме подкрепиха в този избор, за това, че отново ми гласуват доверие. На тези, които не го направиха, очевидно имайки резерви към моята досегашна работа. Първите искам да уверя, че ще направя всичко възможно да оправдая това доверие. А вторите, че ще направя всичко възможно да променя тяхното мнение и да покажа, че наистина вярвам, че Столичния общински съвет може да работи по-прецизно, по-открито, по-коректно“, подчерта той. „В крайна сметка да върши повече работа за София. Столичният общински съвет е политически орган. Тук се представят политически сили и много често разговорите, споровете, които се водят, са политически. Но в същото време Общинският съвет има много конкретна работа по приемането на различни предложения и доклади. По приемането на бюджета на Столична община и доклади, които се отнасят до по-малък брой хора, не до целия град. Всеки един от доклад  е важен. Всяко едно решение, което взима общинския съвет е важно“, допълни Герджиков. „Затова на мен ми се иска след като отминат страстите от изборите да се захванем за работа и по-малко да говорим за политика. Аз знам, че политическата идентификация е много важна за всяка една политическа формация. Това е мястото, където тази политическа идентификация трябва да се показва на избирателите защо сме тук“, допълни той. „Политическата идентификация може да се показва по два начина. Единият като се участва активно в работата Вторият начин – това е отричането на всичко, критикуването на всяко едно предложение с цел да запазиш идентификацията си на опозиция. Силно се надявам, че ние ще изберем първия начин и ще продължим да бъдем политици с предложения и с аргументи и участвайки в дискусиите и дебатите, но ще го направим през градивната работа“, каза още Герджиков.  \r\nТеодора ПАТРОНОВА", "date": "2019.11.12", "title": "Елен Герджиков, председател на СОС: Вярвам, че Столичният общински съвет може да работи по-прецизно, по-открито, по-коректно"}
{"url": "http://www.focus-news.net/news/2019/11/12/2718837/ukrasa-na-koledna-elha-shte-izrabotvat-malkite-tvortsi-v-nedelnata-rabotilnichka-art-i-fakti-v-turisticheski-kompleks-akve-kalide-v-burgas.html", "text": ". Тази седмица в неделната работилничка \"Арт-И-Факти\" в Бургас малките творци ще изработват рибки и други блестящи фигурки, подходящи за украса на коледната елха. Това съобщиха от пресцентъра на  Община Бургас . Занятието ще се проведе от 11.00 до 13.00 часа. Таксата за участие е три лв. за едно и четири лв. за две изделия. Освен изработеното, за спомен от туристическия и археологически комплекс \"Акве Калиде\" децата ще получат като подарък безплатно посещение на музея с 3D мапинг филм.  \r\nЗа повече информация: +359 882 004 126; akvekalide@gotoburgas.com.", "date": "2019.11.12", "title": "Украса на коледна елха ще изработват малките творци в неделната работилничка \"Арт-И-Факти\" в Туристически комплекс \"Акве Калиде\" в Бургас"}
{"url": "http://www.focus-news.net/news/2019/11/12/2718831/tass-lavrov-namira-za-stranno-che-zapadat-ne-obvini-rusiya-za-sabitiyata-v-boliviya.html", "text": "Отсъствието на обвинения на руска намеса в събитията в Боливия предполага, че на Запад може да започне преосмислянето на начина, по който да се създаде геополитическа програма. Това подчерта министърът на външните работи на Руската федерация Сергей Лавров в реч на Парижкия мирен форум, предава  TACC . \r\nНа молба да коментира ситуацията в Ирак и Ливан, Лавров заяви: „Тъкмо вчера си мислих по тези въпроси. В Руската федерация вече сме свикнали с факта, че Москва е постоянно обвинена за всичко, което се случва по света, било то отравяне в Солсбъри, Брекзит, Каталуния. Неотдавна бяхме споменати в контекста на ситуацията в Чили... И аз си помислих - защо не сме споменати във връзка със събитията в Ирак, Ливан и в Боливия?\", подчерта първият дипломат на Москва„Т.е. не бяхме обвинени в това, което се случва в Боливия, и това наистина е странно\", допълни Лавров. \r\nСпоред него това означава, че „нещо се случва в съзнанието на онези, които обикновено създават геополитическа програма“. \r\n \r\n Тереза Герова", "date": "2019.11.12", "title": "ТАСС: Лавров намира за странно, че Западът не обвини Русия за събитията в Боливия"}
{"url": "http://www.focus-news.net/news/2019/11/12/2718835/razkrita-e-organizirana-prestapna-grupa-razprostranyavala-narkotichni-veshtestva-na-teritoriyata-na-sofiya.html", "text": "При специализирана операция на ГДБОП е разкрита организирана престъпна група, разпространявала наркотични вещества на територията на София. Това съобщиха от пресцентъра на  МВР . В хода на провеждано разследване служители от Сектор „Борба с организираната престъпност“ - София област, съвместно с колегите им от ГДБОП и София-град, са задържали осемчленната престъпна група. Полицейската операция е реализирана под ръководството и надзора на Специализираната прокуратура. При извършените процесуално-следствени действия, в задържаните осмина столичани, ползваните от тях автомобили и обитаваните адреси са намерени и иззети подготвени за разпространение в различни разфасовки 10 грама кокаин и 10 грама канабис, везни, мобилни телефони, тефтери със записки за извършваната престъпна дейност и големи парични суми в левове и евро.  \r\nНа четирима от задържаните са повдигнати обвинения и им е наложена 72-часова мярка за неотклонение „Задържане под стража“. Действията по разследването продължават.", "date": "2019.11.12", "title": "Разкрита е организирана престъпна група, разпространявала наркотични вещества на територията на София"}
{"url": "http://www.focus-news.net/news/2019/11/12/2718821/administrativen-sad-blagoevgrad-otkri-proizvodstvo-po-osporvane-izbora-na-kmet-na-kmetstvo-damyanitsa-obshtina-sandanski.html", "text": "Административен съд – Благоевград даде ход на делото против решение №205-МИ от 28.10.2019г. на Общинска избирателна комисия Сандански, с което е обявен за избран за кмет на кметство село Дамяница Атанас Ангелов. Това съобщиха от пресцентъра на  Административен съд - Благоевград.  Делото бе образувано по жалби на двама кандидати за кмет на кметство село Дамяница, община Сандански – Вангел Вълков и Христо Паралинов.  \r\nСлед като изслуша страните по делото, съдът откри производство по оспорване истинността на протоколите на СИК № 014000042 и СИК № 014000043 в село Дамяница, както и истинността на протокола на ОИК - Сандански за обявяване на избрания за кмет на кметство село Дамяница, община Сандански, на произведените на 27 октомври 2019 г. местни избори. \r\nОспорващите изборния резултат посочиха като доводи разминаването в сбора на недействителните бюлетини от протоколите на секционни комисии № 014000042 и № 014000043 и отразения брой недействителни бюлетини в протокола на ОИК - Сандански в решението за избор на кмет на кметство Дамяница. Съдът не уважи искането на двамата жалбоподатели за ръчно преброяване на недействителните и действителни бюлетини от двете секции, тъй като между членовете на комисиите не са възникнали спорове по отношение броя, действителността на бюлетините и законността на отчитането им, като протоколите са подписани от всички членове на комисиите без особено мнение.", "date": "2019.11.12", "title": "Административен съд – Благоевград откри производство по оспорване избора на кмет на кметство Дамяница, община Сандански"}
{"url": "http://www.focus-news.net/news/2019/11/12/2718838/rayonnata-prokuratura-vav-varna-predade-na-sad-upravitel-na-stroitelna-firma-za-izmama-v-golemi-razmeri.html", "text": "64-годишният управител на строителна фирма Росен Р. е предаден на съд от Районната прокуратура във Варна за измама в големи размери, извършена като продължавано престъпление. Това съобщиха от пресцентъра на  Апелативна прокуратура - Варна  . \r\nВ периода от 31 август 2007 г. до лятото на 2012 г. в качеството си на длъжностно лице заблудил живееща в чужбина варненка, че ще построи и ще ѝ прехвърли апартамент заедно с идеални части от двор. В действителност обаче продал имота на друг, като причинил с това имотна вреда на пострадалата в размер на 17 000 лева и 14 500 евро. \r\nСлед датата, на която Росен Р. продал безсрочното право на строеж на същия апартамент на друг човек, той продължил да поддържа в заблуждение пострадалата, като направил опит да ѝ причини имотна вреда в размер на 2000 евро, но деянието му останало недовършено поради независещи от волята му причини.  \r\nПодсъдимият е бил издирван с цел да бъде призован по делото. След като не е бил открит на постоянния си адрес в България, чрез Интерпол е установено, че живее в Чехия. Изпратена е била молба за правна помощ до властите в Чехия, които са му връчили лично призовка в качеството на обвиняем. Въпреки че е бил редовно призован, не се е явил на нито една от посочените дати.  \r\nАко бъде признат за виновен от Варненския районен съд, Росен Р. може да получи наказание от 2 до 8 години затвор, като Съдът може да постанови конфискация до една втора от имуществото.  \r\n64-годишният Росен Р. е осъждан два пъти за измами с имоти по същата схема.", "date": "2019.11.12", "title": "Районната прокуратура във Варна предаде на съд управител на строителна фирма за измама в големи размери"}
{"url": "http://www.focus-news.net/news/2019/11/12/2718839/savetnik-na-vladimir-putin-izprati-saboleznovaniya-za-konchinata-na-pavel-vasev.html", "text": "Михаил Швидкой, специален представител на президента на Руската федерация по международното културно сътрудничество, изпрати днес до председателя на парламентарната Комисия по културата и медиите Вежди Рашидов писмо, в което изразява искрените си съболезнования за смъртта на Павел Васев. Това съобщиха от пресцентъра на  Комисията по култура и медии  към Народното събрание. \r\nВ писмото се казва: „С дълбоко прискърбие узнах за кончината на забележителния човек, добрия син на българския народ Павел Васев, който направи много за запазване и развитие на руско-българските отношения. Той имаше много приятели не само в България, но и в Русия. Всички ние скърбим за неговата загуба”.  \r\nПисмото ще бъде предадено на семейството на Павел Васев.", "date": "2019.11.12", "title": "Съветник на Владимир Путин изпрати съболезнования за кончината на Павел Васев"}
{"url": "http://www.focus-news.net/news/2019/11/12/2718841/sadat-othvarli-iskaneto-na-koalitsiya-bsp-za-balgariya-za-spirane-na-izpalnenieto-na-reshenieto-na-oik-shumen-za-izbora-na-kmet-za-gobshtinata.html", "text": "Административен съд – Шумен отхвърли искането на Коалиция „БСП за България“ за спиране на изпълнението на решение на Общинската избирателна комисия (ОИК), с което е обявен за избран за кмет на Община Шумен кандидат, издигнат от ПП ГЕРБ. Това съобщиха от  съда . Пред Административен съд – Шумен Коалиция „БСП за България“ е оспорила Решение № 294/03.11.2019г. на ОИК – Шумен, по повод което е образувано административно дело № 549/2019 г. Съдебният състав е посочил, че решението на ОИК е административен акт, чието оспорване по съдебен ред не спира изпълнението му и по силата на Изборния кодекс актът подлежи на предварително изпълнение. Съдът е приел, че за да бъде уважено искането за спиране на изпълнението, молителят следва да докаже, че то би му причинило значителна или трудно поправима вреда и сериозно би засегнало негови права и законни интереси, равни или противопоставими на защитените с допуснатото предварително изпълнение. Съобразявайки изложеното в жалбата, съдебният състав е счел, че в нея не се сочат конкретни факти и основания, съобразно посочените законови критерии за спиране на изпълнението на акта и при липсата на посочени аргументи за вреди, които могат да настъпят от предварителното изпълнение, не е налице обезпечителна нужда за жалбоподателя.  \r\nВ мотивите си съдът посочва още, че в жалбата и обективираното в нея искане за спиране изпълнението на решението на ОИК не се установява интерес, който по степен на важност да е противопоставим на обществения интерес, защитен от законодателя с допуснатото предварително изпълнение. Наред с това съдът намира, че неосъществяването на предварителното изпълнение на атакуваното решение би накърнило обществените интереси, тъй като се касае за проведен избор за конституиране на териториален орган на местна власт, какъвто е кметът на Общината. Според съда затова предварителното изпълнение на оспорения административен акт несъмнено е в обществен интерес. По тези съображения искането на Коалиция „БСП за България“ за спиране изпълнението на решението на ОИК – Шумен е възприето за неоснователно и недоказано, и е отхвърлено. Определението на съда подлежи на обжалване пред Върховния административен съд на Република България. Предстои насрочване на делото по повод оспорването на законосъобразността на акта на ОИК.", "date": "2019.11.12", "title": "Съдът отхвърли искането на Коалиция \"БСП за България\" за спиране на изпълнението на решението на ОИК - Шумен за избора на кмет за гОбщината"}
{"url": "http://www.focus-news.net/news/2019/11/12/2718843/tass-stevo-pendarovski-shte-uchastva-na-parada-v-moskva-na-9-may-2020-godina.html", "text": "Президентът на Северна Македония Стево Пендаровски по покана на руския си колега Владимир Путин ще присъства на тържествата по случай 75-тата годишнина от победата във Втората световна война, които ще се състоят на 9 май в Москва, предава  ТАСС . \r\n„Вашият посланик неведнъж е питал, дали действително ще дойда. Все едно  ми трябва време, за да помисля още. Съвсем не. Един от основните принципи на нашата държава е борбата с фашизма. Затова, разбира се, аз ще бъда там“, заяви той на среща с министъра на външните работи на Русия Сергей Лавров в кулоарите на Форума на мира в Париж. \r\n \r\nПревод и редакция:", "date": "2019.11.12", "title": "ТАСС: Стево Пендаровски ще участва на Парада в Москва на 9 май 2020 година"}
{"url": "http://www.focus-news.net/news/2019/11/12/2718845/sport-ivet-lalova-kolio-e-atlet-na-balgariya-za-peti-pat.html", "text": "Ивет Лалова-Колио бе избрана за Атлет на България за 2019-а година в традиционната анкета на списание “Атлетика“. 35-годишната спринтьорка спечели анкета за пети път с 309 точки пред Радослава Мавродиева 261 точки и Мирела Демирева – 245 точки. Лалова-Колио е избирана за атлет на България през 2004-а, 2005-а, 2008-а и 2012-а година. Ивет заслужи признанието за номер едно в България за тази година след един успешен летен сезон, в който покри нормативите на 100 м (11.08) и 200 м (22.45) за олимпийските игри в Токио 2020, където ще участва на най-големия световен спортен форум за пети път.", "date": "2019.11.12", "title": "Спорт: Ивет Лалова-Колио е Атлет на България за пети път"}
{"url": "http://www.focus-news.net/news/2019/11/12/2718848/praznichnite-bazari-v-stara-zagora-zapochvat-na-1-dekemvri.html", "text": "Коледните и новогодишни базари в Стара Загора ще се провеждат в периода от 1 декември до 7 януари, включително. Заявления за участие в тях ще се приемат от 8.30 ч. на 14 ноември до 17.30 ч. на 27 ноември, включително, в административните бюра в града.  \r\n13 ще са дървените къщички, с площ по 6 кв.м., които ще са разположени в центъра на града.  На територията на АБ „Изток“ са определени следните места -  тротоарната площ пред магазин „Боруй”, пред читалище „Св. Климент Охридски”, пред бившия магазин „Битова химия”, както и на кръстовището на ул. „Августа Траяна” и бул. „Патриарх Евтимий” (пред Младежки дом). Това съобщиха от пресцентъра на  Община Стара Загора . \r\nВ западната част на Стара Загора са определени за базар пространствата, намиращи се южно от бул. „Цар Симеон Велики“ №39, северно от бул.“Цар Симеон Велики“ №2 и в кв. „Три чучура“ – център, северозападно от подлеза.  \r\nКоледно-новогодишният базар в кв. „Зора“ ще бъде на централния му площад.  \r\nОтредените площи в кв. „Железник“ са до автобусна спирка №1 на ул. „Загорка“, до кафене „Съни“ на ул. „Младост“, както и до блок №37 на ул. „Ген. Иван Пашинов“ №37.  \r\nНа територията на коледните и новогодишни базари е разрешена продажбата само на детски играчки, дребни подаръчни комплекти, коледни аксесоари, скара, вурстове, вино и пакетирани захарни изделия. Забранена е търговията с цигари и алкохолни напитки с действително алкохолно съдържание по обем над 18 % vol., пиротехнически изделия и взривни вещества, които създават опасност за живота и здравето на гражданите, както и конфекция, трикотаж, бельо, промишлени стоки. \r\nЗаповедта на кмета и необходимите документи за разрешение, както и определените 20 места за продажба на коледни дръвчета в Стара Загора са публикувани на официалната страница на Община Стара Загора -  .", "date": "2019.11.12", "title": "Празничните базари в Стара Загора започват на 1 декември"}
{"url": "http://www.focus-news.net/news/2019/11/12/2718836/dimitar-ivanov-park-za-tantsuvashti-mechki-belitsa-parkat-e-simvol-na-tova-che-zhivotnite-imat-svoite-prava.html", "text": "Обитателите на Парка за танцуващи мечки в Белица са били подлагани на методи на дресировка, които са доста остарели и са били опасни за тяхното здраве. Това каза за  Радио „Фокус“ - Пирин  Димитър Иванов, управител на парка. По думите му действията, които са били извършвани спрямо мечките, са далеч от дресировка. „Става въпрос за един остарял начин за мечкадарството, за който има сведения някъде от 16 - 17 век. Мечките са били отглеждани по начин, приет от тогавашното общество. Знаем какви разбирания е имало тогава - говорим дори за 19 и началото на 20 век. То се е консервирало по някакъв начин и до ден днешен“, посочи още Иванов. Той допълни, че точно поради тази причина фондациите „Четири лапи“ и „Бриджит Бардо“ още през 2000 година са предприели мерки, за да може да бъде спряно мечкадарството в България. „Паркът за танцуващи мечки е един вид символ на това, че животните имат своите права. Много важно е да разберем, че те чувстват, усещат, могат да изпитват страх, болка, както и обратното“, подчерта Димитър Иванов.  \r\nЛивия НИНОВА", "date": "2019.11.12", "title": "Димитър Иванов, Парк за танцуващи мечки – Белица: Паркът е символ на това, че животните имат своите права"}
{"url": "http://www.focus-news.net/news/2019/11/12/2718847/28-godishen-mazh-e-zaginal-pri-katastrofata-na-patya-silistra-dobrich-v-rayona-na-selo-sredishte.html", "text": "28-годишен мъж е загинал при пътнотранспортното произшествие на пътя Силистра – Добрич в района на село Средище. Това съобщиха от  ОДМВР - Силистра . Инцидентът е станал около 14.00 часа. Мъжът е шофирал лек автомобил „Форд“ в посока Добрич, но изгубил контрол над управлението на колата и се ударил в дърво край пътя. Загинал е на място. В автомобила е пътувал и друг мъж, който не е пострадал.  \r\nДежурна оперативна група извършва оглед на мястото на произшествието. Причините за катастрофата се изясняват.", "date": "2019.11.12", "title": "28-годишен мъж е загинал при катастрофата на пътя Силистра – Добрич в района на село Средище"}
{"url": "http://www.focus-news.net/news/2019/11/12/2718846/radioveriga-i-agentsiya-fokus-sa-sred-odobrenite-finalisti-v-prestizhniya-konkurs-za-godishnite-nagradi-v-turizma.html", "text": "Радиоверига и Агенция „Фокус“ са сред одобрените финалисти в престижния конкурс за Годишните награди в туризма. Той се организира за четвърти пореден път от Министерството на туризма и чрез представяне на дестинации, събития и забележителности се цели да бъдат популяризирани постиженията в отрасъла. Министър Николина Ангелкова даде начало на онлайн гласуването, което предстои да определи победителите. Онлайн гласуването ще приключи на 6 декември, спечелилите ще бъдат обявени на церемония на 16 декември в София. Гласуването е еднократно за участник в категория. \r\nОт Радиоверига и Агенция „Фокус“ са номинирани двама участника за журналистически материали в раздел „Художествени категории“. В  „Журналистически материал на тема Туризъм в България за 2019 в радио“ се състезава Биляна Бозинарева с издание от предаването „Легенди за България“ „Родопи“. В журналистически материал на тема Туризъм в България за 2019 г – в онлайн медия“ се състезава Ливия Нинова с интервюто - Евгения Георгиева, зам.-кмет на Община Симитли: Целта на музея „Симитлия – древната земя на кукерите“ е да съхрани, но и да покаже уникалното богатство, което имаме“. \r\nИзбраните от продукцията на Радиоверига и Агенция „Фокус“ конкурсни материали са новаторски и впечатляват с богатството на фактологията, чрез която се популяризират забележителности, обичаи и традиции в България. Те могат да бъдат подкрепени на адреси: Биляна Бозинарева -  \r\nЛивия Нинова -", "date": "2019.11.12", "title": "Радиоверига и Агенция „Фокус“ са сред одобрените финалисти в престижния конкурс за Годишните награди в туризма"}
{"url": "http://www.focus-news.net/news/2019/11/12/2718850/tovaren-avtomobil-se-e-preobarnal-na-avtomagistrala-hemus-v-oblast-shumen.html", "text": "Товарен автомобил се е преобърнал на автомагистрала \"Хемус\", на 1.5 км след бензиностанция ОМВ, от Нови пазар към Шумен, съобщиха от  ОДМВР . Шофьорът е на 31 години и не е пострадал. Успял е да излезе през люка на камиона. Мъжът е правоспособен водач, пробата му за алкохол е отрицателна. Превозвал е сода, като товарът не е разпилян, не пречи на движението, но вероятно ще се наложи при действия за изтегляне на автомобила участъкът на магистралата да бъде затворен за кратко.", "date": "2019.11.12", "title": "Товарен автомобил се е преобърнал на автомагистрала \"Хемус\" в област Шумен"}
{"url": "http://www.focus-news.net/news/2019/11/12/2718851/katastrofa-e-stanala-na-bul-peyo-k-yavorov-na-otbivkata-za-kragovoto-krastovishte-v-posoka-bul-dragan-tsankov.html", "text": "Катастрофа е станала на бул. „Пейо К. Яворов“ на отбивката за кръговото кръстовище в посока бул. „Драган Цанков“, предаде репортер на  Агенция „Фокус“ . Движението в района е затруднено.  \r\n„Фокус“ призовава шофьорите да карат внимателно и със съобразена скорост в района на инцидента.", "date": "2019.11.12", "title": "Катастрофа е станала на бул. „Пейо К. Яворов“ на отбивката за кръговото кръстовище в посока бул. „Драган Цанков“"}
{"url": "http://www.focus-news.net/news/2019/11/12/2718842/stevo-pendarovski-imah-intenziven-razgovor-s-makron-obeshta-mi-da-poseti-makedoniya-dogodina.html", "text": "Македонският президент Стево Пендаровски съобщи, че е имал интензивен разговор с френския си колега Еманюел Макрон днес в Париж, пише македонският  „Фокус“ . \r\n„Срещата беше възможност да потвърдя нашата ангажираност с европейската интеграция и да информирам президента Макрон, че нямаме резерви към променената методология за водене на присъединителни преговори с ЕС с цел задълбочаване на процеса“, написа Пендаровски във „Фейсбук“. \r\nПо неговите думи, Макрон му е обещал да посети Северна Македония през първата половина на 2020 година. \r\n \r\nПревод и редакция:", "date": "2019.11.12", "title": "Стево Пендаровски: Имах интензивен разговор с Макрон, обеща ми да посети Македония догодина"}
{"url": "http://www.focus-news.net/news/2019/11/12/2718844/veliko-tarnovo-se-vklyuchva-s-pet-nominatsii-za-godishnite-nagradi-v-turizma.html", "text": "Велико Търново се включва с пет номинации за Годишните награди в туризма, съобщиха от пресцентъра на  Община Велико Търново . Търново участва в надпреварата с архитектурно-музейните резервати „Царевец“ и „Арбанаси“, както и с комплекса от обекти и експозиции на Регионалния исторически музей, в категория „Изборът на българите“.  \r\nВелико Търново и общината са център както на културния туризъм, така също на еко- и религиозен туризъм. Номинации в категорията получават също Еменският каньон и Къпиновски манастир „Св. Николай“. \r\nИнициативата е на Министерството на туризма и се провежда за четвърта поредна година. Наградите са признание за прилаганите добри практики и усилена работа за развитието на сектора през последните 12 месеца. \r\nВот за Велико Търново може да бъде даден на следния адрес:  . \r\nНаградите ще бъдат обявени на официална церемония в средата на следващия месец.", "date": "2019.11.12", "title": "Велико Търново се включва с пет номинации за Годишните награди в туризма"}
{"url": "http://www.focus-news.net/news/2019/11/12/2718852/emanyuel-makron-svetovnata-politicheska-sistema-e-v-bezpretsedentna-kriza.html", "text": "Президентът на Франция Еманюел Макрон заяви, че световната политическа система е в „безпрецедентна криза“ и призова за формиране на нови съюзи, които да решат глобалните проблеми в призив, подкрепен от лидерите на Китай и европейските държави, предава  AFP . \r\nМакрон беше домакин на около две дузини държавни и правителствени ръководители на Форума за мира в Париж  броени дни след като изпрати ударни вълни през западните столици, като предупреди за жизнеспособността на многостранните органи НАТО и ЕС. \r\n\"Изпитваме безпрецедентна криза в нашата международна система\", каза президентът, като продължи темата от интервю, което даде за The Economist, в което той предупреди, че НАТО преживява „мозъчна смърт“ и ЕС рискува да стане незначителен играч в световните отношения. \r\nМакрон, който все повече се утвърждава на международната сцена след 2017 година, заяви, че са нужни „нови начини за сътрудничество, нови съюзи“ между държавите и организациите. \r\nГлобалните политически и икономически системи, изградени след края на Втората световна война, добави той, донесоха мир в някои региони и помогнаха за извеждане на мнозина от бедността. Но се появиха нови неравенства между народите и страните, които могат да доведат до прераждането на национализма и увеличение на едностранните действия, „дори и сред онези, които са най-големите пазители на тази международна система“, обясни френският лидер. \r\nЗа да се изправи пред днешните предизвикателства - бедността, войната, неконтролираното нарастване на населението, миграцията и намаляващите природни ресурси - светът се нуждаеше от „повече сътрудничество“, а не по-малко, настоя президентът. \r\n \r\n Без „лицемерие“  \r\nОсвен това той предупреди, че не трябва да има „скромничене или лицемерие“, когато се поставят под въпрос основите на многонационалните органи, като ООН, които, по неговите думи, в момента са „блокирани“. \r\nИнтервюто на Макрон с The Economist предизвика много противоречия, като германският канцлер Ангела Меркел заяви, че коментарите му са „драстични“, а държавният секретар на САЩ Майк Помпео настоява, че НАТО е „важен,  критичен“. \r\nНо коментарите на Макрон, който изясни, че иска диалог с руския президент Владимир Путин, получи гореща подкрепа от Москва. \r\nВизирайки критиците си, във вторник френският лидер каза, че е изключително важно да се казват нещата с имената им. „Мисля, че се нуждаем от истината... мълчанието не е решение“, категоричен е той. \r\nГерманският външен министър Хайко Маас се съгласи, че има „нужда от действия в международното сътрудничество“, включително в рамките на НАТО, и добави, че е добре тези въпроси „да се обсъждат открито“. \r\nНа същото събитие във вторник избраният председател на Европейската комисия Урсула фон дер Лайен настоя, че за справяне с днешните предизвикателства са необходими „силни институции и по-ефективно многостранно сътрудничество“. \r\n„Въпреки това, твърде често се случва точно обратното; съществуващите сили вървят по нови пътища сами, появяват се нови сили, други се завръщат и се консолидират“. \r\n \r\n Разпространение на едностранните действия \r\nОсвен това фон дер Лайен заяви, че ЕС трябва да увеличи авторитета си на международната сцена. \r\nТя се надява, че под нейно наблюдение Комисията да е „наистина геополитическа“. \r\n„Искам по-насочен навън Европейски съюз, европа, която защитава колективно нашите общи ценности и интереси по света“, подчерта бъдещият председател на ЕК. \r\nПо нейните думи многостранността най-накрая е създала „мирна и обединена следвоенна Европа, в която разрешаваме нашите различия на около масите, а не между окопите“. \r\n„Никога не трябва да забравяме колко далеч сме стигнали и защо\", каза тя, присъединявайки се към Макрон в предупреждение срещу хегемонията и национализма, за които френският лидер заяви, че е бил тестван преди и „ни даде война“. \r\nВицепрезидентът на Китай Ван Кишан също се присъедини към призива за по-голямо глобално единство. \r\n„Разпространението на едностранните действия, протекционизма и популизма и тенденцията за заместване на рационалното мислене и действия с изблици на емоции не помагат за разрешаването на проблемите“, заяви той по време на мирния форум. \r\n„Надяваме се, че страните могат да работят заедно за намаляване на дефицита на мир и разширяване на съвпадащите интереси, засилване на гаранциите за мир чрез поддържане на многостранността... и засилване на връзката на мира чрез насърчаване на диалога между цивилизациите“, заяви Ван. \r\n \r\nПревод и редакция:", "date": "2019.11.12", "title": "Еманюел Макрон: Световната политическа система е в безпрецедентна криза"}
{"url": "http://www.focus-news.net/news/2019/11/12/2718853/izlozhbata-sinyata-nishka-shte-bade-predstavena-v-gradskata-hudozhestvena-galeriya-vav-varna.html", "text": "Арт група „Сряда 5“представя трети съвместен проект във Варна, предаде репортер на  Радио „Фокус“ – Варна . „Синя нишка“ е творческо изследване на отношенията, връзките, късане на връзките между отделните хора, между човека и природата. Артистите търсят вниманието на публиката и откриват своята изложба от 18.00 ч. в Градската художествена галерия „Борис Георгиев“. \r\n„Връзката, която съществува между хората в групи, семейства, общества, ни прави зависими един от друг. Опитите тя да бъде разкъсана не водят до свобода, а само до разпад в отношенията, до саморазруха. Обвързаността ни с природата и с човека до нас (дори непознатия) ни дава избора дали да градим хармония с тях или да й се противопоставяме. Всяка проява на егоизъм и непремереност в действията и думите ни, влияе върху взаимоотношенията ни с хората. В нашите творби протича синя линия – символ на свободата във взаимоотношенията, на спокойствието, но и на динамиката в една връзка. Тя е река, която е винаги различна по цвят, дълбочина и по силата, с която се движи“, обясняват художниците. \r\nВ арт група „Сряда 5“ влизат Агоп Гемджиян, Велина Гребенска, Владимир Иванов, Галина Станева, Илия Янков, Мариана Шиеверска, Мария Казакова. Творческият кръг е основан през 2016 г. и до момента има реализирани две изложби – през 2017 г. в Градската художествена галерия на Варна и през 2018-та в Дома на архитекта.  \r\nДесислава ВАСИЛЕВА", "date": "2019.11.12", "title": "Изложбата „Синята нишка“ ще бъде представена в Градската художествена галерия във Варна"}
{"url": "http://www.focus-news.net/news/2019/11/12/2718854/zamestnik-ministar-marinela-petrova-natsionalna-programa-za-razvitie-balgariya-2030-shte-tarpi-promeni-prez-sledvashtata-godina.html", "text": "Национална програма за развитие \"България 2030\" е \"жив\" документ, който през следващата година ще търпи промени. Това каза зам.-министърът на финансите Маринела Петрова на заседание за обсъждане на програмата, предаде репортер на  Агенция \"Фокус\" .  \"Благодаря на участниците в днешната среща за полезните и в по-голямата част конструктивни коментари, които изразиха в предварителната дискусия. След като финализираме документа отново ще бъде обсъдена програмата\", заяви Петрова. Тя посочи, че се предвижда документът с всички съпътстващи анализи да бъде одобрен от Министерски съвет до края на 2020 г. \"Ние разглеждахме Национална програма за развитие \"България 2030\" за частта \"визия, приоритети и цели\". На база на това, ще доразвием детайлите с конкретни мерки и с помощта на социални партньори, за да постигнем целите и приоритетите, които са заложени\", допълни Петрова. По думите й са дефинирали тези приоритети на базата на постигнатото до момента. \"Ние имаме ясна представа и за това какви са финансовите показатели спрямо целите. Разчитам оттук нататък на активно участие на социалните партньори, за да довършим процеса до края на следващата година\", допълни тя.  \r\nЗорница КОСТАДИНОВА", "date": "2019.11.12", "title": "Заместник-министър Маринела Петрова:  Национална програма за развитие \"България 2030\" ще търпи промени през следващата година"}
{"url": "http://www.focus-news.net/news/2019/11/12/2718855/razkriti-sa-dve-nelegalni-fabriki-za-proizvodstvo-na-tsigari-sled-mezhdunarodni-razsledvaniya-s-uchastieto-na-gdbop.html", "text": "Разкрити са две нелегални фабрики за производство на цигари след международни разследвания с участието на ГДБОП. Това съобщиха от пресцентъра на  МВР . \r\n На 8 октомври т.г. в близост до гр. Търнава, Словения, е разкрита нелегална фабрика с три поточни линии за производство на цигари. Иззети са 9.4 млн. къса цигари, близо 3.5 тона нарязан и 14 тона нерязан тютюн, 200 палета с материали за производството на цигари. Задържани са 40 лица. Ден по-късно в района на Будапеща е установена втора нелегална фабрика с две поточни линии. При претърсването на място са иззети 5.7 млн. къса цигари, около 35 тона нарязан тютюн, заготовки за цигари и др. В хода на операцията са задържани 22 лица. Открити са и машини, част от поточна линия, които не са били използвани, но по първоначални данни са били предназначени за изграждане на друга поточна линия за нелегалното производство.  \r\nУстановяването на двете нелегални фабрики е резултат на проведени международни разследвания от служители на отдел „Митнически режим, парична, данъчна и осигурителна система“ при ГДБОП, служители на Криминалната служба на Финансовата администрация на Словакия и колегите им от Националната Данъчна и Митническа администрация на Унгария, координирани от Европол и Европейската служба за борба с измамите (OLAF).", "date": "2019.11.12", "title": "Разкрити са две нелегални фабрики за производство на цигари след международни разследвания с участието на ГДБОП"}
{"url": "http://www.focus-news.net/news/2019/11/12/2718857/kmetat-na-obshtina-bansko-ivan-kadev-obyavi-svoite-zamestnik-kmetove.html", "text": "Кметът на Община Банско Иван Кадев обяви своите заместник-кметове. В страницата си във  „Фейсбук“  той написа: „Това са хората, на които ще разчитам много в изпълнението на задълженията ми като кмет на община Банско. Заместниците ми – Стойчо Баненски, Сашка Въчкова и Костадин Атанасов. Желая им здраве и спорна работа“.", "date": "2019.11.12", "title": "Кметът на Община Банско Иван Кадев обяви своите заместник-кметове"}
{"url": "http://www.focus-news.net/news/2019/11/12/2718856/kathimerini-kitaytsite-prevrashtat-pireya-v-nay-golyamoto-evropeysko-pristanishte.html", "text": "Китайският гигант Cosco е на път да започне преговори с гръцкото правителство за условията, които ще му позволят да разшири своя генерален план за инвестиции в пристанището на Пирея от одобрените понастоящем 600 милиона евро до пълната му сума от 900 милиона с построяването на нов, четвърти, терминал за контейнери, пише електронното издание на  Kathimerini , като се позовава на проведените наскоро разговори между лидерите на Китай и Гърция Си Дзинпин и Кириакос Мицотакис. \r\nПремиерът на южната ни съседка и китайският държавен глава преговаряха в Шанхай миналата седмица и в Атина в понеделник, като след разговорите стана ясно, че незабавно ще се пристъпи към реализация на всички лицензирани проекти от генералния план на Cosco , като се започне от разширяването на круизния терминал и строежа на нов пътнически терминал, за който вече са завършени процесите по отдаване на концесия и схемата за финансиране. \r\nОт срещите стана ясно още, че Пекин и Атина са единодушни в плановете си да направят Пирея най-голямото пристанище в Европа. След като Си Дзинпин написа статия за „Катимерини“, в която обяви пристанището на Пирея за „главата на дракона“, той и Мицотакис посетиха заедно инсталациите на Cosco в понеделник. \r\nНяколко часа по-рано в Атина министърът на корабоплаването Янис Плакиотакис и председателят на Cosco Сю Лиронг подписаха споразумение, което подчертава волята на двете страни за преодоляване на всякакви препятствия, така че генералният план на китайската компания в Пирея да бъде изпълнен, тъй като това е основен приоритет за Пекин. \r\nВ същото време заместник-председателят на Европейската инвестиционна банка, Андрю Макдауъл, директорът на дъщерното дружество на Cosco Piraeus Port Authority, Танасис Лиагос и председателят на Китайската банка за износ-внос Су Сяолян подписаха друго споразумение по отношение на финансирането от инвестиционния план на Cosco, който птрвоначално възлиза на 100 милиона евро плюс още 40 милиона на по-късен етап. \r\nСедмица по-рано Мицотакис започна дискусията в Шанхай относно компенсационните мерки на Cosco за местното население в Пирея и другите общини до пристанището, за да елиминира резервите и възражения и да гарантира, че четвъртият контейнерен терминал за 300 милиона евро се радва на широко одобрение. Четвъртият терминал трябва да повиши капацитета на пристанище Пирея от 7 милиона контейнери, обработвани годишно, предвидени за 2021 г., до 10 милиона. \r\n \r\nПревод и редакция:", "date": "2019.11.12", "title": "Kathimerini: Китайците превръщат Пирея в най-голямото европейско пристанище"}
{"url": "http://www.focus-news.net/news/2019/11/12/2718830/reuters-frenskata-politsiya-razprasna-protestirashti-blokirali-magistralata-s-ispaniya.html", "text": "Френската полиция разпръсна стотици демонстранти, подкрепящи независимостта на Каталуния, които блокираха за близо 24 часа основна пътна връзка, свързваща испанския регион със страната, предава  Reuters . \r\nПолицията от френската страна на границата при Ла Жонхера е била забелязана да избутва протестиращи към испанската страна, да премахва барикадите от магистралата AP-7, основен маршрут от Франция до Южна Испания. Движението по нея бе блокирано в двете посоки. \r\nПревозните средства, включително тежкотоварните, бяха пренасочени по други трасета, след като протестиращите поставиха бетонни прегради на магистралата и издигнаха сцена за концерти. \r\nКаталуния беше разтърсена от вълна на масови протести, след като Върховният съд на Испания издаде присъди за затвор на 9 от лидерите на сепаратисткото движение в региона заради ролята им в едностранното обявяване на независимост през есента на 2017 г.  \r\n \r\n Тереза Герова", "date": "2019.11.12", "title": "Reuters: Френската полиция разпръсна протестиращи, блокирали магистралата с Испания"}
{"url": "http://www.focus-news.net/news/2019/11/12/2718860/plamen-dimitrov-knsb-natsionalnata-programa-za-razvitie-balgariya-2030-tryabva-da-bade-dorabotena.html", "text": "КНСБ има няколко позитивни коментара по отношение на предложената Национална програма за развитие \"България 2030\" и доста критики, които изложихме на самото заседание. Това каза Пламен Димитров от КНСБ след дискусията, предаде репортер на  Агенция \"Фокус\" . \"Наистина е похвално, че тя стъпва върху целите на ООН за дългосрочно развитие. Тези цели обаче не са достатъчни\", заяви той. Критиките му бяха основно към преразпределение на вътрешния брутен продукт на глава на населението. \"Смятаме, че програмата трябва да бъде доработена\", допълни Димитров.  \r\nВаня Григорова КТ \"Подкрепа\" посочи, че в следващия вариант на програмата биха искали да се наблегне на сивия сектор и да видят заложени мерки за справяне с очаквания проблем за затваряне на мините? които са подложени на натиск. \"Преди да бъде започната програмата \"България 2030\" трябваше да направим анализ на това какво успяхме да постигнем  по програма \"България 2020\", какво не успяхме да постигнем и защо\", каза още Григорова.  \r\nЗорница КОСТАДИНОВА", "date": "2019.11.12", "title": "Пламен Димитров, КНСБ: Националната програма за развитие \"България 2030\" трябва да бъде доработена"}
{"url": "http://www.focus-news.net/news/2019/11/12/2718840/reuters-ispanskite-sotsialisti-i-podemos-postignaha-printsipna-dogovorka-za-koalitsiya.html", "text": "Испанската Социалистическа партия (СП) постигна предварителна договорка с ляво-популистката „Унидас Подемос“ за формиране на коалиционно правителство след парламентарните избори в неделя, предава  Reuters , като се позовава на източници от СП. \r\nСлед вота – четвърти за последните четири години – остави испанският конгрес дори по-фрагментиран от този след изборите през април, социалистите остават най-голямата партия, но сега са дори по-далеч от мнозинството. \r\nАко неочаквано бързата сделка бъде потвърдена, това ще бъде първото коалиционно правителство на Испания след завръщането на страната в демокрацията в края на 70-те години. \r\nКомбинацията от 120-те депутати, получени от социалистите и 35-те на Унидас Подемос, обаче не би била достатъчна сама по себе си, за да осигури мнозинство в 350-местния парламент. \r\nВестник El Diario пише, че левите фракции ще се опитат да привлекат и други партии към управлението, включително дясноцентристката „Сиудаданос“, крайно-лявата „Мас Паис“ и баската националистическа PNV. \r\nДействащият министър-председател Педро Санчес и лидерът на Унидас Подемос Пабло Иглесиас ще се срещнат във вторник, се казва в съобщение на социалистическата партия. След това двамата ще излязат със съвместна декларация. \r\nДвете партии се опитаха и не успяха да постигнат споразумение за правителство след изборите през април, което накара Санчес да свика повторните избори. \r\nИспанските медии, включително телевизия La Sexta, заявиха, че Иглесиас ще бъде вицепремиер, нещо, което Санчес отказа в преговорите след априлския вот. Тогава Санчес се противопостави на коалиционно правителство. \r\n \r\nПревод и редакция:", "date": "2019.11.12", "title": "Reuters: Испанските социалисти и Подемос постигнаха принципна договорка за коалиция"}
{"url": "http://www.focus-news.net/news/2019/11/12/2718859/reuters-es-natiska-london-da-izprati-komisar.html", "text": "Европейският съюз натиска Великобритания да изпрати свой представител в новия състав на Европейската комисия независимо от това, че страната възнамерява да излезе от Съюза до 31 януари 2020 година, предава  Reuters . \r\nС провеждането на кампания за национални избори на 12 декември британското правителство засега не проявява интерес към въпроса, след като премиерът Борис Джонсън беше принуден да отложи Брекзит за трети път до 31 януари. \r\nНо ЕС има желание да продължи напред с обявяването на новата си комисия на 1 декември, която ще бъде оглавена от германката Урсула фон дер Лайен, първата жена, която заема този пост. Органът, който обикновено се състои от един представител от всяка държава-членка, притежава правомощия, включително договаряне на международни търговски сделки, финансиране на държавите-членки и предлагане на закони за целия ЕС по редица теми, включително околната среда и миграцията. \r\nГоворителят на фон дер Лайен заяви в Брюксел във вторник, че Лондон не е отговорил на писмо от нея, в което тя моли да се изпрати комисар. \r\n„Тази сутрин избраният председател изпрати още едно писмо до правителството на Обединеното кралство, в което го напомня за неговите правни задължения“, заяви говорителят Дана Спинант. \r\nФон дер Лайен очаква отговор преди края на седмицата, добави тя. \r\nСпоред законите на ЕС Великобритания е задължена да предложи име. Останалите 27 държави от ЕС също изясниха, че Лондон трябва да направи това, когато предоставиха на Джонсън поредното отлагане на Брекзит миналия месец. \r\n \r\nПревод и редакция:", "date": "2019.11.12", "title": "Reuters: ЕС натиска Лондон да изпрати комисар"}
{"url": "http://www.focus-news.net/news/2019/11/12/2718863/evrodeputatat-ivo-hristov-uchastva-vav-forum-za-endokrinnite-narushiteli-koito-kriyat-risk-za-nasheto-zdrave.html", "text": "Българският евродепутат Иво Христов взе участие във форум относно ролята на ендокринните нарушители върху човешкото здраве, който се проведе в Европейския парламент. Това съобщиха от  пресофиса на евродепутата . Темата има широк европейски отзвук заради сериозните ефекти, които тези вещества имат върху човешкото здравето, включително върху хормонални нарушения, проблеми с репродуктивността, забавено развитие при подрастващи и др. Редица потребителски организации и сдружения работещи в интерес на общественото здраве в Европа изразиха притеснение от липсата на ясен политически ангажимент от страна на Европейската комисия и държавите членки. \r\nЕндокринните нарушители са химични вещества, които оказват негативно влияние върху човешкото здраве и това на животните. Направените тестове в няколко европейски държави показват, че тези вещества оказват влияние върху ендокринната система, ускоряват развитието на рак, диабет от тип 2, напълняване или хиперактивност и други здравословни проблеми. Източниците на излагане на такива вещества могат да бъдат различни видове продукти като например остатъци от пестициди или продукти за ежедневна употреба, в които те се срещат. Примери за ендокринни нарушители са парабен, бисфенол А, фталати, етоксилати и др. \r\n„Поразителен е мащабът на употреба в производството на вещества, за които има доказателства за негативния ефект върху здравето на възрастни и подрастващи. Дори използването на ежедневна козметика, слушалки за мобилен телефон или играта с детски плюшени играчки се оказва възможен сериозен риск за нашето здраве без ние да гo пoдозираме. Тези влияния често засягат децата още в утробите на майките им и се проявяват след време“ коментира българският евродепутат Иво Христов. \r\nПрез декември 1999 г. ЕС е приел Стратегия за ендокринните нарушители. Документът обаче вече има двадесетгодишна давност и много от европейското законодателство, което засяга редица видове продукти - потенциални носители на ендокринни нарушители, е било актуализирано. Необходима е нова стратегия. „През ноември 2018 г. Европейската комисия изготвя Комуникация относно ендокринните разрушители, но документът няма същия статут и е по-скоро констативен, отколкото стратегически и не може да окаже реално влияние върху процеса на взимане на решение в ЕС. Необходимо е Европейската комисия да вземе предвид сериозността на проблема и да направи възможно в най-кратки срокове предложения за законодателни изменения в интерес на общественото здраве на всички европейски граждани“ коментира още Иво Христов. \r\n„За мен е важно темата да стигне и до българските граждани, защото осъзнаването на проблема е също стъпка към превенцията на заболяванията и създаване на обществени настроения за неговото решаване\", заяви още Иво Христов.", "date": "2019.11.12", "title": "Евродепутатът Иво Христов участва във форум за ендокринните нарушители, които крият риск за нашето здраве"}
{"url": "http://www.focus-news.net/news/2019/11/12/2718866/stanislav-vladimirov-kmet-na-pernik-shte-poiskam-prerazglezhdane-na-reshenieto-za-vodniya-rezhim.html", "text": "Ще поискам преразглеждане на решението за водния режим в Перник, тъй като не разполагаме с информация за основата, на която то е взето от ВиК. Това каза новият кмет на общината Станислав Владимиров след официалното си встъпване в длъжност,  предаде репортер на  Радио Фокус . „Ще върна решението на ВиК дружеството и в кратки срокове ще изискам повече информация и различни обосновани варианти за ефекта от прилагането им“, коментира кметът.  В момента вода в чешмите на перничани има само от 16.00 до 22.00 часа. „Аз и до сега гадая как точно е взето това решение и на каква основа се е стъпило, за да отидем на толкова драстична мярка“, каза Владимиров. По думите му повече информация и мотивирано решение е необходимо от една страна, за да се избегне по-голяма криза в бъдеще и от друга страна  да се спести въведения сега тежък режим. Владимиров обеща да изиска нова информация от ВиК, която да бъде предоставена на перничани още утре. „Може би ще имаме и среща с ръководството на дружеството, ще потърся съдействие и от областния управител, разбира се, и от държавата като принципал на дружеството за по-бързи и по-ефективни действия. Това е мярка, която няма как да избегнем, колкото по-бързо предприемем правилните стъпки, толкова по-голям е шансът да предотвратим огромна криза“, заяви кметът след встъпването си в длъжност.  \r\nСтанислав Владимиров  обеща да обяви екипът си до края на седмицата, но съобщи, че вместо досегашните четирима заместник-кметове, ще има двама.„Поех ангажимент да направя администрацията по-ефективна, по-достъпна. Още с първите си назначения ще дам сигнал на перничани. Ще работя само с двама зам.кметоме. Очакванията са големи, особено, когато се харчат публични средства“, каза кметът. \r\nРосица АНГЕЛОВА", "date": "2019.11.12", "title": "Станислав Владимиров, кмет на Перник: Ще поискам преразглеждане на решението за водния режим"}
{"url": "http://www.focus-news.net/news/2019/11/12/2718865/ogranicheno-e-dvizhenieto-na-tezhkotovarni-avtomobili-nad-10-tona-po-patya-mezhdu-kramolin-i-veliko-tarnovo.html", "text": "Ограничено е движението на тежкотоварни автомобили над 10 тона по пътя между Крамолин и Велико Търново поради намален габарит на пътя при км 26+444. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 30 юни 2020 г. Времето в Габровска област е предимно слънчево към момента. Пътищата са сухи и нормално проходими. Трафикът е интензивен, особено по главните пътища в региона. Натоварено е движението и в прохода Шипка, където все още е в сила забраната за товарни автомобили над 12 тона. Няма нововъведени ограничения през изминалото денонощие. Не са регистрирани и тежки инциденти.  \r\nСвлачище затруднява движението по пътя Габрово – Стоманеците. При км 7+060 една от лентите за движение е стеснена поради пропаднал участък на асфалтовата настилка, като на мястото е поставена необходимата сигнализация. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово информират, че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско – Малки Вършец, при км 46+800 - по общински път до III–403 в село Малки Вършец. \r\nРени АТАНАСОВА", "date": "2019.11.12", "title": "Ограничено е движението на тежкотоварни автомобили над 10 тона по пътя между Крамолин и Велико Търново"}
{"url": "http://www.focus-news.net/news/2019/11/12/2718858/d-r-hasan-ademov-dps-pensiite-mogat-da-se-uvelichat-chrez-visoki-niva-na-zaetost-visoki-zaplati-i-visoki-dohodi.html", "text": "Пенсиите могат да се увеличат чрез високи нива на заетост, високи заплати и високи доходи.  Това каза народният представител от ПГ на ДПС д-р  Хасан Адемов по време на дебата по бюдета на ДОО за 2020 г., предаде репортер на  Агенция „Фокус“ . „Няколко думи за по какъв начин могат да бъдат увеличени пенсиите. Според ДПС, за да разчитаме на значително увеличение на размера на пенсиите, трябва да има високи нива на заетост и то в икономически действия с висока принадена стойност. На следващо място трябва да има високи заплати, високи доходи, трябва да има сериозни реални, а не част от доходите да отидат в сивия сектор, постъпления в ДОО“, заяви Адемов. Според него има друг по-ексцентричен начин. „Като например преизчисляването на всички пенсии. Това са скъпи инструменти, те са възможни, но за тях трябва да се потърси солидарност както между поколенията, така и до всички осигурени лица“, допълни още д-р Адемов. „Обсъджаният бюджет на ДОО без да засегнем щихотливата тема за минималните осигурителни доходи на регистрираните земеделски производители няма как да име. 88 161 са регистрираните през стопанската 2019-2020 г. , като още 5 076 г. са регистрираните тютюнопроизводители. От тях при 400 лв. минимален осигурителен доход, осигуряват се само 36 000 земеделски производители“, допълни още д-р Адемов.  \r\nДеница КИТАНОВА", "date": "2019.11.12", "title": "Д-р Хасан Адемов, ДПС: Пенсиите могат да се увеличат чрез високи нива на заетост, високи заплати и високи доходи"}
{"url": "http://www.focus-news.net/news/2019/11/12/2718867/sport-stoichkov-poluchava-pozhiznena-zaplata-ot-barselona.html", "text": "Всички футболисти, извоювали европейски трофеи с Барселона, получават доживотни възнаграждания. Това разкри бившият играч на каталунците Хуан Карлос “Милонгита” Ередия, цитиран от испанските медии. Българинът Христо Стоичков е сред величията, окичили се с купи на международна сцена - КЕШ и КНК. Барса спечели финала в Рим през 2009 година - срещу Манчестър Юнайтед, президентът тогава (Жоан Лапорта) заяви, че всички, които са шампиони на Европа с Барселона ще получават доживотни заплати. И изпълни обещанието си”, заяви 67-годишният аржентинец, играл в Барса между 1974 и 1979 година. Милонгита вдигна КНК през 1979 година след победа на финала срещу Фортуна (Дюселдорф).", "date": "2019.11.12", "title": "Спорт: Стоичков получава пожизнена заплата от Барселона"}
{"url": "http://www.focus-news.net/news/2019/11/12/2718869/okrazhna-prokuratura-blagoevgrad-predade-na-sad-mazh-obvinen-za-ubiystvo-na-v-grad-belitsa.html", "text": "Окръжна прокуратура – Благоевград е внесла за разглеждане в съда обвинителен акт срещу Д.Г. (на 64 години) за извършено от него престъпление по чл. 115 от Наказателния кодекс. Това съобщиха от пресцентъра на  Апелативна прокуратура - София . \r\nОбвиняемият Г. живее на ул. „Алекса Сачков“ в гр. Белица заедно със съпругата си Т.Г. Отношенията между двамата били влошени от много години, поради честата употреба на алкохол от страна на мъжа. Между съпрузите често имало разпри, възниквали скандали, при които Д.Г. упражнявал и домашно насилие спрямо жена си. По този повод от Районен съд - Разлог били издавани заповеди за незабавна защита през м. март 2015 г. и през м. февруари 2019 г.  \r\nНа 24 март 2019 г. вечерта обвиняемият отново тормозел Т.Г., обиждал я и хвърлял различни предмети по нея, след което ѝ нанесъл побой.  \r\nНа сутринта пострадалата отишла в дома на дъщеря си на съседна улица, която живеела на съпружески начала с М.И., като им споделила за случилото се. Същия ден те я закарали до гр. Разлог, където жената се срещнала с адвокат във връзка със завеждане на ново дело срещу Д.Г. Освен това Т.Г. подала жалба в Районна прокуратура – Разлог, по която била образувана преписка.  \r\nТримата се прибрали с автомобила в гр. Белица. Пред магазин, в близост до дома им, пострадалата видяла обвиняемия Г. да пие бира. Между него и М.И. имало пререкания. Около 18.00 часа Т.Г. се отправила към полицейския участък и подала сигнал срещу съпруга си. По-късно отишла да вечеря в дома на дъщеря си и зет си. Не след дълго там дошъл и обвиняемия Г., като настоял жена му да се прибере. Тя се съгласила, но след като стигнали къщата им, съпругът започнал с тесла да нанася удари по главата ѝ. Жената започнала да вика за помощ. В същото време М.И. я чул и заедно със съпругата си отишъл в дома на тъщата си. Докато М.И. се опитвал да спре обвиняемия, същият му нанесъл две прободно-порезни наранявания с нож – в лявото бедро и в областта на шията.  \r\nПритискайки с ръка кървящата рана, пострадалият си тръгнал от местопроизшествието, но на път за дома си паднал. Съпругата му се опитала да му помогне. Свидетели на инцидента подали сигнал на телефон 112.  \r\nПострадалият бил транспортиран до болница в гр. Разлог, където била констатирана смъртта му. От заключението на назначената в хода на досъдебното производство съдебно-медицинска експертиза е видно, че смъртта на М.И. се дължи на остра кръвозагуба, причинена от прободно-порезно нараняване на шията. Именно то довело до прекъсване и кръвоизлив от жизнено важни, големи кръвоносни съдове.  \r\nИзпратените на място полицейски служители намерили обвиняемия да се укрива на втория етаж на плевнята и го задържали.  \r\nПредстои съдът да насрочи разпоредително заседание по делото.", "date": "2019.11.12", "title": "Окръжна прокуратура – Благоевград предаде на съд мъж, обвинен за убийство на в град Белица"}
{"url": "http://www.focus-news.net/news/2019/11/12/2718861/korneliya-ninova-bsp-v-paradoksalnata-situatsiya-sme-pravitelstvoto-da-opredeli-prag-na-bednost-ot-363-lv-i-minimalna-pensiya-ot-234-lv.html", "text": "В парадоксалната ситуация сме правителството да определи праг на бедност от 363 лв. и минимална пенсия от 234 лв. Това каза лидерът на БСП Корнелия Нинова по време на дебата по бюдета на ДОО за 2020 г., предаде репортер на  Агенция „Фокус“ . „Обсъждаме закон за бюджета на ДОО, който в частта си за пенсии касае 2 150 хил. българи. Сигурно тези хора имат различни партийни, политически убеждения и пристрастия и това е нормално. Общото между тях е, че са работили 20-30 и повече години. Т.е. дали са своя принос за изграждане на икономиката на България и своя осигурителен дан“, допълни Нинова. „Общото между тях е, че почти всички те днес живеят трудно с размера на пенсиите, който им осигуряваме, дори и през закона за бюджета на ДОО. В парадоксалната ситуация сме, правителството да определи праг на бедност от 363 лв. за догодина и минимална пенсия от 234 лв. Замислете се какво означава това. Правителството казва: Не може да се живее с доходи под 363 лв“. В същото време казва на тези хора: Еми добре, ама вие трябва да го правите с 234 лв““, посочи още Нинова. „Има ли изход от тази ситуация. Разбира се, г-н Адемов е прав дългосрочната визия за излизане е работни места, високи доходи, високи осигурителни вноски ,но това изисква години усилия за осигуряване на икономически растеж и високи доходи и събираемост на приходите. Възрастните хора имат нужда сега днес от тази актуализация. Едното не пречи на другото“, обясни още Нинова. Тя припомни, че БСП години наред предлага преизчисляване на всички пенсии. Според нея няма изход за тези хора. Тя попита защо отново парите от концесията на летище „София“ не отиват в Сребърния фонд, а за покриване на дългове за БДЖ. „Защо, променете закона, ако не искате да отиват в Сребърния фонд?“, заяви Нинова. Според нея тихомълком законът си действа и те не го изпълняват.  \r\n„Между първо и второ четене ще внесем всичко това –аргументирано и финансово обосновано и морално и справедливо изговорено. Въпросът не е само на скъпо или евтино, а на справедливост към възрастните хора, които са дали своя принос за изграждането на България и днес живеят мизерно. Не просто е скъпо да им помогнем, справедливо е да решим този въпрос“, посочи още лидерът на БСП.  \r\nДеница КИТАНОВА", "date": "2019.11.12", "title": "Корнелия Нинова, БСП: В парадоксалната ситуация сме правителството да определи праг на бедност от 363 лв. и минимална пенсия от 234 лв."}
{"url": "http://www.focus-news.net/news/2019/11/12/2718862/radio-svobodna-evropa-makedoniya-makron-ne-e-dal-garantsii-na-skopie-za-es.html", "text": "Македонският президент Стево Пендаровски заяви след срещата с френския си колега Еманюел Макрон, че Париж не е пожелал да даде гаранции, че ще одобри дата за започване на присъединителни преговори между ЕС и Скопие. Той добави още, че френският държавен глава иска повече време за вътрешните реформи в Съюза, предава македонската редакция на  Радио „Свободна Европа“ . \r\nМакедонският президент Стево Пендаровски проведе открит и динамичен разговор с френския си колега Емануел Макрон на среща в Париж. Според изявлението на Пендаровски след срещата, на която двете страни представиха своите аргументи, може да се заключи, че все още няма гаранция от Франция, че Македония ще получи дата за преговори за присъединяване към ЕС на следващата среща на върха на ЕС в Загреб следващия май. \r\nФранция, както каза македонският президент, представи неформално предложение на три страници до страните-членки на ЕС относно новата методология на процеса на преговори. Както информира Макрон, методологията трябва да бъде приета до март, като се очаква становищата и евентуалните изменения на държавите-членки да бъдат внесени в рамките на следващите два месеца. Пендаровски му каза, че македонските власти няма да се съгласят с друга алтернатива на членството в ЕС. \r\n„Той ми каза точно, че никога не е имал намерение да ни даде алтернатива на пълноправното членство. Той просто казва, че иска да подобри процеса, а не само да се постигат бюрократични успехи и съществени провали в страните кандидатки “, каза Пендаровски. \r\nПрезидентът на югозападната ни съседка заяви още, че е казал на Макрон, че страната стои зад позицията на Франция по отношение на промяна на методологията и принципа на обратимост. Попитан за възможността за възобновяване на преговорите за присъединяване към ЕС през май, Пендаровски отговори, че всички възможности са отворени. \r\nМакрон е подчертал също, че промяната в методологията и началото на преговорите могат да вървят ръка за ръка и че страната е предоставила всичко необходимо и не спомена приемането на Закона за прокуратурата като пречка за процеса. Според Пендаровски страната първо трябва да организира предсрочни парламентарни избори. \r\n \r\nПревод и редакция:", "date": "2019.11.12", "title": "Радио „Свободна Европа“ (Македония): Макрон не е дал гаранции на Скопие за ЕС"}
{"url": "http://www.focus-news.net/news/2019/11/12/2718868/okrazhen-sad-kyustendil-ostavi-v-aresta-45-godishniya-mazh-obvinen-za-ubiystvoto-v-grada.html", "text": "Окръжен съд – Кюстендил постанови мярка за неотклонение „задържане под стража” по отношение на 45-годишния мъж обвинен за убийството в града, предаде репортер на  Радио „Фокус” – Кюстендил . Георги Стоичков остава в ареста, след отправено искане от страна на Окръжната прокуратура. Той е обвинен за извършване на тежко умишлено престъпление по чл. 115 от Наказателния кодекс, за което се предвижда налагане на наказание „лишаване от свобода” за срок от 10 до 20 години. Прокурорът по делото посочи, че е налице обосновано предположение, че именно Георги Стоичков е причинил смъртта на 45-годишния Христо Смиленски. Според адвоката на обвиняемия по образуваното досъдебно производство – адвокат Емил Велинов посочи, че неговият подзащитен има чисто съдебно минало, нает е на трудов договор, грижи се за семейството си, за двете си деца, че е трайно свързан с адреса на който пребивава. Адвокатът поиска налагане на по-лека мярка за неотклонение, която също би осигурила нормалната работа по досъдебното производство. Според защитника не става въпрос за извършване на престъпление по чл. 115 от Наказателния кодекс, а за друго деяние. От своя страна задържаният заяви пред съдебния състав, че дълбоко съжалява за случилото се и се срамува от това, но е бил принуден и унизен. Той също поиска постановяването на по-лека мярка за неотклонение, защото в средата в която е поставен в момента не е тази, в която иска да бъде до приключване на делото. След тайно съвещание съдът определи, че са налице две от трите предпоставки за налагане на мярка „задържане под стража”. Едната от тях е, че по събраните към момента доказателства е налице обосновано предположение за съпричастност към тежкото умишлено престъпление по отношение на задържания. Другата предпоставка е свързана с това, че той може да извърши и друго престъпление.  \r\nРешението на Окръжен съд – Кюстендил може да се обжалва пред Софийския апелативен съд в срок от 3 дни. Извън съдебната зала адвокат Емил Велинов посочи, че неговият подзащитен не е извършил деяние по чл.115 от Наказателния кодекс. „Става въпрос за деяние, свързано с неизбежна отбрана. Продължавам да твърдя, че няма доказателство или данни за извършено умишлено убийство, а се касае за неизбежна отбрана или превишаване на пределите на неизбежна отбрана”, каза Емил Велинов. По думите му постановлението на съда ще бъде обжалвано.  \r\n „Фокус”  припомня, че 45-годишният Георги Стоичков е обвинен за извършено от него умишлено убийство. Престъплението е станало около 00.20 часа на 10 ноември 2019 г., в кв. „Герена“ на град Кюстендил. Обвиняемият бил в конфликтни отношения с лицето с инициали Х. С. (на 45 години), свързани с лични причини.  \r\nПървоначално Х. С. възпроизвел изстрел с газов пистолет, а от своя страна обвиняемият му нанесъл удар с нож, който се оказал смъртоносен.  \r\nВенцеслав ИЛЧЕВ", "date": "2019.11.12", "title": "Окръжен съд – Кюстендил остави в ареста 45-годишния мъж, обвинен за убийството в града"}
{"url": "http://www.focus-news.net/news/2019/11/12/2718864/svetlana-angelova-gerb-nyama-kak-da-se-saglasim-s-predlozheniyata-na-bsp-za-preizchislyavane-na-pensiite-zashtoto-sa-v-sferata-na-populizma.html", "text": "Няма как да се съгласим с предложенията на БСП за преизчисляване на пенсиите, защото са в сферата на популизма. Това каза народният представител от ПГ на ГЕРБ Светлана Ангелова в реплика към Корнелия Нинова по време на дебата за бюджета на ДОО за 2020 г., предаде репортер на  Агенция „Фокус“ .  „Дебатът за пенсиите винаги е свързан с много емоции. Системата е натоварена с нови очаквания. Всички искаме хората да получават по-високи доходи, особено за нашите майки и бащи. Едно ас желанията, друго са възможностите на държавата. Българскат апенсионана система работи на принципа, свързан  с личния осигурителен принос на всяко едно лице, затова има различен размер на пенсията. Няма как всички пенсионери да получават еднакъв размер на пенсиите. Размерът на пенсията на всяко едно лице е на база осигурителните вноски, които е плащало през годините.  Тя заяви, че БСП са царе на фалитите и дефицитите и попита дали това искатда стане следващата година. „Сега през 2020 г. само една трета от парите за пенсиите се покриват от държавния бюджет, но това, което предлагате вие, няма как да се съгласим. Всичко отива в сферата на популизма, нека говорим с реални числа.  \r\nДеница КИТАНОВА", "date": "2019.11.12", "title": "Светлана Ангелова, ГЕРБ: Няма как да се съгласим с предложенията на БСП за преизчисляване на пенсиите, защото са в сферата на популизма"}
{"url": "http://www.focus-news.net/news/2019/11/12/2718870/ogranicheno-e-dvizhenieto-na-avtomobili-nad-35-tona-po-patya-lozen-polski-trambesh.html", "text": "Ограничено е движението на автомобили над 3.5 тона по пътя Лозен – Полски Тръмбеш поради амортизиран мост и намален габарит на пътното платно в района на село Каранци. Това съобщиха за  Радио „Фокус“ – Велико Търново  от Областно пътно управление – Велико Търново. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. Условията за пътуване в региона са нормални. Времето е предимно ясно, а пътните настилки са сухи. Трафикът е интензивен. Затворен за товарни автомобили над 10 тона е пътят Дебелец – Средни колиби – Елена. Укрепването на платното ще продължи до началото на следващата година, а обходният маршрут е през Дебелец – Велико Търново – Лясковски кантон – Миндя – Елена и обратно. Заради свлачище е затворен и пътят Царски извор – Драганово. Ограничението е в сила за участъка от км 0+000 до км 5+500. Обходният маршрут е Царски извор – Сушица – Драганово и обратно. Ограничение за автомобили над 3.5 тона е въведено и по път ІІІ-4082 Чешма – Кесарево. Обходният маршрут до началото на януари 2020 г. е Чешма – Сливовица – Горско Ново село – Джулюница – Кесарево. В едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на месеца. \r\nРени АТАНАСОВА", "date": "2019.11.12", "title": "Ограничено е движението на автомобили над 3.5 тона по пътя Лозен – Полски Тръмбеш"}
{"url": "http://www.focus-news.net/news/2019/11/12/2718874/obvinenata-v-ubiystvo-na-62-godishen-mazh-v-selo-mlamolovo-v-oblast-kyustendil-ostava-v-aresta.html", "text": "Обвинената в убийство на 62-годишен мъж в село Мламолово остава в ареста. Окръжен съд - Кюстендил, под председателството на съдия Йоланда Цекова, наложи най -тежката мярка за неотклонение „задържане под стража“, по отношение на 28-годишната Детелина Василева. Тя е привлечена от Окръжна прокуратура - Кюстендил като обвиняема за убийството на Пламен Йонев в село Мламолово, община Бобов дол, предаде репортер на  Радио „Фокус” – Кюстендил . Според съда от събраните по досъдебното производство доказателства в достатъчна степен може да се направи обосновано предположение за съпричастност на обвиняемата към престъплението, за което е обвинена - по чл. 115 от НК, като предвиденото наказание е „лишаване от свобода“ за срок от 10 до 20 години. Въпреки чистото съдебно минало на обвиняемата, съдът счете, че предвид тежестта на престъплението, за което е привлечена като обвиняема, и поведението й след деянието, са налице и другите две предпоставки за налагане на най-тежката мярка за неотклонение „задържане под стража“, а именно, че обвиняемата може да се укрие или да извърши друго престъпление. Беше посочено, съдът няма впечатление за умствена недоразвитост на обвиняемата, за каквато пледира служебния й защитник адвокат Емил Атанасов, и тя може да носи наказателна отговорност. Определението може да се обжалва и протестира пред Софийски апелативен съд в 3-дневен срок.  \r\n „Фокус”  припомня, че на 9 ноември 2019 г. в частен имот в село Мламолово е открито тяло на мъж. 62-годишният мъж e починал в резултат на пробождане с кухненски нож в областта на гърдите. В хода на разследването е била задържана жена от град Дупница. \r\nВенцеслав ИЛЧЕВ", "date": "2019.11.12", "title": "Обвинената в убийство на 62-годишен мъж в село Мламолово в област Кюстендил остава в ареста"}
{"url": "http://www.focus-news.net/news/2019/11/12/2718872/lavrov-na-vapros-dali-rusiya-se-gotvi-za-izborite-v-sasht-ne-se-valnuvayte-shte-reshim-tozi-problem.html", "text": "Министърът на външните работи на Руската Федерация Сергей Лавров отговори с ирония на въпрос дали Русия се готви за президентските избори в САЩ през 2020 година по време на изказването си на Парижкия форум на мира, предава  ТАСС . \r\n„Не се вълнувайте, ще решим този проблем“, заяви министърът, като предизвика усмивки сред публиката. \r\nНачалото на предизборната кампания в САЩ ще бъде на 3 февруари в щата Йова. Името на съперника на настоящия държавен глава Доналд Тръмп ще стане ясно на националния конгрес на Демократическата партия на 13-16 юли 2020 година в Милуоки (щата Уисконсин). Републиканците ще проведат своя предизборен конгрес в периода от 24 до 27 август 2020 година в град Шарлът (щата Северна Каролина). \r\n \r\nПревод и редакция:", "date": "2019.11.12", "title": "Лавров на въпрос дали Русия се готви за изборите в САЩ: Не се вълнувайте, ще решим този проблем"}
{"url": "http://www.focus-news.net/news/2019/11/12/2718849/georgi-gyokov-bsp-byudzhetat-na-doo-za-2020-g-e-copy-paste-na-predishnite-byudzheti-ot-upravlenieto-na-borisov-ot-10-godini-nasam.html", "text": "Бюджетът на ДОО за 2020 г. е copy – paste на предишните бюджети от управлението на Борисов от 10 години насам. Това каза народният представител от ПГ на „БСП за България“ Георги Гьоков по време на дебата по бюдета на ДОО за 2020 г., предаде репортер на  Агенция „Фокус“ . „Бюджетът на ДОО за 2020 г. и липсата на съществени промени не отговарят на очакванията на обществото за справедливост в осигуряването и адекватност на осигурителните обезщетения. Той не предлага нови политики, мерки и решения и можем да го определим с много малко изключение като повторение или както е модерно да се казва copy – paste на предишните бюджети от управлението на Борисов от 10 години насам. Няма нищо ново, никаква нова политика, водеща до реформа в социалната сфера или поне в промяна в посока подобрение. Бюджетът на ДОО за 2020 г. отхвърля всяка възможност за социално развитие във възходящ аспект и ни отдалечава тотално от разбирането за социална държава. Той не решава насложените през годините проблеми в ДОО и не подобрява адекватността на социалните плащания. Утвърждава прилагането на вредната неолиберална политика, която е в дъното на всичките ни проблеми и то в момент, когато цяла Европа поставя под съмнение този неолиберален подход“, заяви Гьоков. Според него бюджетът на ДОО за 2020 г. продължава наложената при управлението на ГЕРБ тенденция за подценяването на приходите и тяхното нарастване. „Да се нарече социална държава България, е важно да има предвидени адекватни решения в социалната сфера и адекватни социални защити както в държавния бюджет, така и в бюджетите на ДОО. Народният представител от БСП се спря и на пенсиите. Той отчете, че доходите от пенсиите са изостанали от жизненото равнище на страната. Георги Гьоков заяви, че БСП ще предложи преизчисляване на всички пенсии. \"Трябва да го приемете, защото вече сме закъснели и ако не го направим сега, утре няма да има закъде и ще струва много скъпо\", подчерта още народният представител от ПГ на \"БСП за България\". Той разкритикува и замразения размер на максималния осигурителен доход.  \r\nДеница КИТАНОВА", "date": "2019.11.12", "title": "Георги Гьоков, БСП: Бюджетът на ДОО за 2020 г. е copy – paste на предишните бюджети от управлението на Борисов от 10 години насам"}
{"url": "http://www.focus-news.net/news/2019/11/12/2718877/artisti-ot-varna-shte-otbelezhat-30-godishninata-ot-vse-oshte-protivorechivata-za-balgarskoto-obshtestvo-data-10-noemvri-s-izlozhba.html", "text": "Артисти от Варна ще отбележат 30 годишнината от все още противоречивата за българското общество дата 10 ноември с изложба от проекта на Никола Михов -  ReForget Your Past. Това съобщиха за  Радио „Фокус“ – Варна   организаторите на мероприятието от Contemporary Space. Изложбата ще бъде открита днес от 19.00 часа в Contemporary Space, Варна на ул. „Марко Балабанов“ №23.  \r\nПроектът е включил  30 български и чуждестранни артисти - художници, фотографи, дизайнери и графити артисти - да преработят отделни екземпляри от неговата фотокнига Forget Your Past. Издадена през 2012, тя проследява съдбата на най-значимите монументални паметници от времето на комунизма, от построяването им до наши дни. Заглавието e заимствано от графитa „Forget your past” над входа на паметника на БКП на връх Бузлуджа, който най-добре илюстрира съдбата им. Запуснати и разграбени, днес те са безмълвен символ на забравеното минало.   \r\nДесислава ВАСИЛЕВА", "date": "2019.11.12", "title": "Артисти от Варна ще отбележат 30 годишнината от все още противоречивата за българското общество дата 10 ноември с изложба"}
{"url": "http://www.focus-news.net/news/2019/11/12/2718878/zabavyane-v-obrabotkata-i-dostavkata-na-pratki-v-izrael.html", "text": "Пощенският оператор в Израел уведомява, че се очакват прекъсвания на пощенската дейност и забавяния в обработката и доставката на пратки в южната и централната част на страната в резултат на ситуацията  със сигурността.Това съобщават от  \"Български пощи\" . \r\nКлиентите ще бъдат уведомени при нормализиране на услугите чрез сайта на „Български пощи“ ЕАД.", "date": "2019.11.12", "title": "Забавяне в обработката и доставката на пратки в Израел"}
{"url": "http://www.focus-news.net/news/2019/11/12/2718879/okrazhen-sad-blagoevgrad-ostavi-v-aresta-mazha-ot-selo-lazhnitsa-zaplashval-saselyanite-si-s-ubiystvo-v-sotsialnite-mrezhi.html", "text": "Нa 12 ноември тричленен състав на Окръжен съд – Благоевград потвърди определението на Районен съд – Гоце Делчев и остави в ареста Ш. Х. М. от село Лъжница, обвинен в закана с убийство, престъпление по чл.144,ал.3. Това съобщиха от пресцентъра на  Окръжен съд – Благоевград.  \r\nСъобразявайки се и със заключението от направените съдебно-технически експертизи на видеоклиповете, окръжните съдии счетоха, че е на лице обосновано предположение за съпричастността на обвиняемият Ш. Х. М. към деянието, за което е обвинен, а именно заплахи за саморазправа и убийство към хора от родното му село Лъжница и в частност от детската градина, които той е записал и споделил в профила си в социална мрежа.  \r\nОпределението на съда е окончателно.", "date": "2019.11.12", "title": "Окръжен съд – Благоевград остави в ареста мъжа от село Лъжница, заплашвал съселяните си с убийство в социалните мрежи"}
{"url": "http://www.focus-news.net/news/2019/11/12/2718875/patuvashta-izlozhba-na-fondatsiya-nashite-nedonoseni-detsa-gostuva-v-dobrich.html", "text": "По повод 17 ноември - Световния ден на недоносените деца, в периода 14-22 ноември на гости в Добрич, на ул. „България“, между Художествената галерия и Международния колеж, ще бъде открита пътуващата изложба на Фондация \"Нашите недоносени деца\" под надслов „Родени герои – животът, който предстои“. Тя се организира със съдействието на Община Добрич и е посветена на правото на пълноценен живот на всички недоносени деца и новородени бебета с влошено здравословно състояние.Това съобщиха от пресцентъра на  Община Добрич . \r\nТова е третият град, след София и Пловдив, в който  ще могат да бъдат разгледани снимки на недоносени деца от самото им раждане и първите грижи за тях в неонатологичните отделения, от периодите след изписването им и в последващите етапи от живота им. \r\nФотографиите, заснети от известния детски фотограф Калина Арсова, носят специални послания и насочват към нуждата от дългосрочно проследяване на здравословното състояние на децата, родени твърде рано и с ниско тегло. „Тези снимки не са просто кадри. Те показват ежедневието на тези деца – низ от консултации и терапии, които са необходими, за да бъде разгърнат пълният им потенциал. Фотосесиите са запечатали ежедневната им борба – за първата глътка въздух, за първата прегръдка, първата крачка… чак до израстването им в хора със собствени семейства и деца“, споделят организаторите от  Фондацията. \r\nЦелта на изложбата е да привлече вниманието на обществото към все по-актуалния проблем за недоносените деца. През май 2019 г. Фондация „Нашите недоносени деца“ внесе в Министерството на здравеопазването проект за създаване на „Национална програма за проследяване здравето на недоносените деца“. \r\nФондация \"Нашите недоносени деца\" кани всички жители на Добрич да посетят изложбата, да се снимат с нея и да споделят снимките в социалните мрежи с хаштаг #ПодкрепямМалкитеГерои.", "date": "2019.11.12", "title": "Пътуваща изложба на Фондация „Нашите недоносени деца“ гостува в Добрич"}
{"url": "http://www.focus-news.net/news/2019/11/12/2718876/desislava-stoyanova-kmet-na-kmetstvo-iztok-obshtina-pernik-shte-rabotya-za-prevrashtaneto-na-kvartalite-v-po-dobro-myasto-za-zhiveene.html", "text": "Ще работя за превръщането на кварталите „Изток“ и „Мошино“ в Перник в по-добро място за живеене, за техния модернизиран и европейски облик. Това каза в интервю за предаването  „Перничани-потомците на Кракра“  на  Радио „Фокус“  новият кмет на кметство Изток Десислава Стоянова, която днес положи клетва. „Желанието ми е да превърна двата квартала в едно по-добро място за живот и работа. Това беше основният ми приоритет по време на предизборната кампания и ще остане такъв през целия мандат“, отбеляза Десислава Стоянова. Стремежът за промяна е мотивирал Десислава Стоянова да влезе в политиката, която досега е работила  в сферата на образованието. Новият кмет на кметство Изток коментира, че кампанията на БСП за местните избори е била позитивна и изплнена с много срещи. „Спечелих доверието на съгражданите си, заставайки лице в лице срещу тях, изслушвайки техните проблеми и желанието им за промяна“, каза още тя и уточни, че основните проблеми в кметството са няколко, сред тях и инфраструктурата. Две от основните улици на територията на кметството -  „Благой Гебрев“ и „Рашо Димитров“, се нуждаят от основен ремонт и преасфалтиране, обясни Десислава Стоянова. „Проблем са още чистотата и осветлението в двата квартала „Изток“ и „Мошино“, замърсяването на въздуха и водата. Новите детски площадки трябва да бъдат поддържани, но има и много изоставени. Трябва да се обърне внимание и за изграждане на парк, в който хората да могат да се разхождат спокойно. Отговорността е голяма, но с упорит труд и организираност ще постигнем добри резултати. Изчакваме бюджета, за да знаем какво можем да направим“, каза още новият кмет на кметство Изток Десислава Стоянова. \r\nРосица АНГЕЛОВА", "date": "2019.11.12", "title": "Десислава Стоянова, кмет на кметство Изток,  Община Перник: Ще работя за превръщането на кварталите в по-добро място за живеене"}
{"url": "http://www.focus-news.net/news/2019/11/12/2718871/korneliya-ninova-bsp-2007-g-bsp-e-preizchislyavala-pensiite-ne-e-populizam-neshto-koeto-se-e-sluchvalo.html", "text": "2007 г. БСП е преизчислявала пенсиите - не е популизъм нещо, което се е случвало. Това каза лидерът на БСП Корнелия Нинова в дуплика на Светлана Ангелова от ГЕРБ по време на дебата за бюджета на ДОО за 2020 г., предаде репортер на  Агенция „Фокус“ . \"Г-жо Ангелова, естествено, че не може да има еднакви пенсии за всички пенсионери. Много елементарно е твърдението, че някой от нас са искал изравняване на пенсиите на всички пенсионери\", каза още Нинова. ТЯ поясни, че БСП говори за това те да бъдат преизчислени с нов коефициент. \"Това означава, че на тези хора с по-ниските пенсии ще се увеличат пропорционално на тези със средни. За уеднаквяване и дума не може да става. Моля ви да не говорим с аргументи, че това е популизъм, че ние получихме дефицити, вие фалити. Ако продължаваме така да правим политика, особено по тема, която засяга 2, 5 млн. души, на нито един от тях няма да помогнем. Общото между тях е, че живеят зле. Ние тук трябва да решим така, че да живеят по-добре\", каза още Нинова. Тя попита къде са парите от Сребърния фонд. \"10 или 15 млрд. трябваше да има там. Има 3\", коментира Нинова. Според нея ГЕРБ трябва да започнат да спазват законите на държавата.  \r\nДеница КИТАНОВА", "date": "2019.11.12", "title": "Корнелия Нинова, БСП: 2007 г. БСП е преизчислявала пенсиите - не е популизъм нещо, което се е случвало"}
{"url": "http://www.focus-news.net/news/2019/11/12/2718882/mvr-shte-dade-brifing-po-povod-vtora-chast-ot-aktsiya-zima.html", "text": "МВР ще даде брифинг по повод втора част от Акция \"Зима\". Това съобщиха от пресцентъра на  МВР . Поводът е започващата втора част от Акция „Зима“. На място ще бъдете брифирани от инспектор Мария Ботева. Ще има и екип на \"Пътна полиция\".", "date": "2019.11.12", "title": "МВР ще даде брифинг по повод втора част от Акция \"Зима\""}
{"url": "http://www.focus-news.net/news/2019/11/12/2718886/reuters-es-shte-razrabotva-orazhiya-nezavisimo-ot-sasht.html", "text": "Правителствата на страните-членки на ЕС дадоха зелена светлина за 13 нови проекта в сферата на отбраната, които са стъпка към изграждането на отделна от САЩ военна индустрия, предава  Reuters . \r\nСпоред плановете, които съгласуваха министрите на отбраната в Брюксел, скоро трябва да започне работата по нов патрулен кораб, средство за радио-електронна борба за самолети и технология за проследяване на балистични ракети. \r\nПреговорите за проектите продължиха месеци, но френският лидер Еманюел Макрон подчерта желанието за по-дълбоко сътрудничество в сферата на отбраната в ЕС миналата седмица, когато заяви, че оглавяваният от САЩ военен съюз НАТО умира. \r\nВече се работи по около 47 съвместни проекта за отбрана след подписването на пакт от Франция, Германия и 23 други правителства на ЕС в края на 2017 г. за финансиране, разработване и разполагане на въоръжени сили вследствие на решението на Великобритания да напусне блока. \r\nВсяко ново оръжие на сушата, в морето или във въздуха и в киберпространството може да бъде предоставено на разположение на НАТО, но скептицизмът  на президента на САЩ Доналд Тръмп към значението на Алианса добави тласък в европейските усилия за отбрана. \r\nВъпреки че 22 държави от ЕС са в НАТО, блокът се надява да създаде многомилиарден европейски оръжеен фонд от 2021 г., който изисква от държавите-членки на ЕС да работят заедно по проектирането и изграждането на нови танкове, кораби и технологии. \r\n \r\nПревод и редакция:", "date": "2019.11.12", "title": "Reuters: ЕС ще разработва оръжия независимо от САЩ"}
{"url": "http://www.focus-news.net/news/2019/11/12/2718884/sas-17-shte-badat-uvelicheni-zaplatite-na-uchitelite-prez-2020-g.html", "text": "Между 17 и 18% ще нараснат работните заплати на педагогическите специалисти в образователната система от 1 януари 2020 г. Минималното увеличение за всички педагогически длъжности ще бъде 17%. Това съобщиха от пресцентъра на  Министерство на образованието . \r\nТова е записано в Анекса към Колективния трудов договор (КТД), подписан от Министерството на образованието и науката и национално представителните синдикални и работодателски организации в системата на предучилищното и училищното образование. \r\nСпоред документа учителите ще получават не по-малко от 1085 лв. основна заплата. Минималните възнаграждения на старшите учители ще достигнат 1120 лв., а на главните учители – 1176 лв. Директорите на детски градини и училища ще получават не по-малко от 1334 лв., а заместник-директорите – 1246 лв.  \r\nЗа целта в бюджета за следващата година са заложени 360 млн. лв. повече за трудови възнаграждения на учителите. Предвидени са и 54 млн. лв. за увеличение на индивидуалните работни заплати на непедагогическия персонал.  \r\nС Анекса към КТД се завишават допълнителните възнаграждения за класните ръководители, както и за лекторските часове. Въвежда се и изискване 50% от средствата за квалификация в бюджетите на детските градини и училищата да бъдат използвани за вътрешни или междуинституционални обучения под формата на методически семинари, дискусионни форуми, открити практики, презентации на творчески проекти, резултати и анализи на проведени педагогически изследвания и други. Целта е учителите да обменят добри практики, да се учат взаимно, да споделят и насърчават иновации.", "date": "2019.11.12", "title": "Със 17% ще бъдат увеличени заплатите на учителите през 2020 г."}
{"url": "http://www.focus-news.net/news/2019/11/12/2718873/galya-zhelyazkova-gerb-blagodarenie-na-dobrata-rabota-na-institutsiite-mozhem-da-govorim-za-byudzhet-v-koyto-se-osiguryavat-i-garantirat-po-visoki-dohodi.html", "text": "Благодарение на добрата работа на институциите можем да говорим за бюджет, в който се осигуряват и гарантират по-високи доходи. Това каза народният представител от ПГ на ГЕРБ Галя Желязкова по време на дебата за бюджета на ДОО за 2020 г., предаде репортер на  Агенция „Фокус“ .  „Благодарение на добрата работа на институциите днес можем да говорим за бюджет, в който се осигуряват и гарантират по-високи доходи. Това обаче дава и много големи задължения. За това и ние водим толкова отговорна политика на база доходите на българските граждани. Трябва да бъдем реалисти и да отбележим, че в бюджета на ДОО правителството продължава да се придържа към две основни теми и два основни приоритета в него. Това са политиката за стабилност и политиката за поетапно повишаване на пенсиите“, посочи още Желязкова. Тя подчерта, че ГЕРБ никога не си е позволявала да подвежда хората. „Пенсионната система не е нещо, с което политиците трябва да се заиграват. Всички ние искаме да има по-високи доходи, повече пари за пенсии, за това и нашето правителство и институциите работят, за да се развива и надгражда финансовата политика в България“, допълни още Желязкова.  \r\nДеница КИТАНОВА", "date": "2019.11.12", "title": "Галя Желязкова, ГЕРБ: Благодарение на добрата работа на институциите можем да говорим за бюджет, в който се осигуряват и гарантират по-високи доходи"}
{"url": "http://www.focus-news.net/news/2019/11/12/2718885/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Заради ремонт е ограничено движението в 14-километров участък от Автомагистрала „Струма” в област Кюстендил. Ограничено е движението в посока Дупница - от пътен възел „Долна Диканя“ до пътен възел „Дупница – Север“. Причината е ремонт на фуга на съоръжението при 46-ти км. Трафикът за Дупница от пътен възел „Долна Диканя“ се насочва по път Е-79 като при пътен възел „Дупница – Север“ се връща обратно на автомагистралата в посока ГКПП „Кулата“. Срокът е до 29 ноември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.12", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/11/12/2718887/kaloyan-pargov-i-boris-tsvetkov-postavyat-nachaloto-na-balgaro-kitaysko-satrudnichestvo-v-zdraveopazvaneto-v-sofiya.html", "text": "На 13 ноември 6-членна китайска делегация от провинция Фудзиен, включваща водещи лекари и университетски преподаватели, ще посети София и ще проведе работни срещи в столични болници. Посещението е по инициатива на лидера на БСП – София и председател на групата на социалистите в СОС Калоян Паргов и председателя на РС на БСП – Искър Борис Цветков. Планирано е подписването на двустранни меморандуми за сътрудничество в сферата на здравеопазването. Това съобщиха от пресцентъра на  БСП . \r\nВ 10.00 часа ще започне срещата с проф. д-р Цветомир Димитров и ръководството на Университетска първа многопрофилна болница за активно лечение „Св. Йоан Кръстител“.  \r\nОт 13.00 часа ще се проведе срещата с директора на УМБАЛ „Царица Йоанна - ИСУЛ” проф. д-р Бойко Коруков и негови колеги.", "date": "2019.11.12", "title": "Калоян Паргов и Борис Цветков поставят началото на българо-китайско сътрудничество в здравеопазването в София"}
{"url": "http://www.focus-news.net/news/2019/11/12/2718883/valeri-simeonov-nfsb-predstoi-zasedanie-na-politicheskiya-savet-na-upravlyavashtata-koalitsiya-za-povishavaneto-na-pensiite.html", "text": "След няколко дена предстои заседание на политическия съвет на управляващата коалиция за повишаването на пенсиите. Това каза лидерът на НФСБ Валери Симеонов по време на дебата за бюджета на ДОО за 2020 г., предаде репортер на  Агенция „Фокус“ . Той обърна внимание, че „Обединени патриоти“ са внесли законопроект, с който увеличават доходите на пенсионерите до прага на бедност. „Водим доста сериозни преговори с нашите партньори от ГЕРБ в тази посока. След няколко дена ще имаме заседание на политическия съвет с коментиране и обсъждане на въпроса с повишаване на пенсиите, да бъде намерен механизъм, по който да не бъде съборен бюджета и от друга страна да изпълним своя предизборен ангажимент“, посочи още Симеонов.   „Искам да припомня на тези, които имат къса памет, защото те са доста или пък имат памет, но нямат съвест, защото отправят упреци, които нямат нищо общо с фактологията. През късните часове през декември 2016 г., когато се приемаше бюджета за 2017 г. точно Патриотичният фронт постави на гласуване въпроса, свързан с повишаването на минималната пенсия на 300 лв. Точно ние бяхме политическата сила, тъй като преди това имахме договореност с колегите от ляво, от дясно, така наречените наследници на БКП – БСП, които не изпълниха своя ангажимент и при гласуването на общата рамка на бюджета не ни подкрепиха“, заяви  Симеонов. Той посочи, че БСП е откъснала от собствената си партийна плът само 4 гласа. „Благодарение на нашата настойчивост и предизборни ангажименти за първи път в новата история на България в началото на дебата на едно управление пенсиите бяха увеличени с някъде между 30 и 20 процента, но минималнат апенсия беше определена на 200 лв., с което бяха облагодетелстване и 724 хил. пенсионери“, каза още Симеонов.  \r\nДеница КИТАНОВА", "date": "2019.11.12", "title": "Валери Симеонов, НФСБ: Предстои заседание на политическия съвет на управляващата коалиция за повишаването на пенсиите"}
{"url": "http://www.focus-news.net/news/2019/11/12/2718888/radoslav-petrov-kmet-na-gr-batanovtsi-parvata-mi-zadacha-shte-bade-da-izchistya-vsichki-nereglamentirani-smetishta-v-grada.html", "text": "Първата ми задача като кмет на Батановци ще бъде да изчистя всички нерегламентирани сметища в града. Това каза в интервю за предаването  „Перничани-потомците на Кракра“   на  Радио „Фокус“  новият кмет на град Батановци в община Перник Радослав Петров, който днес положи клетва. Той отбеляза, че ще работи за благото на жителите на Батановци. „Проблемите на града се натрупаха. Първата ми задача, виждайки тези дни какво се случва в града, е да изчистя всички нерегламентирани сметища, да поставим контейнери там, където има липса и недостиг. Уличното осветление, което на места изобщо липса, също - това да едни от първите задачи, към които ще пристъпя още в първия си работен ден“, каза още Радослав Петров. Той допълни, че ще работи в сътрудничество с всички институции в града, както и с бизнеса, за да може проблемите да се решават поетапно за благото на жителите. Приоритет на новия кмет ще бъде и подобряване на инфраструктурата. „Жителите на махала „Трънска“ са откъснати от града, нямат тротоари и буквално не могат да стигнат до магазин, училище, детска градина или до центъра на Батановци. Това също ще бъде една от първите ми задачи. Този участък се води републикански път и заедно с другите институции ще направим така, че тези хора да излизат спокойно от домовете си и да стигат до всяко кътче на Батановци“, каза още новият кмет Радослав Петров. \r\nРосица АНГЕЛОВА", "date": "2019.11.12", "title": "Радослав Петров, кмет на гр. Батановци: Първата ми задача ще бъде да изчистя всички нерегламентирани сметища в града"}
{"url": "http://www.focus-news.net/news/2019/11/12/2718881/london-evening-standard-konservatorite-nyama-da-otstapyat-nito-edno-myasto-na-farazh.html", "text": "Борис Джонсън е отхвърлил искането на Найджъл Фараж Консервативната партия да отстъпи на „Партия Брекзит“ местата, където нейния кандидат няма шанс да се пребори с този на лейбъристите, пише британското издание  London Evening Standard . \r\n„Ще се борим за всички места“, отсече източник, близък до лидера на торите. „Няма да оттегляме кандидати от където и да е“. \r\nКатегоричният отказ дойде, след като Фараж използва серия изяви пред медиите, за да призове Консервативната партия да отговори на жеста му да не реализира заплахата си да излъжи 600 кандидата срещу тях. \r\n„Подарих на Консервативната партия около 20 места и го направих, защото вярвам в излизането от ЕС“, заяви политикът пред Би Би Си. \r\n„Сега, ако вярват в излизането, това, което трябва да направят, е да се отстранят от някои места в райони на лейбъристите, където Консервативната партия не е печелила от 100 години и никога няма да спечели. Мисля, че това, което виждате от тази реакция, е, че за Консервативната партия става въпрос за тях като за партия, а не за реализиране на Брекзит“, заяви Фараж, който е изправен пред бунт от кандидатите на фракцията му, на които бе наредено да се оттеглят. \r\n \r\nПревод и редакция:", "date": "2019.11.12", "title": "London Evening Standard: Консерваторите няма да отстъпят нито едно място на Фараж"}
{"url": "http://www.focus-news.net/news/2019/11/12/2718889/sport-pulev-e-osnoven-kandidat-za-sapernik-na-pobeditelya-ot-ruis-dzhoshua.html", "text": "Българският професионален боксьор в тежка категория Кубрат Пулев е основен кандидат за следващ съперник на победителя от мача-реванш между Анди Руис и Антъни Джошуа, който ще се състои на 7 декември в Саудитска Арабия, съобщава \"спорт.ua\". Мексиканецът Руис нокаутира британеца Джошуа в седмия рунд на първия им двубой на 1 юни в \"Медисън Скуеър Гардън\" в Ню Йорк и му отне шампионските колани във версиите WBA (Super), IBF, WBO и IBO. Пулев пък е задължителен претендент за световната титла на Международна боксова федерация (IBF).", "date": "2019.11.12", "title": "Спорт: Пулев е основен кандидат за съперник на победителя от Руис – Джошуа"}
{"url": "http://www.focus-news.net/news/2019/11/12/2718897/moskovskiy-komsomolets-v-rusiya-razreshiha-na-sada-da-konfiskuva-imushtestvo-ot-priyateli-i-poznati-na-chinovnitsi-kradtsi.html", "text": "„Конституционният съд на Русия призна за законно правото на съда да отнема имуществото на приятели и близки на хванатите в кражба и корупция държавни чиновници, ако те не могат да потвърдят законността на средствата, с които са купували автомобили и имоти, пише руското издание „Московский комсомолец“ в материал, представен без редакторска намеса. \r\nРуснаците трябва да благодарят на най-известния в страната полковник. Захарченко, Неговите роднини и познати считат, че незаконно им е конфискувано имущество за повече от 9 милиарда рубли. Те, както смятат, не се отнасят към лицата, задължени да потвърдят законността на парите, с които са придобивали автомобили и имоти. \r\nИзданието припомня, че имуществото е иззето през 2017 година по решение на Никулинския съд на Москва. Съдът счете, че приходите на Захарченко и членовете на семейството му по никакъв начин не им позволяват да си купуват такова количество коли и недвижими имоти. Обидените роднини и приятели стигнаха до Конституционния съд. \r\nТой, от своя страна, взе наистина народно решение: може да се иззема от всеки гражданин в полза на държавата имущество, ако то е придобито с доходи, чиято законност не може да бъде птовърдена, а не само от чиновниците и членовете на техните семейства. \r\nЗа да стане по-ясно: Хващат чиновник в корупция и съдът взима решение да конфискува имуществото му. Това, което е придобито незаконно и е записано на съпругата и децата се взима без въпроси. А ако е записано на тъщата или на приятел, то тук има тънкост. Според закона за контрола на разходите на държавните служители нито тъщата, нито приятелите са длъжни да докажат, че имуществото е получено по незаконен начин. Тоест, има очевидна вратичка, за да не се върне откраднатото на държавата. \r\nНо тук Конституционният съд започна да гори с напалм: конфискацията на имущество от далечни роднини и приятели „се отнася до специалните законови мерки“. И по никакъв начин не нарушава правата им, ако представят на съда доказателства за законния произход на средствата, с които е придобита собствеността. Справка за доходите по формуляр 2-НДФЛ, например. \r\nАко не навлизате в законови тънкости - тук това е обгорена земя около корумпиран служител. Е, кой иска да бъде привлечен към дело в сегашните ни съдебни производства? Може наистина да си си купил „Бентли“ със своите пари, но просто вече си изхвърлил бележката. Отиди в съда и докажи,  че това не ти е подхвърлено от някой приятел, който е хванат с подкупи. Всичко ще бъде отнето - който не се е скрил, съдът не е виновен. \r\nОт друга страна, а от какво може да се страхува честното мнозинство? Честните хора не просто нямат „Бентли“, а живеят от заплата до заплата и парите никога не им стигат. А корумпираният чиновник, и всички разбират това, ще излежи присъдата си и пак няма да остане беден. А сега, може би, ще бъде. Поне шансовете за подобен резултат се увеличиха. \r\nИзданието посочва, че 83% от богатството в Русия е в ръцете на 10% от населението.  \r\n \r\nПревод и редакция:", "date": "2019.11.12", "title": "„Московский комсомолец“: В Русия разрешиха на съда да конфискува имущество от приятели и познати на чиновници-крадци"}
{"url": "http://www.focus-news.net/news/2019/11/12/2718893/vazstanoveno-e-dvizhenieto-po-pat-ll-71-silistra-dobrich-v-uchastaka-strelkovo-sredishte.html", "text": "Възстановено е движението по път ll-71 Силистра – Добрич  в участъка Стрелково – Средище. Това съобщиха от пресцентъра на  Агенция \"Пътна инфраструктура\" .", "date": "2019.11.12", "title": "Възстановено е движението по път ll-71 Силистра – Добрич  в участъка Стрелково – Средище"}
{"url": "http://www.focus-news.net/news/2019/11/12/2718895/izlozhba-s-kartini-na-dechko-uzunov-pritezhanie-na-hudozhestvenata-galeriya-v-kazanlak-shte-bade-otkrita-v-stara-zagora.html", "text": "Художествена галерия „ Иван Енчев – Видю“ ще гостува на галерията в Стара Загора с творби на Дечко Узунов, каза за  Радио „Фокус“  директорът на казанлъшкия културен институт Христо Генев. Той поясни, че изложбата ще бъде открита на 14 ноември от 18 часа в западната зала на Художествена галерия Стара Загора. В нея ще бъдат представени 38 произведения - акварели и рисунки на известния художник, който е родом от Казанлък. „В основата на подбора за тази колекция стои темата за лиричния свят на един от най-значимите и популярни творци в българското изкуство – Дечко Узунов“, подчерта Христо Генев.  \r\nИзложбата е посветена на 120 годишнината от рождението на художника. \r\nСлавяна ГАЙДАРОВА", "date": "2019.11.12", "title": "Изложба с картини на Дечко Узунов, притежание на Художествената галерия в Казанлък, ще бъде открита в Стара Загора"}
{"url": "http://www.focus-news.net/news/2019/11/12/2718890/svetlana-angelova-gerb-byudzhetat-na-doo-za-2020-g-e-realistichen-i-pokriva-vsichki-kriterii-za-stabilnost.html", "text": "Бюджетът на ДОО за 2020 г. е реалистичен и покрива всички критерии за стабилност. Това каза народният представител от ПГ на ГЕРБ Светлана Ангелова по време на дебата за бюджета на ДОО за 2020 г., предаде репортер на  Агенция „Фокус“ .  Според Ангелова бюджетът на ДОО за следващата година заслужава да бъде подкрепен. „Когато за първи път поехме управлението дефицитът в пенсионния фонд беше изключително голям. Над 4, 5 млрд. Две трети от парите за пенсии се плащаха от държавния бюджет. Сега за 2020 г. по-малко от една трета от разходите за пенсия ще се покриват от държавния бюджет. Какъв извод можем да си направим от тези данни. На първо място, че това е един положителен ефект от пенсионната реформа, която направихме през 2015 г. На следващо място благодарение на провежданите политики в икономиката и пазара на политиките по доходите, както и така благоразумните разходи, които се правят, икономиката на държавата расте, растат доходите, расте заетостта и всичко това се отразява положително върху  баланса между приходите и разходите“, допълни още Ангелова. По думите й това са фактите и устойчивостта.  \r\nДеница КИТАНОВА", "date": "2019.11.12", "title": "Светлана Ангелова, ГЕРБ: Бюджетът на ДОО за 2020 г. е реалистичен и покрива всички критерии за стабилност"}
{"url": "http://www.focus-news.net/news/2019/11/12/2718898/pregled-na-mezhdunarodnite-novini-do-18-chasa-agentsiya-fokus.html", "text": "„Конституционният съд на Русия призна за законно правото на съда да отнема имуществото на приятели и близки на хванатите в кражба и корупция държавни чиновници, ако те не могат да потвърдят законността на средствата, с които са купували автомобили и имоти, пише руското издание „Московский комсомолец“ в материал, представен без редакторска намеса. \r\nРуснаците трябва да благодарят на най-известния в страната полковник. Захарченко, Неговите роднини и познати считат, че незаконно им е конфискувано имущество за повече от 9 милиарда рубли. Те, както смятат, не се отнасят към лицата, задължени да потвърдят законността на парите, с които са придобивали автомобили и имоти. \r\nИзданието припомня, че имуществото е иззето през 2017 година по решение на Никулинския съд на Москва. Съдът счете, че приходите на Захарченко и членовете на семейството му по никакъв начин не им позволяват да си купуват такова количество коли и недвижими имоти. Обидените роднини и приятели стигнаха до Конституционния съд. \r\nТой, от своя страна, взе наистина народно решение: може да се иззема от всеки гражданин в полза на държавата имущество, ако то е придобито с доходи, чиято законност не може да бъде птовърдена, а не само от чиновниците и членовете на техните семейства. \r\nЗа да стане по-ясно: Хващат чиновник в корупция и съдът взима решение да конфискува имуществото му. Това, което е придобито незаконно и е записано на съпругата и децата се взима без въпроси. А ако е записано на тъщата или на приятел, то тук има тънкост. Според закона за контрола на разходите на държавните служители нито тъщата, нито приятелите са длъжни да докажат, че имуществото е получено по незаконен начин. Тоест, има очевидна вратичка, за да не се върне откраднатото на държавата. \r\nНо тук Конституционният съд започна да гори с напалм: конфискацията на имущество от далечни роднини и приятели „се отнася до специалните законови мерки“. И по никакъв начин не нарушава правата им, ако представят на съда доказателства за законния произход на средствата, с които е придобита собствеността. Справка за доходите по формуляр 2-НДФЛ, например. \r\nАко не навлизате в законови тънкости - тук това е обгорена земя около корумпиран служител. Е, кой иска да бъде привлечен към дело в сегашните ни съдебни производства? Може наистина да си си купил „Бентли“ със своите пари, но просто вече си изхвърлил бележката. Отиди в съда и докажи,  че това не ти е подхвърлено от някой приятел, който е хванат с подкупи. Всичко ще бъде отнето - който не се е скрил, съдът не е виновен. \r\nОт друга страна, а от какво може да се страхува честното мнозинство? Честните хора не просто нямат „Бентли“, а живеят от заплата до заплата и парите никога не им стигат. А корумпираният чиновник, и всички разбират това, ще излежи присъдата си и пак няма да остане беден. А сега, може би, ще бъде. Поне шансовете за подобен резултат се увеличиха. \r\nИзданието посочва, че 83% от богатството в Русия е в ръцете на 10% от населението. \r\n*** \r\n  Правителствата на страните-членки на ЕС дадоха зелена светлина за 13 нови проекта в сферата на отбраната, които са стъпка към изграждането на отделна от САЩ военна индустрия, предава  Reuters . \r\nСпоред плановете, които съгласуваха министрите на отбраната в Брюксел, скоро трябва да започне работата по нов патрулен кораб, средство за радио-електронна борба за самолети и технология за проследяване на балистични ракети. \r\nПреговорите за проектите продължиха месеци, но френският лидер Еманюел Макрон подчерта желанието за по-дълбоко сътрудничество в сферата на отбраната в ЕС миналата седмица, когато заяви, че оглавяваният от САЩ военен съюз НАТО умира. \r\nВече се работи по около 47 съвместни проекта за отбрана след подписването на пакт от Франция, Германия и 23 други правителства на ЕС в края на 2017 г. за финансиране, разработване и разполагане на въоръжени сили вследствие на решението на Великобритания да напусне блока. \r\nВсяко ново оръжие на сушата, в морето или във въздуха и в киберпространството може да бъде предоставено на разположение на НАТО, но скептицизмът  на президента на САЩ Доналд Тръмп към значението на Алианса добави тласък в европейските усилия за отбрана. \r\nВъпреки че 22 държави от ЕС са в НАТО, блокът се надява да създаде многомилиарден европейски оръжеен фонд от 2021 г., който изисква от държавите-членки на ЕС да работят заедно по проектирането и изграждането на нови танкове, кораби и технологии. \r\n*** \r\n  Македонският президент Стево Пендаровски заяви след срещата с френския си колега Еманюел Макрон, че Париж не е пожелал да даде гаранции, че ще одобри дата за започване на присъединителни преговори между ЕС и Скопие. Той добави още, че френският държавен глава иска повече време за вътрешните реформи в Съюза, предава македонската редакция на  Радио „Свободна Европа“ . \r\nМакедонският президент Стево Пендаровски проведе открит и динамичен разговор с френския си колега Емануел Макрон на среща в Париж. Според изявлението на Пендаровски след срещата, на която двете страни представиха своите аргументи, може да се заключи, че все още няма гаранция от Франция, че Македония ще получи дата за преговори за присъединяване към ЕС на следващата среща на върха на ЕС в Загреб следващия май. \r\nФранция, както каза македонският президент, представи неформално предложение на три страници до страните-членки на ЕС относно новата методология на процеса на преговори. Както информира Макрон, методологията трябва да бъде приета до март, като се очаква становищата и евентуалните изменения на държавите-членки да бъдат внесени в рамките на следващите два месеца. Пендаровски му каза, че македонските власти няма да се съгласят с друга алтернатива на членството в ЕС. \r\n„Той ми каза точно, че никога не е имал намерение да ни даде алтернатива на пълноправното членство. Той просто казва, че иска да подобри процеса, а не само да се постигат бюрократични успехи и съществени провали в страните кандидатки “, каза Пендаровски. \r\nПрезидентът на югозападната ни съседка заяви още, че е казал на Макрон, че страната стои зад позицията на Франция по отношение на промяна на методологията и принципа на обратимост. Попитан за възможността за възобновяване на преговорите за присъединяване към ЕС през май, Пендаровски отговори, че всички възможности са отворени. \r\nМакрон е подчертал също, че промяната в методологията и началото на преговорите могат да вървят ръка за ръка и че страната е предоставила всичко необходимо и не спомена приемането на Закона за прокуратурата като пречка за процеса. Според Пендаровски страната първо трябва да организира предсрочни парламентарни избори. \r\n*** \r\n  Европейският съюз натиска Великобритания да изпрати свой представител в новия състав на Европейската комисия независимо от това, че страната възнамерява да излезе от Съюза до 31 януари 2020 година, предава  Reuters . \r\nС провеждането на кампания за национални избори на 12 декември британското правителство засега не проявява интерес към въпроса, след като премиерът Борис Джонсън беше принуден да отложи Брекзит за трети път до 31 януари. \r\nНо ЕС има желание да продължи напред с обявяването на новата си комисия на 1 декември, която ще бъде оглавена от германката Урсула фон дер Лайен, първата жена, която заема този пост. Органът, който обикновено се състои от един представител от всяка държава-членка, притежава правомощия, включително договаряне на международни търговски сделки, финансиране на държавите-членки и предлагане на закони за целия ЕС по редица теми, включително околната среда и миграцията. \r\nГоворителят на фон дер Лайен заяви в Брюксел във вторник, че Лондон не е отговорил на писмо от нея, в което тя моли да се изпрати комисар. \r\n„Тази сутрин избраният председател изпрати още едно писмо до правителството на Обединеното кралство, в което го напомня за неговите правни задължения“, заяви говорителят Дана Спинант. \r\nФон дер Лайен очаква отговор преди края на седмицата, добави тя. \r\nСпоред законите на ЕС Великобритания е задължена да предложи име. Останалите 27 държави от ЕС също изясниха, че Лондон трябва да направи това, когато предоставиха на Джонсън поредното отлагане на Брекзит миналия месец. \r\n*** \r\n  Китайският гигант Cosco е на път да започне преговори с гръцкото правителство за условията, които ще му позволят да разшири своя генерален план за инвестиции в пристанището на Пирея от одобрените понастоящем 600 милиона евро до пълната му сума от 900 милиона с построяването на нов, четвърти, терминал за контейнери, пише електронното издание на  Kathimerini , като се позовава на проведените наскоро разговори между лидерите на Китай и Гърция Си Дзинпин и Кириакос Мицотакис. \r\nПремиерът на южната ни съседка и китайският държавен глава преговаряха в Шанхай миналата седмица и в Атина в понеделник, като след разговорите стана ясно, че незабавно ще се пристъпи към реализация на всички лицензирани проекти от генералния план на Cosco , като се започне от разширяването на круизния терминал и строежа на нов пътнически терминал, за който вече са завършени процесите по отдаване на концесия и схемата за финансиране. \r\nОт срещите стана ясно още, че Пекин и Атина са единодушни в плановете си да направят Пирея най-голямото пристанище в Европа. След като Си Дзинпин написа статия за „Катимерини“, в която обяви пристанището на Пирея за „главата на дракона“, той и Мицотакис посетиха заедно инсталациите на Cosco в понеделник. \r\nНяколко часа по-рано в Атина министърът на корабоплаването Янис Плакиотакис и председателят на Cosco Сю Лиронг подписаха споразумение, което подчертава волята на двете страни за преодоляване на всякакви препятствия, така че генералният план на китайската компания в Пирея да бъде изпълнен, тъй като това е основен приоритет за Пекин. \r\nВ същото време заместник-председателят на Европейската инвестиционна банка, Андрю Макдауъл, директорът на дъщерното дружество на Cosco Piraeus Port Authority, Танасис Лиагос и председателят на Китайската банка за износ-внос Су Сяолян подписаха друго споразумение по отношение на финансирането от инвестиционния план на Cosco, който птрвоначално възлиза на 100 милиона евро плюс още 40 милиона на по-късен етап. \r\nСедмица по-рано Мицотакис започна дискусията в Шанхай относно компенсационните мерки на Cosco за местното население в Пирея и другите общини до пристанището, за да елиминира резервите и възражения и да гарантира, че четвъртият контейнерен терминал за 300 милиона евро се радва на широко одобрение. Четвъртият терминал трябва да повиши капацитета на пристанище Пирея от 7 милиона контейнери, обработвани годишно, предвидени за 2021 г., до 10 милиона. \r\n*** \r\n Президентът на Франция Еманюел Макрон заяви, че световната политическа система е в „безпрецедентна криза“ и призова за формиране на нови съюзи, които да решат глобалните проблеми в призив, подкрепен от лидерите на Китай и европейските държави, предава  AFP . \r\nМакрон беше домакин на около две дузини държавни и правителствени ръководители на Форума за мира в Париж  броени дни след като изпрати ударни вълни през западните столици, като предупреди за жизнеспособността на многостранните органи НАТО и ЕС. \r\n\"Изпитваме безпрецедентна криза в нашата международна система\", каза президентът, като продължи темата от интервю, което даде за The Economist, в което той предупреди, че НАТО преживява „мозъчна смърт“ и ЕС рискува да стане незначителен играч в световните отношения. \r\nМакрон, който все повече се утвърждава на международната сцена след 2017 година, заяви, че са нужни „нови начини за сътрудничество, нови съюзи“ между държавите и организациите. \r\nГлобалните политически и икономически системи, изградени след края на Втората световна война, добави той, донесоха мир в някои региони и помогнаха за извеждане на мнозина от бедността. Но се появиха нови неравенства между народите и страните, които могат да доведат до прераждането на национализма и увеличение на едностранните действия, „дори и сред онези, които са най-големите пазители на тази международна система“, обясни френският лидер. \r\nЗа да се изправи пред днешните предизвикателства - бедността, войната, неконтролираното нарастване на населението, миграцията и намаляващите природни ресурси - светът се нуждаеше от „повече сътрудничество“, а не по-малко, настоя президентът. \r\n \r\n Без „лицемерие“  \r\nОсвен това той предупреди, че не трябва да има „скромничене или лицемерие“, когато се поставят под въпрос основите на многонационалните органи, като ООН, които, по неговите думи, в момента са „блокирани“. \r\nИнтервюто на Макрон с The Economist предизвика много противоречия, като германският канцлер Ангела Меркел заяви, че коментарите му са „драстични“, а държавният секретар на САЩ Майк Помпео настоява, че НАТО е „важен,  критичен“. \r\nНо коментарите на Макрон, който изясни, че иска диалог с руския президент Владимир Путин, получи гореща подкрепа от Москва. \r\nВизирайки критиците си, във вторник френският лидер каза, че е изключително важно да се казват нещата с имената им. „Мисля, че се нуждаем от истината... мълчанието не е решение“, категоричен е той. \r\nГерманският външен министър Хайко Маас се съгласи, че има „нужда от действия в международното сътрудничество“, включително в рамките на НАТО, и добави, че е добре тези въпроси „да се обсъждат открито“. \r\nНа същото събитие във вторник избраният председател на Европейската комисия Урсула фон дер Лайен настоя, че за справяне с днешните предизвикателства са необходими „силни институции и по-ефективно многостранно сътрудничество“. \r\n„Въпреки това, твърде често се случва точно обратното; съществуващите сили вървят по нови пътища сами, появяват се нови сили, други се завръщат и се консолидират“. \r\n \r\n Разпространение на едностранните действия \r\nОсвен това фон дер Лайен заяви, че ЕС трябва да увеличи авторитета си на международната сцена. \r\nТя се надява, че под нейно наблюдение Комисията да е „наистина геополитическа“. \r\n„Искам по-насочен навън Европейски съюз, европа, която защитава колективно нашите общи ценности и интереси по света“, подчерта бъдещият председател на ЕК. \r\nПо нейните думи многостранността най-накрая е създала „мирна и обединена следвоенна Европа, в която разрешаваме нашите различия на около масите, а не между окопите“. \r\n„Никога не трябва да забравяме колко далеч сме стигнали и защо\", каза тя, присъединявайки се към Макрон в предупреждение срещу хегемонията и национализма, за които френският лидер заяви, че е бил тестван преди и „ни даде война“. \r\nВицепрезидентът на Китай Ван Кишан също се присъедини към призива за по-голямо глобално единство. \r\n„Разпространението на едностранните действия, протекционизма и популизма и тенденцията за заместване на рационалното мислене и действия с изблици на емоции не помагат за разрешаването на проблемите“, заяви той по време на мирния форум. \r\n„Надяваме се, че страните могат да работят заедно за намаляване на дефицита на мир и разширяване на съвпадащите интереси, засилване на гаранциите за мир чрез поддържане на многостранността... и засилване на връзката на мира чрез насърчаване на диалога между цивилизациите“, заяви Ван. \r\n*** \r\n Президентът на Северна Македония Стево Пендаровски по покана на руския си колега Владимир Путин ще присъства на тържествата по случай 75-тата годишнина от победата във Втората световна война, които ще се състоят на 9 май в Москва, предава  ТАСС . \r\n„Вашият посланик неведнъж е питал, дали действително ще дойда. Все едно  ми трябва време, за да помисля още. Съвсем не. Един от основните принципи на нашата държава е борбата с фашизма. Затова, разбира се, аз ще бъда там“, заяви той на среща с министъра на външните работи на Русия Сергей Лавров в кулоарите на Форума на мира в Париж. \r\n*** \r\n  Испанската Социалистическа партия (СП) постигна предварителна договорка с ляво-популистката „Унидас Подемос“ за формиране на коалиционно правителство след парламентарните избори в неделя, предава  Reuters , като се позовава на източници от СП. \r\nСлед вота – четвърти за последните четири години – остави испанският конгрес дори по-фрагментиран от този след изборите през април, социалистите остават най-голямата партия, но сега са дори по-далеч от мнозинството. \r\nАко неочаквано бързата сделка бъде потвърдена, това ще бъде първото коалиционно правителство на Испания след завръщането на страната в демокрацията в края на 70-те години. \r\nКомбинацията от 120-те депутати, получени от социалистите и 35-те на Унидас Подемос, обаче не би била достатъчна сама по себе си, за да осигури мнозинство в 350-местния парламент. \r\nВестник El Diario пише, че левите фракции ще се опитат да привлекат и други партии към управлението, включително дясноцентристката „Сиудаданос“, крайно-лявата „Мас Паис“ и баската националистическа PNV. \r\nДействащият министър-председател Педро Санчес и лидерът на Унидас Подемос Пабло Иглесиас ще се срещнат във вторник, се казва в съобщение на социалистическата партия. След това двамата ще излязат със съвместна декларация. \r\nДвете партии се опитаха и не успяха да постигнат споразумение за правителство след изборите през април, което накара Санчес да свика повторните избори. \r\nИспанските медии, включително телевизия La Sexta, заявиха, че Иглесиас ще бъде вицепремиер, нещо, което Санчес отказа в преговорите след априлския вот. Тогава Санчес се противопостави на коалиционно правителство. \r\n*** \r\n  До 1 декември движението между новия участък на Коридор 10 от Ниш до българската граница, който бе официално открит в събота, ще бъде безплатно. След тази датата водачите по трасето ще бъдат таксувани с 410 сръбски динара (около 6.80 лв) до Ниш, а до Белград с – 1290 (около 15.40 лв), съобщава македонското електронно издание  „Фактор“  . \r\nМедията подчертава, че в първите дни след пускането на новия участък трафикът по него е спокоен. Първите превозни средства са допуснати по трасето в късните часове на събота заради последни технически проверки на целия маршрут. \r\n*** \r\n  Израелската армия атакува обекти в Ивицата Газа, предава руската агенция  РИА Новости , като се позовава на информация на Израелските отбранителни сили (ЦАХАЛ).  \r\n„Към настоящия момент ЦАХАЛ нанасят удари по целите на палестинската групировка „Ислямски джихад“ в Ивицата Газа“, се казва съобщението на израелските военни. \r\nЛиквидирането на лидера на „Ислямски джихад“ в Газа Баха Абу ал-Ата от израелските ВВС доведе до най-голямото изостряне на отношенията между Израел и Палестина през последните няколко месеца. Израел обвинява Ал-Ата за стотици терористични атаки срещу цивилно население и военни на страната. \r\nНад 50 ракети бяха изтреляни срещу територията на Израел, 20 от които са прихванати от ПВО на страната.", "date": "2019.11.12", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/11/12/2718899/sport-federer-sahrani-shansovete-si-da-izleze-ot-grupata-v-london-s-pobeda-nad-beretini.html", "text": "Роджър Федерер запази шансове да преодолее Група “Бьорн Борг” на Финалния турнир на ATP в Лондон. 38-годишният швейцарец надделя със 7:6 (2), 6:3 над италианеца Матео Беритини във втория мач и за двамата в надпреварата. И за двамата победата днес беше задължителна, тъй като Федерер загуби с 5:7, 5:7 от австриеца Доминик Тийм в първата си среща, а Беретини взе само три гейма срещу сърбина Новак Джокович (2:6, 1:6). На Федерер му предстои решаващ дуел с Новак Джокович в четвъртък.", "date": "2019.11.12", "title": "Спорт: Федерер съхрани шансовете си да излезе от групата в Лондон с победа над Беретини"}
{"url": "http://www.focus-news.net/news/2019/11/12/2718894/dobri-sa-usloviyata-za-patuvane-v-oblast-burgas.html", "text": "Добри са условията за пътуване в област Бургас. Това съобщиха за  Радио \"Фокус\" - Бургас  от Областно пътно управление. Пътищата са сухи и проходими, няма затворени пътни участъци, движението по основните направления в областта се осъществява безпроблемно. По-натоварен трафик се наблюдава по входно-изходните пътни артерии на град Бургас - в района на пътен възел \"Юг\", на пътен възел \"Запад\", както и по пътната отсечка кв. \"Банево\" - Бургас. В централната градска част струпване на автомобили се наблюдава по улица \"Христо Ботев\" в района на СУ \"Иван Вазов\", по някои участъци от улиците \"Цар Симеон\", \"Гладстон\" и \"Булаир\", както и в района на жп гара Бургас. Интензивен е трафикът и на кръстовището между булевардите \"Сан Стефано\" и  \"Демокрация\", в района на Новата поща, както и по някои участъци от булевард \"Тодор Александров\" в посока ж.к. \"Меден рудник\".  \r\nМария ПОПЧЕВА", "date": "2019.11.12", "title": "Добри са условията за пътуване в област Бургас"}
{"url": "http://www.focus-news.net/news/2019/11/12/2718915/nyama-postradali-pri-katastrofata-mezhdu-tir-i-avtomobil-na-okolovrastniya-pat-predi-simeonovsko-shose.html", "text": "Няма пострадали при катастрофата между ТИР и автомобил на Околовръстния път преди Симеоновско шосе. Това съобщиха за  Агенция \"Фокус\"  от пресцентъра на МВР. Инцидентът ще бъде обработен по административен път. \r\nРени ТОМОВИЧ", "date": "2019.11.12", "title": "Няма пострадали при катастрофата между ТИР и автомобил на Околовръстния път преди Симеоновско шосе"}
{"url": "http://www.focus-news.net/news/2019/11/12/2718918/predstoyashti-sabitiya-v-stranata-za-13-noemvri-agentsiya-fokus.html", "text": "*** \r\n \r\nОт 09:00 часа ще се проведе заседание на Народното събрание.  \r\n \r\n*** \r\n \r\nОт 10:00 часа ще се проведе заседание на Министерски съвет.  \r\n \r\n*** \r\n \r\nОт 09:00 часа в Гранд хотел София, зала „Триадица“ ще бъде отпразнуван Световния ГИС Ден 2019. На събитието за поредна година ГИС обществото в България, в лицето на ГИС Алианс, ще събере представители на държавна администрация, академичните среди и бизнеса, на конференция синтезираща опита и иновациите в бранша. Темата тази година е: „ГИС и Инфраструктура за ВиК сектора“. На събитието ще присъстват: Росен Желязков, министър на транспорта, информационните технологии и съобщенията, Джъстин П. Фридман, заместник-посланик на САЩ в България, Красимир Живков, заместник-министър на околната среда и водите и Мария Габриел, еврокомисар \"Иновации и младеж\" в Европейската комисия. \r\n \r\n*** \r\n \r\nОт 09.30 часа – 3 състав, на Софийски градски съд ще гледа дело НОХД № 3959/2019 г. разпоредително заседание срещу Мирослав Николов (бивш шеф на фонд „Земеделие“), обвинен за сключване на неизгодна сделка. \r\n \r\n*** \r\n \r\nОт 9:30 в централата на НЗОК  (ул. „Кричим“-1) – централно  фоайе, ръководството на Български лекарски съюз ще даде кратък брифинг, на който ще очертае основните искания, които съсловната организация ще отстоява по време на преговорния процес по НРД 2020 г. \r\n \r\n*** \r\n \r\nОт 10.00 часа в УПМБАЛ „Св. Йоан Кръстител“ 6-членна китайска делегация, посещаваща България по инициатива на БСП, ще се срещне с проф. д-р Цветомир Димитров и ръководството на болницата. \r\n \r\n*** \r\n \r\nОт 11.00 часа МВР ще даде брифинг по повод втора част от Акция „Зима“. \r\n \r\n*** \r\n \r\nОт 13.00 часа в УМБАЛ „Царица Йоанна“ – ИСУЛ 6-членна китайска делегация, посещаваща България по инициатива на БСП, ще се срещне с проф. д-р Бойко Коруков и негови колеги. \r\n \r\n*** \r\n \r\nОт 12.30 часа в Аулата на Софийския университет „Св. Климент Охридски“ ще се състои публична дискусия на министъра на образованието и науката Красимир Вълчев със студенти на тема: \"Висшето образование в България - предизвикателства и решения\". \r\n \r\n*** \r\n \r\nOт 14.30 часа в зала „Изток“ Народното събрание ще бъде домакин на кръгла маса на тема „Антибиотиците: Използвайте отговорно“. \r\n \r\n*** \r\n \r\nОт 16.00 часа в зала „Рубин“, хотел „Рамада София Сити Център“, ще бъде открита 11–та Национална среща на експертите по програми и проекти в общините. \r\n \r\n*** \r\n \r\nОт 19:00 часа в Драматичен театър „Никола Вапцаров” ще се състои спектакълът „Непоправимо” от Щефан Фьогел на Сливенският драматичен театър. \r\n \r\n*** \r\n \r\nОт 11.00 часа в КЦ „Морско казино“ ще започне пресконференция за представяне постиженията на бургаските състезатели по спортна акробатика на приключилото Европейско първенство в Израел. \r\n \r\n*** \r\n \r\nOт 11.00 чaса в залата на Областна администрация, ученици от шест училища в Бургас ще отбележат заедно Международния ден на толерантността. \r\n \r\n*** \r\n \r\nОт 10.00 часа в Зала 3 на хотел „Черно море“ ще бъде отбелязано мероприятието  \r\n „Дните на медиацията във Варна“, организирани от Камара на медиаторите в България, Окръжен съд- Варна и Институт „Итера“.  \r\n \r\n*** \r\n \r\nОт 15.00 часа в Музея за история на Варна, където ще се проведе Национална кръгла маса „100 години Ньойски мирен договор  27 ноември 1919 – 2019 г.”. Фестивалната програма включва и изложба на карикатури от Първата световна война, като експозицията е подготвена от възпитаници на школата по история към Първа езикова гимназия, с ръководител Нели Димова. \r\n \r\n*** \r\n \r\nОт 9.00 часа в Заседателната зала на Областна администрация - Враца ще се проведе първото заседание на Областната координационна група за учене през целия живот. На заседанието ще се приеме съставът на координационната група и Правилникът за дейността й. \r\n \r\n*** \r\n \r\nОт 15:00 часа в Конферентната зала на Общностния център за деца и семейства, където ще се състоят практически обучения на медицинските специалисти от училищно и детско здравеопазване за съвременни инжекционни техники и боравене с актуални технически средства, свързани с обслужването на болни с диабет. \r\n \r\n*** \r\n \r\nОт 10.00 часа в Регионалния пресклуб на БТА ще се проведе пресконференция на новоизбрания и встъпил в длъжност кмет на община Чупрене Анжело Добричов и общинският съветник Илиян Тонин, който е и председател на Общинската организация на ПП ГЕРБ-Чупрене. \r\n \r\n*** \r\n \r\nОт 09.30 часа ще се проведе акция по кръводаряване под мотото: „В кръвта ти е да спасяваш животи”. \r\n \r\n*** \r\n \r\nОт 17.30 часа,  в читалището ще се проведе изложба и дискусия на тема: „След стената. 30 години по-късно”. \r\n \r\n*** \r\n \r\nОт 17.30 часа в Арт център ще бъде открита изложба на Димитър Петров. \r\n \r\n*** \r\n \r\nВ 09.00 часа в зала 2 на Окръжния съд ще се проведе заседание по делото срещу бившия началник на полицията в Асеновград Димчо Темелков, обвинен в неизпълнение на длъжностните му задължения.  \r\n \r\n*** \r\n \r\nВ 10.00 часа в зала 1 на Окръжния съд ще се проведе заседание по делото срещу Димитър Х., обвинен че при управление на моторно превозно средство – лек автомобил марка „Пежо“ е нарушил правилата за движение и по непредпазливост е причинил смъртта на велосипедиста А. Е. /77 г./.  \r\n \r\n*** \r\n \r\nВ 12.00 часа в офиса на ПП ''Съюз за Пловдив'' на ул. \"Софроний Врачански\" ще се състои пресконференция на съветниците в Общинския съвет от политическата сила. \r\n \r\n*** \r\n   \r\nОт 11.00 часа в зала 712 на Областна администрация-Разград ще заседава Постоянната областна епизоотична комисия.", "date": "2019.11.12", "title": "Предстоящи събития в страната за 13 ноември (Агенция „Фокус“)"}
{"url": "http://www.focus-news.net/news/2019/11/12/2718920/sport-dominika-tsibulkova-slozhi-kray-na-karierata-si.html", "text": "Достигналата до №4 в ранглистата Доминика Цибулкова сложи край на кариерата си. 30-годишната тенисистка приключва с активната си кариера с 8 титли на своята сметка, най-значимата от които е триумфът на финалите на WTA в Сингапур през 2016 г. Финалистка е от Откритото първенство на Австралия 2014 г. Общо Цибулкова има спечелени 8 трофея, а от наградни фондове е заработила близо 14 млн. долара. През март 2017 г. достига до №4 в световната ранглиста, което е личното постижение. Заради различни контузии през тази година Цибулкова изигра едва 13 двубоя, в които записа 4 победи и 9 загуби.", "date": "2019.11.12", "title": "Спорт: Доминика Цибулкова сложи край на кариерата си"}
{"url": "http://www.focus-news.net/news/2019/11/12/2718892/narodnoto-sabranie-prie-na-parvo-chetene-byudzheta-na-doo-za-2020-g.html", "text": "Народното събрание прие на първо четене бюджета на ДОО за 2020 г., предаде репортер на  Агенция \"Фокус\" . \"За\" бюджета гласуваха 121  народни представители, \"против\" - 87 и \"въздържали се\" - 0, с което той бе приет.  \r\nПроектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200 лв. Тази стойност ще се прилага за всички пенсии, без оглед на момента на отпускането им. \r\nПрогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн лв. \r\nВ края на дебатите министърът на социалната политика Бисер Петков заяви, че бюджетът е реалистичен.  \r\nДеница КИТАНОВА", "date": "2019.11.12", "title": "Народното събрание прие на първо четене бюджета на ДОО за 2020 г."}
{"url": "http://www.focus-news.net/news/2019/11/12/2718917/zapochnaha-nagradite-mistar-i-misis-ikonomika-oskarite-na-biznesa.html", "text": "Започнаха наградите „Мистър и Мисис Икономика“ – „Оскарите на бизнеса“, предаде репортер на  Агенция „Фокус“ . На официалната церемония ще бъдат удостоени победители в десет категории: „Мистър Икономика“, „Мисис Икономика“, „Индустрия“, „Финанси и застраховане“, „Търговия и услуги“, „Транспорт и логистика“, „ИКТ, аутсорсинг и бизнес процеси“, Корпоративна социална отговорност“, „Консултантски бизнес/услуги“ и „Земеделие и хранителна промишленост“. Организатори на конкурса са списание \"Икономика\" и най-голямата работодателска организация у нас - Конфедерацията на работодателите и индустриалците в България (КРИБ) , чийто председател Кирил Домусчиев е и част от журито. И десетимата победители ще получат статуетка \"Рибарят и златната рибка\" на Ставри Калинов, превърнала се в символ на конкурса.  \r\nТеодора ПАВЛОВА", "date": "2019.11.12", "title": "Започнаха наградите „Мистър и Мисис Икономика“ – „Оскарите на бизнеса“"}
{"url": "http://www.focus-news.net/news/2019/11/12/2718891/aktsenti-v-sutreshniya-blok-dobro-utro-balgariya-po-radio-fokus-na-13-noemvri.html", "text": "Икономически форум за студенти и млади хора в България с участието на представители на политиката, бизнеса и журналистиката, провежда Студентският съвет на УНСС. Как изглеждат перспективите и предизвикателствата на висшето образование през погледа на младите хора? По тези и други въпроси в сутрешния блок  „Добро утро, България“  на   Радио „Фокус“  ще разговаряме с председателя на Студентския съвет Ангел Стойков. Разнообразна политическа картина в много общински съвети в страната. Имат ли готовност новоизбраните кметове и общински съветници за политика на компромиса и докъде могат да стигнат компромисите, за да се вземат устойчиви решения? Очаквайте коментара на политолога доц. Румяна Коларова. Първите полярници от 28-ата българска антарктическа експедиция заминават за ледения континент. Екипът ще работи по осем научни проекта, в какви области са те, както и за какви изследвания ще е в помощ бъдещата българска лаборатория на Антарктида? Подробностите ще научим от проф. Христо Пимпирев, директор на Българския антарктически институт. По време на инициативата „Вдъхновяващи срещи“ деца от Варна се срещнаха с успели личности и творци, кои са те и повече за проекта, който има и мисията да победи вредното влияние на улицата върху подрастващите, ще научим от репортера ни във Варна Диана Стоева. \r\n  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.11.12", "title": "Акценти в сутрешния блок „Добро утро, България“ по Радио „Фокус“ на 13 ноември"}
{"url": "http://www.focus-news.net/news/2019/11/12/2718919/premierat-boyko-borisov-sabitieto-mistar-i-misis-ikonomika-e-meropriyatie-za-dobri-novini.html", "text": "Събитието „Мистър и Мисис Икономика“ е мероприятие за добри новини. Това каза премиерът Бойко Борисов в своето приветствие по време на официалната церемония по награждаването на конкурса „Мистър и Мисис Икономика“, предаде репортер на  Агенция „Фокус“ .  „Събрали сме се на мероприятие за добри новини. Благодаря на всички вас, които със своите умения, воля, предприемчивост давате възможност икономиката да продължава да расте. В много държави, когато се прави статистиката, се започва от базови стойности, много лесно се проследява развитието на една държава и можете да видите кога е бил застоят на България. От последните 10 години вървим заедно и успоредно все нагоре. Няма такава задлъжнялост в историята на света, каквато има днес в световен мащаб. Това представлява огромен риск, особено за малки държави. Затова ние харчим внимателно и пестеливо: за образованието на първо място. Дуалното обучение все повече се развива и благодаря на всички вас, които издържате паралелки“, добави още премиерът.  \r\nТеодора ПАВЛОВА", "date": "2019.11.12", "title": "Премиерът Бойко Борисов: Събитието „Мистър и Мисис Икономика“ е мероприятие за добри новини"}
{"url": "http://www.focus-news.net/news/2019/11/12/2718922/uchilishtata-po-izkustvata-otpraviha-svoite-poslaniya-da-za-zhivot-chrez-muzika-tants-i-risunki.html", "text": "Гимназисти от националните училища по изкуствата към Министерството на културата се включиха активно в информационната кампания „Да! За живот!“. В един и същи ден на различни места в цялата страна те отправиха своите послания за живот чрез музикални изпълнения, танци, рисунки и специално организиран за събитието флашмоб, съобщиха от  пресцентър на Министерство на културата .Мисията на учениците и техните преподаватели е чрез изкуството да допринесат за по-доброто информиране и разбиране на обществото по темата и с личен пример да покажат съпричастност към кампанията, която организират Министерството на здравеопазването и Изпълнителна агенция „Медицински надзор“.В подкрепа на инициативата се включиха учениците и преподавателите от: Националното училище за фолклорни изкуства „Широка лъка“ в град Широка лъка, Национално училище по изкуствата „Веселин Стоянов“ – Русе, Професионална гимназия за приложни изкуства в Смолян, Националното училище за музикално и танцово изкуство „Добрин Петков” и Националната гимназия за сценични и екранни изкуства в Пловдив, Професионална гимназия по каменообработване в Кунино, Националната художествена гимназия „Димитър Добрович“ в Сливен и Националното музикално училище „Любомир Пипков“ в София. Всички те в знак на съпричастност с кампанията облякоха фланелките „Да! За живот!“ и информираха чрез брошури и поднесени по интересен начин факти своите съученици и съграждани за решенията, които спасяват човешки животи.", "date": "2019.11.12", "title": "Училищата по изкуствата отправиха своите послания „Да! За живот!“ чрез музика, танц и рисунки"}
{"url": "http://www.focus-news.net/news/2019/11/12/2718921/kiril-domuschiev-krib-tova-koeto-biznesat-i-pravitelstvoto-prognoziraha-rast-na-bvp-za-2019-g-se-sluchi-i-toy-e-nad-35.html", "text": "Това, което бизнесът и правителството прогнозираха – ръст на БВП за 2019 г., се случи, имаме над 3,5 % ръст. Това каза в приветствената си реч председателят на КРИБ Кирил Домусчиев по време на официалната церемония по награждаването на конкурса „Мистър и Мисис Икономика“, предаде репортер на  Агенция „Фокус“ .   Той посочи, че наградите са българският „Оскар“ на бизнеса. „Много хора от индустрията, които през годините сме се срещали и в УС на КРИБ, в събития на организацията, а и по бизнеса. Радвам се, че отново УС на КРИБ успя да подбере всички номинирани и да излъчи победителите в различните категории.  Това, което очаквахме, че ще има като ръст на износа и производството, имаме и него. Това, което обещахме на правителството на не една среща, и в присъствието на синдикатите, в ръст на средната работната заплата, и то двуцифрен ръст, мисля, че и това нещо го има. Надявам се, че всички вие ще оцените критериите на журито при избора на победителите в конкурса, това са все доказали се бизнесмени и фирми. Надявам се, че през следващата година ще има повече номинирани, което означава, че бизнесът расте и се развива“, добави още Домусичев.  \r\nТеодора ПАВЛОВА", "date": "2019.11.12", "title": "Кирил Домусчиев, КРИБ: Това, което бизнесът и правителството прогнозираха – ръст на БВП за 2019 г., се случи и той е над 3,5 %"}
{"url": "http://www.focus-news.net/news/2019/11/12/2718923/afp-evo-morales-pristigna-v-meksiko.html", "text": "Бившият президент на Боливия Ево Моралес пристигна в Мексико, където получи политическо убежище. Това се случва два дни след оставката му, която бе подадена заради протестите срещу четвъртия му мандат, предава  AFP . \r\nСамолетът от военновъздушните сили на Мексико, с който летя Моралес, кацна на международното летище в Мексико Сити, където го посрещна външният министър на страната Марсело Ебрард, който смята, че бившият боливийски президент е жертва на „преврат“ \r\n \r\nПревод и редакция:", "date": "2019.11.12", "title": "AFP: Ево Моралес пристигна в Мексико"}
{"url": "http://www.focus-news.net/news/2019/11/12/2718916/beta-sarbiya-vuchich-razgovarya-s-tachi-i-makron.html", "text": "Президентът на Сърбия Александър Вучич заяви днес след срещата с френския и косовския си колега Еманюел Макрон и Хашим Тачи в Париж, че френският лидер иска да има по-голяма роля в решаването на косовския въпрос, но не се е стигнало до „задълбочена среща“. Сръбският лидер отбеляза, че разговорът е бил много „сърдечен, добър, открит и приятелски“, както и че позицията на Белград е „недвусмислена и непроменена“, предава сръбската агенция  „Бета“ . \r\n„Сигурно е, че Европа иска ясна роля в по-нататъшния диалог между Белград и Прищина“, каза Вучич, като отбеляза, че Белград остава на позицията, че първо трябва да премахнат таксите и едва след това диалогът може да продължи. \r\nТой оцени, че френският президент Еманюел Макрон иска да покаже европейски ангажимент за решаване на проблемите на територията на Европа. \r\n„Бях реалистичен, малко песимист“, добави Вучич. \r\nКоментирайки инициативата „малък Шенген“, лидерът на западната ни съседка каза, че Сърбия има нужда от отворен пазар. \r\n„Сърбия има излишък както с Хърватия, така и с Албания и Северна Македония .... Дори да не знаете нищо, бихте разбрали всичко, стига да не сте сръбски опозиционни политици“, отбеляза той. \r\n \r\nПревод и редакция:", "date": "2019.11.12", "title": "„Бета“ (Сърбия): Вучич разговаря с Тачи и Макрон"}
{"url": "http://www.focus-news.net/news/2019/11/12/2718924/boyan-tomov-izdatel-ako-nyamashe-ikonomika-v-balgariya-nyamashe-koy-da-nagrazhdavame-dnes.html", "text": "Ако нямаше икономика в България, нямаше кой да награждаваме днес. Това каза издателят на списание „Икономика“ Боян Томов, който връчи специална награда на „Кока Кола“ за приноса в икономиката на България по време на официалната церемония по награждаването на конкурса „Мистър и Мисис Икономика“, предаде репортер на  Агенция „Фокус“ .   „Искам да благодаря, освен на правителството,  и на бизнеса, който прави инвестиции и отваря работни места. Премиерът си спести да каже колко завода е отворил тази година и колко работни места. Без бизнес, без хора-индустриалци, без хора, които да допринасят за БВП, няма как. Пожелавам успех и през следващата година и на правителството, и на премиера. Надявам се на повече инвестиции и работни места. Това е важно не само за инвеститорите и правителството, а и за хората в България“, посочи още той.  \r\nТеодора ПАВЛОВА", "date": "2019.11.12", "title": "Боян Томов, издател: Ако нямаше икономика в България, нямаше кой да награждаваме днес"}
{"url": "http://www.focus-news.net/news/2019/11/12/2718896/natovareno-e-dvizhenieto-po-am-trakiya-v-kraya-na-rabotniya-den.html", "text": "Натоварено е движението по АМ \"Тракия\" в края на работния ден. Трафикът и по останалите пътищата в Сливен и областта е интензивен,  но без задръствания, съобщиха от   Областно пътно управление - Сливен . Пътните настилки са сухи и нормално проходими. \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС : \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.", "date": "2019.11.12", "title": "Натоварено е движението по АМ \"Тракия\" в края на работния ден"}
{"url": "http://www.focus-news.net/news/2019/11/12/2718929/gen-konstantin-popov-byudzhetat-za-otbrana-prez-2020-e-uvelichen-i-e-edin-ot-nay-dobrite-koito-sme-imali-prez-godinite.html", "text": "Бюджетът за отбрана през 2020 година е един от най-добрите. Това каза в интервю за предаването  „Това е България“  на  Радио „Фокус“  ген. Константин Попов, председател на парламентарната комисия по отбрана. „За първи път се преодолява психологическата граница и имаме бюджет от над 2 млрд. лева и той е два пъти по-висок от този, който имахме преди 6 години. Спазва се изискването за нарастване на разходите за отбрана и има абсолютно точни цифри – 1,61% от нарасналия ни БВП, което дава възможност на хората от Министерството на отбраната и на ръководния състав да планира точно и ясно, да знае какво да преследва като свои цели в бъдеще“, обясни той. Според ген. Константин Попов е нормално опозицията да критикува бюджета за отбрана. „ Отбраната е приоритет на правителството и се надявам този бюджет да бъде приет от Народното събрание“, допълни ген. Попов. По думите му държавата полага необходимите усилия, за да противодейства на рисковете и заплахите пред националната сигурност. „Говореше се преди известно време, след като парите за нов боен самолет бяха преведени авансово - над 2 млрд. лева, че това ще спре другите проекти за модернизация, но това не е факт. В централния бюджет, но в името на добрата отбрана и повишаване на бойните способности, са планирани средства за Военноморските сили, Сухопътните войски, за развитие на структурата на ВВС, както и допълнително около 85 млн. лева за други проекти. Това е добрият подход, когато парите се дават за бойни способности, за да отреагираме на тази непредвидима ситуация, в която сме, както  и към многото заплахи, които има“, каза още ген. Константин Попов. \r\nЦоня СЪБЧЕВА", "date": "2019.11.12", "title": "Ген. Константин Попов: Бюджетът за отбрана през 2020 е увеличен и е един от най-добрите, които сме имали през годините"}
{"url": "http://www.focus-news.net/news/2019/11/12/2718931/sport-lyokler-s-nakazanie-na-startovata-reshetka-v-braziliya.html", "text": "Пилотът на Ферари Шарл Льоклер ще получи наказание на стартовата решетка в Гран При на Бразилия този уикенд заради проблеми със задвижващата система, заяви шефът на тима Матиа Биното. В предишния кръг в Остин пилотът от Монако имаше проблеми c течното масло и се наложи задвижващата му система да бъде сменена c по-стара от предишнaтa втoрa cпeцификaция. Очаква се наказанието на Льоклер да бъде от поне 10 позиции. Той е четвърти в класирането с 249 точки - с 14 точки повече от Макс Верстапен и 19 от съотборника си Себастиан Фетел.", "date": "2019.11.12", "title": "Спорт: Льоклер с наказание на стартовата решетка в Бразилия"}
{"url": "http://www.focus-news.net/news/2019/11/12/2718927/ministar-temenuzhka-petkova-vie-ste-dvigatelyat-na-ikonomicheskiya-rastezh-na-stranata.html", "text": "Вие сте двигателят на икономическия растеж на страната. Това каза министърът на енергетиката Теменужка Петкова по време на официалната церемония по награждаването на конкурса „Мистър и Мисис Икономика“, предаде репортер на  Агенция „Фокус“ . Тя връчи наградата в категорията „Земеделие и хранителна промишленост“.  \r\nТеодора ПАВЛОВА", "date": "2019.11.12", "title": "Министър Теменужка Петкова: Вие сте двигателят на икономическия растеж на страната"}
{"url": "http://www.focus-news.net/news/2019/11/12/2718928/prof-mihail-konstantinov-nablyudavat-se-masovi-greshki-ot-izbiratelite-pri-byuletinata-za-obshtinski-savetnitsi.html", "text": "Наблюдават се масови грешки от избирателите при бюлетината за общински съветници на местни избори. Това каза в интервю за предаването  „Това е България“  на  Радио „Фокус“  проф. Михаил Константинов, председател на съвета на директорите на „Информационно обслужване“ и бивш зам.-председател на ЦИК. Той коментира, че този факт трябва да бъде анализиран и след като преминат изборните страни, да се отворят чувалите с бюлетини в секциите, в които тези грешки са драстични, за да се разбере защо това се случва. Проф. Константинов припомни, че броят на недействителните бюлетини на местните избори тази година и на изборите през 2015-та е практически един и същ - средно 8,5%. „Тези недействителни гласове са странно разпределени - за общински съветници са 15%, а за различните видове кметове са 4%. През 2011 година, когато нямаше преференции, тогава недействителните гласове бяха 6%. На последните два избора те скочиха три пъти и очевидно за това има някаква причина“, обясни проф. Михаил Константинов. Няколко са хипотезите в тази посока, сред тях и това, че избирателите отбелязват преференция, но не отбелязват партия.  \r\nЦоня СЪБЧЕВА", "date": "2019.11.12", "title": "Проф. Михаил Константинов: Наблюдават се масови грешки от избирателите при бюлетината за общински съветници"}
{"url": "http://www.focus-news.net/news/2019/11/12/2718925/ministar-nikolina-angelkova-predstoi-da-obyavim-spetsialen-mehanizam-za-nasarchavane-na-organiziraniya-turizam-chrez-reklamata.html", "text": "Предстои да обявим специален механизъм за насърчаване на организирания туризъм чрез рекламата. Това каза министърът на туризма Николина Ангелкова по време на официалната церемония по награждаването на конкурса „Мистър и Мисис Икономика“, предаде репортер на  Агенция „Фокус“ . „Искам да благодаря на премиера Бойко Борисов за това, че подкрепят сектор „Туризъм“  да се развива, защото той е хоризонтален и без тяхната подкрепа няма да имаме положителните резултати, които секторът постига. Откакто има Министерство на туризма, ние успяхме да устоим и да запазим постигнато през последните години“, допълни още тя.  \r\nТеодора ПАВЛОВА", "date": "2019.11.12", "title": "Министър Николина Ангелкова:  Предстои да обявим специален механизъм за насърчаване на организирания туризъм чрез рекламата"}
{"url": "http://www.focus-news.net/news/2019/11/12/2718932/kmetat-na-sofiya-yordanka-fandakova-mozhete-da-razchitate-na-rabotata-mi-v-noviya-mandat-za-privlichane-i-podkrepa-na-biznesa-privlichane-na-investitsiite.html", "text": "Можете да разчитате на работата ми в новия мандат за привличане и подкрепа на бизнеса, привличане на инвестициите. Това каза кметът на София Йорданка Фандъкова по време на официалната церемония по награждаването на конкурса „Мистър и Мисис Икономика“, предаде репортер на  Агенция „Фокус“ . „Това е първото публичното ми събитие, след като днес положих клетва за новия си мандат. Днес обявих нов ресор със зам. кмет по дигитализация, защото чрез технологиите можем да правим по-добре административното обслужване за хората. Подготвяме и много други неща, които да са в подкрепа на икономиката на града. Надявам се, че в следващите години София ще може да привлече и производители във всикотехнологичните производства“, добави още тя.  \r\nТеодора ПАВЛОВА", "date": "2019.11.12", "title": "Кметът на София Йорданка Фандъкова: Можете да разчитате на работата ми в новия мандат за привличане и подкрепа на бизнеса, привличане на инвестициите"}
{"url": "http://www.focus-news.net/news/2019/11/12/2718933/yeni-safak-irak-vizhda-turtsiya-kato-alternativa-za-iznosa-na-neft-ot-regiona-na-basra.html", "text": "Ирак вижда Турция като възможен алтернативен път за износ и транзит на нефт от богатия на петрол регион Басра, който загуби голяма част от експорта си заради протестите в страната. Това заяви министърът на нефта на Ирак Фалах Аламри Джасим, цитиран от турското издание  Yeni Safak . \r\nИрак призовава турските инвеститори да разширят проектите за тръбопроводи от Басра до Джейхан и да реабилитират стратегически тръбопроводи, за да развият богатия на петрол град Басра, заяви Джасим. \r\nИрак поставя специален акцент върху енергийните коридори с Турция в търсенето на алтернативни експортни пътища, каза Аламри. \r\nТой определи Арабския залив като основен маршрут за износа на иракски нефт, но заяви, че страната също се нуждае от гъвкавост в своите маршрути за износ на нефт. \r\nТъй като напрежението в Арабския залив може да прекъсне транспортирането на иракски нефт до международните пазари, страната, чиято икономика е силно зависима от приходите от износ на суров петрол, търси алтернативни експортни пътища. Имайки предвид, че Сирия не е подходящ избор за инвестиции поради съображения за безопасност, Турция и Йордания се разглеждат като варианти за нови маршрути за петрола на Басра. \r\nОсновната цел на Багдад е да диверсифицира своите експортни пътища за петрол, каза Аламри и добави, че диверсификацията на експортните ресурси и маршрути зависи от нуждите на Ирак, политическата и икономическата ситуация и сигурността на тръбопроводите. \r\nПо-голямата част от доказаните запаси на нефт в Ирак са в южната част на страната и конкретно 60% от всички доказани запаси на нефт в Ирак са разположени в района на Басра с износ на над 3 милиона барела петрол на ден. \r\nАламри заяви, че развитието и сигурността на богатия на петрол град ще бъдат гарантирани, когато необходимите експортни планове и проекти се разширят. \r\nТурция участва в много проекти в иракския енергиен сектор и е известна като един от най-големите инвеститори в Ирак, посочи министърът. \r\n„Всъщност всички чуждестранни инвеститори в Ирак се конкурират помежду си“, отбеляза той и добави, че Китай, който е на първо място по инвестиции в енергия, особено в Басра, е следван от компании в САЩ, Южна Корея и Русия. \r\nИрак има за цел да удвои производството на петрол до 2030 г. \r\nЕнергийните отношения, които бяха един от проблемите между Анкара и Багдад, се обърнаха на нова страница, когато Турция се присъедини към администрацията на Багдад, след като иракското кюрдско регионално правителство проведе „референдум за независимост“ на 25 септември 2017 г. \r\nИрак, който произвежда повече от 3,5 милиона барела на ден има за цел да удвои производството си на нефт до 2030 г. В съответствие с тази цел Багдад отпусна инвестиционен бюджет от около 7 милиарда долара в началото на 2019 г. за разработване на пет гигантски нефтени находища в региона на Басра. \r\nВъпреки това, антиправителствените протести, които започнаха на 1 октомври и се разпространиха в цялата страна, породиха големи разходи за икономиката на страната, особено в търговията с петрол. След като демонстрантите затвориха главното пристанище на Ирак в Умм Касър близо до Басра, дейностите по вноса и износа на страната бяха затруднени. \r\nНа 3 октомври иракският премиер Адел Абдул-Махди призова за връщане към нормалния живот и заяви, че заплахата за нефтената промишленост, блокирането на достъпа до пристанищата и забавянето на влизането на търговски стоки в Ирак са причинили повишаване на цените. \r\n \r\nПревод и редакция:", "date": "2019.11.12", "title": "Yeni Safak: Ирак вижда Турция като алтернатива за износа на нефт от региона на Басра"}
{"url": "http://www.focus-news.net/news/2019/11/12/2718937/prof-mihail-konstantinov-izborniyat-kodeks-e-dobar-no-mozhe-da-bade-usavarshenstvan.html", "text": "Изборният кодекс е добър, но може да бъде усъвършенстван. Това каза в интервю за предаването  „Това е България“  на  Радио „Фокус“  проф. Михаил Константинов, председател на съвета на директорите на „Информационно обслужване“ и бивш зам.-председател на ЦИК. Проф. Константинов подчерта, че законът е изключително подробен и определя всички изборни процедури в най-малки детайли. „Идеята за Изборен кодекс се лансира още през 1997 година и 20 години по-късно тя беше реализирана. Този Изборен кодекс според мен е добър, което не значи, че не трябва да се усъвършенства“, коментира експертът. Проф. Константинов обясни, че има разлика между указанията и числовите параметри в Изборния кодекс. „Когато искате ремонт на Изборния закон, той трябва да не е преди изборите, а след изборите. Друг е въпросът дали това, което се иска, е разумно. Сега е времето за обсъждане на тези въпроси, но работата да бъде свършена докрай, а решенията трябва да се вземат при максимално съгласие“, коментира проф. Константинов. По отношение на секциите извън страната експертът посочи, че за всичките девет парламентарни избора от 1991 година насам общо са разменени 15 депутатски места. „Гласуването в чужбина е важно от психологическа гледна точка, за да поддържаме емоционалната връзка на българите в чужбина с родината, но електорален ефект няма“, обясни проф. Константинов. Според него изчистването на изборните списъци от мъртви души може да стане чрез активна регистрация. \r\nЦоня СЪБЧЕВА", "date": "2019.11.12", "title": "Проф. Михаил Константинов: Изборният кодекс е добър, но може да бъде усъвършенстван"}
{"url": "http://www.focus-news.net/news/2019/11/12/2718936/nimh-utre-shte-e-predimno-oblachno-s-temperaturi-mezhdu-16-i-21-gradusa.html", "text": "Утре ще е предимно облачно с температури между 16 и 21 градуса. Това каза за  Агенция „Фокус“  дежурният синоптик Георги Цеков от  Националния институт по метеорология и хидрология . \r\nПрез нощта увеличението на облачността от запад ще продължи. Превалявания ще има главно в югозападните райони. Минимални температури между 8° и 13°. Утре ще е предимно облачно. Валежите в Югозападна България ще се усилят и на места ще са значителни. Вятърът ще е от югоизток, предимно умерен. Максималните температури ще са между 16° и 21°, на места в Североизточна България - до 23-24°. \r\nНад Черноморието облачността ще е значителна, но ще се задържи без валежи. Ще духа умерен изток-югоизточен вятър. Максималните температури на въздуха ще са между 17° и 20°. Температурата на морската вода е 17°. Вълнението на морето ще се усили до 3 бала= \r\nНад планините няма да е подходящо за туризъм. Ще е облачно и ветровито. Дъждовно ще е над Рило-Родопския масив и на места там количествата на валежа ще са значителни. По най-високите върхове на Рила и Пирин дъждът ще преминава в сняг. Вятърът ще е силен на моменти и бурен от юг. Максималната температура на височина 1200 метра ще е около 13°, на 2000 – около 6°. \r\nАтмосферното налягане е по-ниско от средното за месеца и ще продължи да се понижава. \r\nВ четвъртък ще преобладава облачно време. Все още ще превалява, на повече места в източната половина от страната, но от югозапад валежите ще спират, по-късно и облачността ще се разкъса. Вятърът ще остане от югоизток, ще бъде предимно умерен. Минималните температури ще бъдат предимно между 9° и 14°, а максималните - между 14° и 19°. В петък и и събота вятърът ще бъде от юг-югозапад, предимно слаб. Ще е без валежи, на места в низините и котловините - с ниска облачност. Временни разкъсвания и намаления на облачността ще има в следобедните часове. Максималните температури ще бъдат предимно между 15° и 20°, минимални - между 6° и 11°. В планините и планинските райони ще бъде предимно слънчево, с разкъсана висока облачност; отново ще се затопли.", "date": "2019.11.12", "title": "НИМХ: Утре ще е предимно облачно с температури между 16 и 21 градуса"}
{"url": "http://www.focus-news.net/news/2019/11/12/2718934/afp-maykal-bluumbarg-ofitsialno-se-vklyuchi-v-prezidentskata-nadprevara-v-sasht.html", "text": "Милиардерът бизнесмен Майкъл Блуумбърг призова за победа над Доналд Тръмп на президентските избори през 2020 година, след като предприе официални стъпки за включване в първичните избори на Демократическата партия, предава  AFP . \r\n„Официално подадох документи в Арканзас за включване в първичните избори на Демократическата партия“, написа в „Туитър“ бившият кмет на Ню Йорк, четири дни, след като направи същото в Алабама. И двата щата имат ранни крайни срокове за регистрация. \r\n„Трябва да победим Тръмп. Той ни провали във всичко“, добави 77-годишният бизнесмен. \r\n \r\nПревод и редакция:", "date": "2019.11.12", "title": "AFP: Майкъл Блуумбърг официално се включи в президентската надпревара в САЩ"}
{"url": "http://www.focus-news.net/news/2019/11/12/2718930/daily-express-poslednata-anketa-pokazva-prednina-ot-14-na-konservatorite-pred-leybaristite.html", "text": "Консервативната партия увеличи сериозно преднината си пред лейбъристите на фона на обявлението от Найджъл Фараж, че „Партия Брекзит“ няма да изправя кандидати за места, които понастоящем се държат от торите, пише британското евроскептично издание  The Daily Express . \r\nПоследното проучване на общественото мнение за предсрочните парламентарни избори на 12 декември, проведено от YouGov за вестник The Times, дава 14% преднина на Консервативната партия пред лейбъристите. Данните, събрани от 11-12 ноември, за първи път показват, че партията на Борис Джонсън е получила над 40% от гласовете в анкета на YouGov от създаването на „Партия Брекзит“ през февруари. Проучването постави \"торите\" на 42 процента, а Лейбъристката партия на Джереми Корбин е на второ място - на 28 процента. \r\nАнкетата показва срив на „Партия Брекзит“ от 9 на 4 процента, в сравнение с проучване, направено само няколко дни по-рано – на 8 ноември. \r\nЛибералдемократическата партия остава трета с 15%. \r\nИзследването разкрива и увеличение на дяла на гласовете на двете партии, който е достигнал 70 процента - най-високото в анкетата на YouGov от март. \r\nКрис Къртис, който работи за социологическата компания, заяви, че през юни делът на двете партии е бил едва 36 процента. \r\n  \r\nПревод и редакция:", "date": "2019.11.12", "title": "Daily Express: Последната анкета показва преднина от 14% на консерваторите пред лейбъристите"}
{"url": "http://www.focus-news.net/news/2019/11/12/2718938/d-r-plamen-konov-veterinar-ot-dosega-konstatiranite-sluchai-na-afrikanska-chuma-edva-01-sa-otkriti-v-stopanstvata-tip-zaden-dvor.html", "text": "От досега констатираните случаи на африканска чума, едва 0.1% са открити в стопанствата тип „заден двор“. Това каза за  Радио „Фокус“ – Бургас  д-р Пламен Конов, председател на Български ветеринарен съюз за област Бургас. По думите му статистиката сочи, че около 0.5% са откритите положителни проби на болестта при дивите прасета – отстреляни или открити мъртви, а около 10.5% са констатираните случаи в промишлените комплекси. „Проблемът може да се каже, че не е толкова в стопанствата тип „заден двор“ и в дивата природа, колкото в намалените мерки, ограничаващи движението, към и от големите свинекомплекси. Може да звучи малко парадоксално, но, за съжаление, такава е статистиката. Това показва, че работата на ветеринарните лекари, които са на терен всеки ден и обслужват т.нар. стопанства тип „заден двор“ наистина дава резултати“, посочи още ветеринарят. Според него овладяването на разпространението на африканска чума в тези стопанства е именно благодарение на своевременните действия и работата на ветеринарните лекари във фермите, които те обслужват.  \r\nМария ПОПЧЕВА", "date": "2019.11.12", "title": "Д-р Пламен Конов, ветеринар: От досега констатираните случаи на африканска чума, едва 0.1% са открити в стопанствата тип „заден двор“"}
{"url": "http://www.focus-news.net/news/2019/11/12/2718940/77-sluchaya-na-varitsela-sa-registrirani-v-oblast-montana.html", "text": "77 случая на варицела са регистрирани в област Монтана от 1 октомври до 5 ноември, съобщиха за  Радио „Фокус“ – Видин  от Регионалната здравна инспекция в Монтана. Заболяваемостта е 59,40 промила. Най-висока  Най-висока е заболяемостта във възрастовата група от 1-4г. – 1092 промила, следва възрастовата група 5-9г. със заболяемост – 357,20 промила и възрастовата група 10-14г със заболяемост 49,76 промила. Повече от половината случаи са на мъже, под 50% от случаите са на жени.  \r\nВарицелата е едно от най-честите инфекциозни вирусни заболявания в детска възраст. В редица случаи ненавременното лечение води до много сериозни усложнения за здравето.", "date": "2019.11.12", "title": "77 случая на варицела са регистрирани в област Монтана"}
{"url": "http://www.focus-news.net/news/2019/11/12/2718942/fotodokumentalnata-izlozhba-pogromat-na-bosilegradsko-15-16-may-1917-godina-shte-bade-predstavena-v-blagoevgrad.html", "text": "На 14 ноември от 17:00 часа във фоайето на регионален исторически музей - Благоевград ще бъде открита фотодокументална изложба „Погромът на Босилеградско 15 – 16 май 1917 година”. Това съобщи за  Радио „Фокус“ – Пирин  Здравка Димитрова, отдел „Връзки с обществеността. Събитието е по повод 100 години от подписването на несправедливия Ньойски договор. Автор на изложбата е доц. д-р Ангел Джонев. Използвани са документи от Централен държавен архив, Научен архив на Българска академия на науките, Държавен военноисторически архив-В.Търново, Държавен архив – Кюстендил и РИМ - Кюстендил. \r\nЛивия НИНОВА", "date": "2019.11.12", "title": "Фотодокументалната изложба „Погромът на Босилеградско 15 – 16 май 1917 година“ ще бъде представена в Благоевград"}
{"url": "http://www.focus-news.net/news/2019/11/12/2718943/s-konkretni-merki-i-s-pomoshtta-na-partnyori-se-ochakva-da-badat-postignati-tselite-na-natsionalna-programa-za-razvitie-balgariya-2030-obzor.html", "text": "Днес се проведе заседание на Националния съвет за тристранно сътрудничество по проекта на Национална програма за развитие \"България 2030“. Програмата е рамков стратегически документ от най-висок порядък в йерархията на националните програмни документи, детерминиращ визията и общите цели на политиките за развитие във всички сектори на държавното управление. Основните три цели в програмата са Технологична трансформация, Демографски подем и Намаляване на неравенствата. Зам.-министърът на финансите Маринела Петрова заяви, че програмата ще се променя през следващата година. Тя посочи, че се предвижда документът с всички съпътстващи анализи да бъде одобрен от Министерски съвет до края на 2020 г. \"Ние разглеждахме Национална програма за развитие \"България 2030\" за частта \"визия, приоритети и цели\". На база на това, ще доразвием детайлите с конкретни мерки и с помощта на социални партньори, за да постигнем целите и приоритетите, които са заложени\", допълни Петрова. По думите й са дефинирали тези приоритети на базата на постигнатото до момента. Петрова посочи още, че имат ясна представа и за това какви са финансовите показатели спрямо целите. Пламен Димитров от КНСБ изтъкна, че имат няколко позитивни коментара по отношение на предложената Национална програма за развитие \"България 2030\" и доста критики, които са изложили на самото заседание. По думите му е похвално, че програмата стъпва върху целите на ООН за дългосрочно развитие, но тези цели не са достатъчни. Димитров е на мнение, че програмата трябва да бъде доработена. Ваня Григорова от КТ \"Подкрепа\" допълни, че в следващия вариант на програмата биха искали да се наблегне на сивия сектор. По думите ѝ преди да бъде започната програмата \"България 2030\" е трябвало да се направи анализ на това какво сме успели да постигнем по програма \"България 2020\", какво не сме успели да постигнем и защо. \r\nЗорница КОСТАДИНОВА", "date": "2019.11.12", "title": "С конкретни мерки и с помощта на партньори се очаква да бъдат постигнати целите на Национална програма за развитие \"България 2030“ (ОБЗОР)"}
{"url": "http://www.focus-news.net/news/2019/11/12/2718945/119-proverki-sa-izvarsheni-ot-darzhavno-lovno-stopanstvo-sherba.html", "text": "Две моторни превозни средства, една каруца и три пространствени кубически метра дърва за огрев са задържани по време на 119 проверки в Държавно ловно стопанство - Шерба. Това съобщи за  Радио „Фокус“ – Варна   Татяна Димитрова, експерт „Връзки с обществеността“ в Североизточното държавно предприятие. На бракониерите са съставени два акта и пет констативни протокола. 20 акта са написали служители на ДГС-Генерал Тошево по време на 96 проверки на територията на поделението. При седем обхода в ДГС-Варна са задържани пет кубика дърва за огрев, а на бракониерите са съставени десет акта. 150 са инспекциите в ДГС-Цонево, при които са задържани един автомобил и един пространствен кубически метър дърва. Горските са съставили за нарушенията два акта и един констативен протокол. Продължават обходите във всички териториално поделения, за да бъдат своевременно открити диви свине с нетипично поведение или трупове на животни, които е възможно да са заразени с АЧС. 2313 проверки са извършили през последните две седмици служители на 18 стопанства в системата на Североизточното държавно предприятие. Задържани са близо 30 пространствени кубически метра дърва за огрев, които са били незаконно добити, както и 6 каруци и 3 моторни превозни средства. На нарушителите са съставени 42 акта и 11 констативни протокола по Закона за горите. Най-много са проверките при ловците – 1058.  \r\nДесислава ВАСИЛЕВА", "date": "2019.11.12", "title": "119 проверки са извършени от Държавно ловно стопанство – Шерба"}
{"url": "http://www.focus-news.net/news/2019/11/12/2718944/d-r-kristiyan-kirilov-obs-svishtov-predvid-raznoobrazniya-sastav-na-mestniya-parlament-ochakvat-konstruktiven-dialog-a-ne-bezpochveni-politicheski-napadki.html", "text": "Разнообразният състав на новия Общински съвет в Свищов ще е полезен за развитието на региона. Това каза в ефира на  Радио „Фокус“ – Велико Търново  д-р Кристиян Кирилов, председател на структурата. Той уточни и, че очаква през следващите четири години работата да е съпътствана с конструктивен диалог, а не с безпочвени политически заяждания. „Разбира се, когато имаме хора от различни професионални направления, хора от различни гилдии в нашия град, смятам, че това ще е добре за развитието на нашето общество. Спорове, винаги ще има, защото в тях се ражда и истината. Смятам, че когато имаме конструктивен диалог и чуваемост  по между си, ще можем да вземем важните за нас решения“, допълни още председателят. Той благодари на гражданите за активността им в предизборната кампания и в изборния ден, както и на опонентите си – за ползотворните дебати, в които всички са съумели да запазят „добрият тон“.  \r\nЛуиза ТРАНЧЕВА", "date": "2019.11.12", "title": "Д-р Кристиян Кирилов, ОбС – Свищов: Предвид разнообразния състав на местния парламент, очакват конструктивен диалог, а не безпочвени политически нападки"}
{"url": "http://www.focus-news.net/news/2019/11/12/2718926/washington-examiner-sayuznitsite-na-fetullah-gyulen-sa-mnogo-zagrizheni-che-toy-shte-bade-predaden-na-turtsiya.html", "text": "Президентът на Турция Реджеп Таийп Ердоган пристига в Белия Дом в сряда на фона на високото напрежение между Анкара и Вашингтон. Това напрежение ще се почувства най-силно в религиозното убежище на 200 мили северно в планините Поконо, домът на Фетуллах Гюлен, немощен ислямски проповедник, който направи своя мисия да насърчава умереното, нодернизирано лице на исляма пред милиони последователи по света – или човек, който заговорничи да свали Ердоган, в зависимост от гледната ви точка, пише американското консервативно издание  Washington Examiner  в материал, представен без редакторска намеса. \r\nОт години Ердоган иска екстрадицията на проповедника. И сега, след офанзивата на Анкара за изтласкване на кюрдсите формирования от „зоната за сигурност“ в Североизточна Сирия, заплахата от американски санкции и  държавна банка, обвинена в измама в нюйоркския съд, последователи на 78-годишния Гюлен се страхуват, че може той да бъде използван като пешка в по-голяма игра. \r\n„Ние сме много загрижени“, заяви Алп Асландаган, изпълнителен директор на Алианса за споделени ценности и съюзник на Гюлен. „Знаем, че отношенията между САЩ и Турция са много ценни за САЩ“, каза Асландаган. „Турция има много ценни активи и улеснява важни операции. Ние сме много притеснени, че правителството на Ердоган може да използва това като лост, за да получи Гюлен“. \r\nПроповедникът не е много известен в САЩ и никога не е виждан извън имението си от 26 акра в Сейлорбърг, където живее от 1999 година. Бившата ложна хижа бе купена от движението му, за да подслонява летни мюсюлмански лагери, но бе превърната в дом и убежище, когато Гюлен се премести в САЩ. \r\nТой пристигна след призиви на своите лекари, които го посъветваха, че сърцето му няма да издържи още дълго в напрегната политическа атмосфера на Турция.  \r\nВъпреки че гледа да не се набива на очи, неговото присъствие влияе на членовете на кръга около Тръмп и хвърля сянка върху регионалната политика. \r\nТурция твърди, че Гюлен е бил ръководител на неуспешния преврат през 2016 г. Около 300 души загинаха по време на опит на армейските офицери да завземат властта, който се провали в рамките на часове. \r\nПоследва прочистване на държавните служби, съдебната система и въоръжените сили. Десетки хиляди бяха задържани или отстранени от постовете си, много от тях са последователи на Гюлен и неговата глобална мрежа от благотворителни организации, бизнеси и училища. \r\nАсландаган заяви, че Гюлен винаги е отричал всяко участие и ще се подложи на независимо международно разследване. \r\n„Това беше шоу-преврат, направен, за да осигури повод за елиминирането на противниците“, твърди той. \r\nРегионалните наблюдатели не са толкова сигурни. Ник Данфорт, старши гостуващ сътрудник в германския фонд „Маршал“, заяви, че има консенсус, че гюленистите са замесени и може би са имали ръководна роля. \r\n„Въпреки това, турското правителство не е представило конкретни доказателства, които свързват самия Гюлен с преврата от вида, който би бил необходим за осигуряване на екстрадиция в американския съд“, каза той. \r\nЕрдоган е намерил влиятелни съюзници в преследването си на духовника. \r\nПървият съветник на Тръмп по национална сигурност Майкъл Флин беше лобист на бизнесмен, свързан с правителството на Ердоган, докато той съветваше кампанията през 2016 г. В изборния ден той написа статия за The Hill, в която описа Гюлен като „радикален ислямист“. \r\nИзпадането на Флин от кръга на Тръмп не попречи на Руди Джулиани да поеме каузата и той повдига въпроса толкова често по време на визитите си в Белия Дом, че бивш служител в администрацията описва това, като негово хоби, както твърди The Washington Post. \r\nПрез миналата година се появи информация, че администрацията на Тръмп обмисля да предаде Гюлен, за да разсее напрежението в Близкия Изток. Но планът да се използва Гюлен, притежател на зелена карта с правото да живее в САЩ, за да бъде убеден Ердоган да облекчи натиска върху Саудитска Арабия след убийството на журналиста Джамал Хашоги в Анкара, не стигна до никъде. \r\nНо регионалните експерти очакват въпросът да бъде повдигнат отново в сряда. \r\n„Те го правят всеки път“, твърди друг бивш служител в администрацията. „Няма да ме изненада изобщо, ако излязат с идеята, че предаването на Гюлен може да помогне за облекчаване на всички останали напрежения“. \r\nИ има много други напрежения. Конгресът наскоро разгневи Анкара, като призна клането на 1,5 милиона арменци през 1915 г. като геноцид. А в неделя съветникът по националната сигурност на Тръмп каза, че Турция ще бъде изправена пред санкции, ако не се откаже от наскоро закупените си руски системи за противовъздушна отбрана С-400, които заплашват американските военни самолети F-35. След това е Halkbank на Турция, която е обвинена в корупция в Ню Йорк. \r\nМиналата седмица Ердоган каза, че всичко ще бъде на масата. \r\n„Разбира се, ще обсъдим зоната за сигурност в Сирия и завръщането на бежанците. Ще обсъдим С-400, F-35, нашия търговски оборот от 100 милиарда долара. Също така ще обсъдим битката с ФЕТО и въпроса с Halkbank“, заяви Ердоган, като използва абревиатурата на турското правителство за „Фетулахистката терористична организация“. \r\nСтратегията му, каза Данфорт, е да използва отношенията си с Тръмп, за да защити Турция от по-враждебни настроения другаде в правителството. Но това не би му помогнало да се добере до възрастния духовник в Пенсилвания. \r\n„Имаме действащо върховенство на закона, което означава, че той не може да нареди да екстрадират Гюлен по този начин“, заяви той. \r\n \r\nПревод и редакция:", "date": "2019.11.12", "title": "Washington Examiner: Съюзниците на Фетуллах Гюлен са „много загрижени“, че той ще бъде предаден на Турция"}
{"url": "http://www.focus-news.net/news/2019/11/12/2718939/stolichniyat-obshtinski-savet-provede-parvoto-si-zasedanie-obzor.html", "text": "Столичният общински съвет проведе първото си заседание. Заседанието ще започна с приветствия от  областния управител Илиан Тодоров . „Пуснете гражданите напред, нека те да Ви водят, следвайте техните желания и нужди, осланяйте се на диалога си с тях. Не забравяйте никога, че Вие само изпълнявате тяхната воля. Независимо дали решенията са трудни, важно е резултатите да са полезни за тях“, каза Тодоров. „В мое лице и в лицето на областната администрация за всяка идея, действие и позиция в полза на столичани, ще намерите подкрепа. Пожелавам Ви смислени дискусии, отговорни решения и мандат, който не просто ще постигне повече, а ще направи качествено и различно управлението на София и ежедневието на софиянци“, пожела Тодоров. Новите общински съветници, избраните за кметове на райони и на кметства положиха клетва и им бяха връчени удостоверения.  \r\n Председателят на Общинската избирателна комисия Полина Витанова  пожела на новите общински съветници да работят компотентно и упорито в полза на всички граждани. „Да вземате правилните решения като загърбите личните си интереси и политически пристрастия. Да изграждате доверие и да получавате подкрепа. Пожелавам ви много успехи, бъдете здрави и приемайте с мъдрост и търпение предизвикателствата в ежедневието. Успешен мандат на всички вас!“, пожела Витанова. Заседанието бе ръководено до избора на нов председател от най-възрастния общински съветник - Грети Стефанова от \"Демократична България\".    \r\nСлед като положи клетва  кметът на столична община Йорданка Фандъкова  заяви, че врата й винаги отворена за разговори, за идеи, за решения. „Това, което няма да приема и няма да подкрепя е популизъм и опити да се използва града, за да се решават партийни задачи“, каза тя. „До месец ще предложа на общинския съвет структурни промени в работата на общината, които да гарантират по-голяма бързина на работата, повече контрол и повече публичност. Затова предлагам и нови ресори – строителство, дигитализация и инвестиции, транспорт – това са големите мотори на промяната за София и това е начинът да увеличим скоростта на развитие“, съобщи кметът на София.  \r\nИзказване направи  председателят на групата ГЕРБ/СДС в общински съвет Малина Едрева . Тя подчерта, че очаква надграждане надграждане на действията срещу корупцията и разчита на приноса на общинските съветници в този процес. „Искам да напомня, че истинската работа е тук и нека градът ни не се превръща в подготвителна сцена за парламентарните избори. Полето на работа на общината е различно от това на държавата, затова ви призовавам да бъдем мъдри и конструктивни“, уточни тя.  \r\n Лидерът на БСП – София Калоян Паргов  коментира пред журналисти, че в София има променена политическа конфигурация. „Избирателите в София показаха различно мнение и виждане по отношение на новата конфигурация в Общинския съвет. Който от сега не разчете и я пренебрегне, няма да му е лесно в този мандат. Видяхте и заявките от страна на различните политически групи и единични съветници. Това всичко показва, че ще имаме много интересен, много динамичен мандат с така доста интересни решения или неочаквани обрати по един или друг въпрос в рамките на общинския съвет“, допълни той.  \r\n Общинският съветник Волен Сидеров  каза, че застава категорично зад това да има прозрачност, да се види на кого се дават поръчките. „Аз бях кандидат за кмет. Имах няколко послания към софиянци, които ще ги поддържам тук като общински съветник. На първо място те засягат разпределението на бюджета. Парите, които са не малко, почти два милиарда, и, които в момента огромна част от тях отиват в големи частни компании, които по някакво съвпадение са винаги едни и същи. Това подлежи на проверка и ревизия“, обясни той. Сидеров подчерта, че на ревизия също подлежи и ръководствата на общинските фирми.  \r\nСлед таен вот Елен Герджиков от групата на ГЕРБ бе избран за председател на Столичен общински съвет. Елен Герджиков бе избран с 33 гласа „за“, а \"недействителни\" нула. За заместник-председатели бяха избрани след явен вот на СОС проф. Иво Петров от групата на ГЕРБ/СДС, Милка Христова от „БСП за България“ и Борислав Игнатов ОТ „Демократична България“.  \r\nВ обръщението си към съвета новоизбраният  председател Елен Герджиков  каза, че наистина вярва, че Столичният общински съвет може да работи по-прецизно, по-открито, по-коректно. „На мен ми се иска след като отминат страстите от изборите да се захванем за работа и по-малко да говорим за политика. Аз знам, че политическата идентификация е много важна за всяка една политическа формация. Това е мястото, където тази политическа идентификация трябва да се показва на избирателите защо сме тук“, допълни той.  \r\nОбщият брой на съветниците в СОС е 61. Най-голяма е групата на ГЕРБ - 27. БСП е с 15 съветници, обединение \"Демократична България\" - с 12, ВМРО-БНД - с 4, \"Атака\" - с 2, и независимият Борис Бонев от \"Спаси София\". Те могат да сформират политически групи, като минималният им брой трябва да е поне от 5 души, както изисква Правилникът за организацията и дейността на СОС.  \r\n \r\nТеодора ПАТРОНОВА", "date": "2019.11.12", "title": "Столичният общински съвет проведе първото си заседание (ОБЗОР)"}
{"url": "http://www.focus-news.net/news/2019/11/12/2718951/uchenitsi-ot-su-sv-sv-kiril-i-metodiy-simitli-provedoha-inovativen-urok-v-natsionalen-park-pirin.html", "text": "Преди броени дни ученици от СУ „Св. св. Кирил и Методий“ – Симитли участваха в открит урок за представяне на добри практики в обучението по география и икономика. Това съобщиха за  Радио „Фокус“ – Пирин  от учебното заведение. Учениците от XA клас и техния преподавател г-жа Миглена Димитрова проведоха един интересен и нетрадиционен учебен час в Посетителски информационен център към НП „Пирин”, град Банско. В рамките на урока, който бе на тема „Пирин и долината на река Места”, учениците активното се включиха в процеса на преподаване и обучение. \r\nПрилагането на различни методи и средства в обучението, изказването на мнение, беседа, използването на образователен софтуер, допринесе за повишаване на интереса и работата на учениците в учебния час, които показаха не само отлични знания по темата, но и артистични умения, с които впечатлиха домакините, ръководството на училището и техните преподаватели. \r\nВ края на урока учениците бяха разделени на отбори и имаха за задача да подредят карта на Пирин планина под формата на пъзел, с която също се справиха блестящо. Разчупване на традиционното преподаване и изменението на образователната среда са основни фактори за постигане на добри резултати в училище, това дава възможност за стимулиране на интеракцията между ученици и преподаватели, а самите ученици стават по-независими и се стремят към реални знания, а не просто към получаване на оценки. \r\nЛивия НИНОВА", "date": "2019.11.12", "title": "Ученици от СУ „Св. св. Кирил и Методий“ – Симитли проведоха иновативен урок в Национален парк „Пирин“"}
{"url": "http://www.focus-news.net/news/2019/11/12/2718950/kiril-domuschiev-krib-imame-savmesten-plan-sas-sindikatite-i-shte-nastoyavame-pravitelstvoto-da-izvarshi-neobhodimite-reformi-i-popravki-v-zakoni.html", "text": "Имаме  съвместен план, точки, по които ние сме се обединили със синдикатите, и естествено ще настояваме правителството да извърши необходимите реформи и мерки, поправки в закони. Това каза за  Агенция „Фокус“  председателят на КРИБ Кирил Домусчиев след провеждането на официалната церемония по награждаването на конкурса „Мистър и Мисис Икономика“.  „Това е нещо европейско и похвално. Точките са доста на брой, като започнем от поправки в Кодекса на труда, който е морално остарял. Тук говорим за 30 години преход, а Кодексът на труда е на 50 и повече. Стигаме и до темите за енергетика, работна ръка – доста са точките, но важното е, че ние след една продължителна работа и години на спорове и дебати вървим по правилния път. Предполагам, че на специална конференция с най-близко бъдеще, когато му дойде времето, ние ще обявим нещата, върху които сме се обединили и би трябвало да бъдат приоритет на което и да било правителство. Нямам никакви съмнения, че сегашното правителство, което е ориентирано правилно към бизнеса  и към проблемите на работещите, че това нещо ще се вземе предвид“, допълни още той.  \r\nПо мнението на Кирил Домусчиев през последните години отношенията и комуникацията между  българските работодателски организации, каквато е КРИБ, и синдикатите, с правителството се подобряват.  \r\nТеодора ПАВЛОВА", "date": "2019.11.12", "title": "Кирил Домусчиев, КРИБ:  Имаме  съвместен план със синдикатите и ще настояваме правителството да извърши необходимите реформи и поправки в закони"}
{"url": "http://www.focus-news.net/news/2019/11/12/2718952/ot-sds-odobriha-predvideniya-za-2020-g-byudzhet-i-shte-predstavyat-sobstveni-predlozheniya-obzor.html", "text": "Лидерът на СДС Румен Христов определи предвиденият за 2020 г. бюджет като балансиран и реалистичен. На брифинг в централата на партията, че от СДС ще предложат в държавния бюджет за следващата година да бъдат отделени повече пари за политики за младите семейства – да могат да придобиват свои жилища с нисколихвени или безлихвени кредити. По думите му, ако се даде възможност на младите български семейства да придобиват по такъв начин жилище, вероятността те да остана в България е доста по-голяма. От партията искат и в бюджета да бъде предвидено втората година от майчинството да бъде в размер на 90% от сумата, на която са се осигурявали майките преди да излязат в майчинство. Той допълни, че допълнителните пари за увеличение на учителските заплати са в правилната посока. От СДС посочиха, че не бива да изостават заплатите на университетските преподавалите и на хората в БАН. Те са на мнение, че трябва да се реши по какъв начин да се определя минималната ставка и ставката на отделните сектори. Христов, посочи, че близо 127 млрд. лв е брутният вътрешен продукт, който е увеличен отново, като държавният дълг за следващата година е 19,8%, а в средносрочния тригодишен период той ще слезе до 18,2%, което „е много добър показател“. Зам.-председателят на СДС Емил Кабаиванов допълни, че това, което са искали, а не са видели в този бюджет, е ускоряване на процеса на децентрализация. Той подчерта, че в СДС винаги са държали на това, защото разбирането им е, че чрез финансова децентрализация и регионална политика, ще може да се окаже положително влияние върху демографския проблем в България. По думите му другото, което биха искали да видят в бюджета, е малко повече средства за подпомагане на общинското здравеопазване. Той обясни, че увеличението на общинските бюджети, които са част от публичните финанси на държавата, е главно в сферата на образованието.  \r\nЗорница КОСТАДИНОВА", "date": "2019.11.12", "title": "От СДС одобриха предвидения за 2020 г. бюджет и ще представят собствени предложения  (ОБЗОР)"}
{"url": "http://www.focus-news.net/news/2019/11/12/2718941/tass-tramp-i-makron-sa-proveli-telefonen-razgovor.html", "text": "Президентите на САЩ и Франция Доналд Тръмп и Еманюел Макрон са обсъдили по телефона Сирия, Иран, търговски въпроси и срещата на върха на НАТО, която ще се състои в Лондон на 3-4 декември. Това съобщи пресслужбата на Белия Дом, предава  ТАСС . \r\n„Двамата лидери потвърдиха своето намерение да продължат координацията за Сирия. Също така те изразиха безпокойството си във връзка с действията на Иран за развиване на ядрената му програма. Президентът Тръмп е подчертал важността да се обезпечат равни условия за развитие на американските компании“, се казва в съобщението. Освен това президентите са споделили своите очаквания за предстоящата среща „с партньорите в Лондон следващия месец“ на срещата на върха на Алианса. \r\nРазговорът се е състоял в понеделник. След него Макрон съобщи в „Туитър“, че ще се срещне с Тръмп преди срещата на НАТО. \r\n \r\nПревод и редакция:", "date": "2019.11.12", "title": "ТАСС: Тръмп и Макрон са провели телефонен разговор"}
{"url": "http://www.focus-news.net/news/2019/11/12/2718948/the-times-shte-spechelyat-li-konservatorite-parlamentarnite-izborii.html", "text": "Борис Джонсън не свика тези избори просто, за да реализира Брекзит. Той го направи, защото си мисли, че ще победи и ще получи своя мандат като премиер за следващите пет години, пише авторитетното британско издание  The Times . \r\nИ ако погледнете анкетите, знаците изглеждат добри за Джонсън. Консерваторите имат 14% преднина пред лейбъристите, докато Джереми Корбин има най-нисък рейтинг от всички партийни лидери. На тази основа торите могат с основание да очакват да излязат с мнозинство от над 40 депутати в следващата Камара на общините. \r\nНо мнозина предричаха, че Тереза Мей ще спечели парламентарните избори през 2017 година с мнозинство от над 100 депутати. Вижте какво се случи тогава. \r\nКакто отбелязва експертът по социологическите проучвания Джон Къртис, преднината на Мей от 16 процента в анкетите е била дори по-голяма от тази на Джонсън в този момент на кампанията, но тя се е стопила до само 2,5% в деня на вота. \r\nКонсерваторите също ще трябва да спечелят места от лейбъристите, просто за да изравнят 317-те депутати, които Мей спечели миналия път. \r\nВъпреки това, ако съществения отлив на лейбъристи към Консервативната партия в текущите анкети се реализира на урните, има близо 50 места на работническото движение, които могат да преминат към торите. Спечелването им ще е повече от компенсация за загубите другаде. \r\nНещо повече, те са непропорционално разположени в северната част на Англия и Мидландс, където мнозина избиратели подкрепиха излизането от ЕС, макар че при 55% средната подкрепа за излизане в тези райони, тя е само малко над 52% от гласовете в цялата страна. \r\nКолумнистът на „Таймс“ Дани Финкълщайн посочва, че консерваторите правят две неща, които затрудняват победата им. Те се опитват да си осигурят повече депутати за евентуалното им четвърто поредно правителство, нещо, което не се е случвало преди в модерната политика на Великобритания. \r\nСъщо така, те „целят да уволнят някои стари избиратели и да наемат някои нови, които все още не са приели работата“. \r\nНапълно възможно е торите да загубят традиционните консервативни избиратели, които искат оставане в ЕС и в същото време да не спечелят лейбъристите, които искат излизане от Съюза. \r\nА на Лейбъристката партия не й трябва мнозинство, за да дойде на власт. На нея просто й трябва Консерваторите да нямат такова. \r\nТрудно е да се види от кого ще получат подкрепа торите, ако са най-голямата партия в парламента, но без болшинство. От Шотландската национална партия (СНП)? Очевидно не. Либерал-демократите? Е, те биха настоявали да спрат Брекзит по един или друг начин, условие, което консерваторите не могат да приемат. \r\nДемократичната юнионистка партия (ДЮП)? Не и след като Джонсън ги предаде заради последното споразумение за оттегляне с Брюксел. \r\nТака че, ако господин Джонсън не спечели мнозинство, шансът Корбин да се окаже в Даунинг стрийт 10 е огромен. \r\n \r\nПревод и редакция:", "date": "2019.11.12", "title": "The Times: Ще спечелят ли консерваторите парламентарните избори?"}
{"url": "http://www.focus-news.net/news/2019/11/12/2718949/sport-igrachite-na-yuve-iskat-kristiano-da-se-izvini-za-postapkata-si.html", "text": "Футболистите на Ювентус очакват звездата на отбора Кристиано Роналдо да се извини за поведението си в мача от 12-ия кръг срещу Милан (1:0). След смяна в 55-ата минута той влезе в съблекалнята, без да се ръкува с треньора. По-късно стана известно, че той е напуснал стадиона преди края на срещата.Според \"La Gazzetta dello Sport\" съотборниците му смятат, че португалецът трябва да се извини. Победният гол бе отбелязан от Пауло Дибала, който замени Роналдо. Спортният директор на Ювентус е разговарял с агента на играча Жорже Мендеш. Той помоли агента да повлияе на футболиста по този въпрос.", "date": "2019.11.12", "title": "Спорт: Играчите на Юве искат Кристиано да се извини за постъпката си"}
{"url": "http://www.focus-news.net/news/2019/11/12/2718946/byudzhetite-na-nzok-i-doo-za-2020-g-minaha-na-parvo-chetene-obzor.html", "text": "На извънредно заседание на Народното събрание разгледа, обсъди и прие бюджетите на НЗОК и ДОО за 2020 г. Заседанието продължи около пет часа.  Основна тема на дебата бяха пенсиите и техния размер.  Председателят на Социална комисия и депутат от ДПС д-р Хасан Адемов  заяви, че пенсиите могат да се увеличат чрез високи нива на заетост, високи заплати и високи доходи. „Няколко думи за по какъв начин могат да бъдат увеличени пенсиите. Според ДПС, за да разчитаме на значително увеличение на размера на пенсиите, трябва да има високи нива на заетост и то в икономически действия с висока принадена стойност. На следващо място трябва да има високи заплати, високи доходи, трябва да има сериозни реални, а не част от доходите да отидат в сивия сектор, постъпления в ДОО“, заяви Адемов. Според него има друг по-ексцентричен начин. „Като например преизчисляването на всички пенсии.   В рамките на дебата за държавното обществено осигуряване  лидерът на БСП Корнелия Нинова  заяви, че парламентът е поставен в  парадоксалната ситуация правителството да определи праг на бедност от 363 лв. и минимална пенсия от 234 лв. „Обсъждаме закон за бюджета на ДОО, който в частта си за пенсии касае 2 150 хил. българи. Сигурно тези хора имат различни партийни, политически убеждения и пристрастия и това е нормално. Общото между тях е, че са работили 20-30 и повече години. Т.е. дали са своя принос за изграждане на икономиката на България и своя осигурителен дан“, допълни Нинова. „Общото между тях е, че почти всички те днес живеят трудно с размера на пенсиите, който им осигуряваме, дори и през закона за бюджета на ДОО.  Народният представител от ПГ на ГЕРБ Светлана Ангелова  посочи, че управляващите няма как да се съгласят с предложенията на БСП за преизчисляване на пенсиите, защото са в сферата на популизма. Тя коментира, че бюджетът на ДОО за 2020 г. е реалистичен и покрива всички критерии за стабилност. „Когато за първи път поехме управлението дефицитът в пенсионния фонд беше изключително голям. Над 4, 5 млрд. Две трети от парите за пенсии се плащаха от държавния бюджет. Сега за 2020 г. по-малко от една трета от разходите за пенсия ще се покриват от държавния бюджет. Какъв извод можем да си направим от тези данни. На първо място, че това е един положителен ефект от пенсионната реформа, която направихме през 2015 г. На следващо място благодарение на провежданите политики в икономиката и пазара на политиките по доходите, както и така благоразумните разходи, които се правят, икономиката на държавата расте, растат доходите, расте заетостта и всичко това се отразява положително върху  баланса между приходите и разходите“, допълни още Ангелова. По думите й това са фактите и устойчивостта. От своя страна  лидерът на НФСБ Валери Симеонов  отчете, че след няколко дена предстои заседание на политическия съвет на управляващата коалиция за повишаването на пенсиите. Той обърна внимание, че „Обединени патриоти“ са внесли законопроект, с който увеличават доходите на пенсионерите до прага на бедност. „Водим доста сериозни преговори с нашите партньори от ГЕРБ в тази посока. След няколко дена ще имаме заседание на политическия съвет с коментиране и обсъждане на въпроса с повишаване на пенсиите, да бъде намерен механизъм, по който да не бъде съборен бюджета и от друга страна да изпълним своя предизборен ангажимент“, посочи още Симеонов. „Искам да припомня на тези, които имат къса памет, защото те са доста или пък имат памет, но нямат съвест, защото отправят упреци, които нямат нищо общо с фактологията. През късните часове през декември 2016 г., когато се приемаше бюджета за 2017 г. точно Патриотичният фронт постави на гласуване въпроса, свързан с повишаването на минималната пенсия на 300 лв. Точно ние бяхме политическата сила, тъй като преди това имахме договореност с колегите от ляво, от дясно, така наречените наследници на БКП – БСП, които не изпълниха своя ангажимент и при гласуването на общата рамка на бюджета не ни подкрепиха“, заяви Симеонов. Дебат се заформи и по бюджета на НЗОК за 2020 г. От ГЕРБ отчетоха, че следващата година разходите по бюджета на касата нарастват с 394 млн. лв. спрямо 2019 г. От БСП изразиха мнение, че здравните специалисти не могат да бъдат адекватно заплатени. Според ДПС бюджетът на НЗОК за 2020 г- е на купеното спокойствие и време от страна на управляващите и на безхаберието. \r\nДеница КИТАНОВА", "date": "2019.11.12", "title": "Бюджетите на НЗОК и ДОО за 2020 г. минаха на първо четене (ОБЗОР)"}
{"url": "http://www.focus-news.net/news/2019/11/12/2718947/d-r-plamen-konov-veterinar-nay-golemiyat-problem-e-bezotgovornostta-na-horata-koito-otglezhdat-zhivotni-kam-samite-zhivotni.html", "text": "Бургас . Най-големият проблем е безотговорността на хората, които отглеждат животни, към самите животни. Това каза за  Радио „Фокус“ – Бургас  д-р Пламен Конов, председател на Български ветеринарен съюз за област Бургас, по повод умъртвените след проверка на ОДБХ – Бургас 99 прасета, укрити от собствениците им в местността Паная между градовете Ахелой и Каблешково. Според д-р Конов в конкретния случай стопаните са извършили нарушение на Закона за ветеринарно-медицинска дейност, като са отглеждали нерегламентирано животни в нерегистрирани обекти. „Тези животни също така не са били идентифицирани. Освен това, стопаните са извършили престъпление и преди това, като са ги заявили като доброволно заклани. Това е една композиция до нарушения, която довежда до същината на проблема – безотговорността на хората, които отглеждат животни към самите животни, а по този начин това показва безотговорност и към самото общество“, отбеляза д-р Конов. Според него действията, които са извършили ветеринарните лекари от Областната дирекция по безопасност на храните (ОДБХ), са абсолютно правомерни. „За мен това е изключително безотговорно отношение от стопаните на тези прасета. Тук две мнения по въпроса няма. Когато беше обявен бумът на заболяването, всичко бе добронамерено, с една единствена цел – да се ограничи то и да бъдат обезщетени стопаните. Но виждаме, че размерите на тези мини стопанства далеч надхвърлят допустимото от наредбата за отглеждане на животни тип „заден двор“. Освен това, конкретно тези животни са били в опасна близост до голям свинекомплекс в Ахелой“, каза още ветеринарният специалист.  \r\nМария ПОПЧЕВА", "date": "2019.11.12", "title": "Д-р Пламен Конов, ветеринар: Най-големият проблем е безотговорността на хората, които отглеждат животни, към самите животни"}
{"url": "http://www.focus-news.net/news/2019/11/12/2718953/kiril-domuschiev-krib-mistar-i-misis-ikonomika-e-konkurs-vazhen-ne-samo-za-biznesa-a-i-za-obshtestvoto.html", "text": "„Мистър и Мисис Икономика“ е конкурс важен не само за бизнеса, много хора биха казали, че това е конкурсът на бизнеса и индустриалците в България, но аз смятам, че той е много важен и за обществото, тъй като на този конкурс, който вече се провежда 29 години, награждаваме най-заслужилите в различни категории мениджъри – хора, които няма как в живота си да получат Орден „Стара планина“ или някаква друга правителствена награда. Това каза пред журналисти председателят на КРИБ Кирил Домусчиев след провеждането на официалната церемония по награждаването на конкурса „Мистър и Мисис Икономика“, предаде репортер на  Агенция \"Фокус\" . Той посочи, че конкурсът е начинът, по който може да се изрази уважението към хората, които дават хляб на немалко българи. „Те живеят с мисълта как трябва в края на месеца да платят заплати и как трябва да продължат да инвестират и развиват своите предприятия. Развивайки своите предприятия, те развиват и българския вътрешен продукт, българския стандарт на живот. Това е начинът ние да ги похвалим и наградим. Това е морално, а не парична награда, но в крайна сметка виждам в усмивките и сълзите  очите им гордостта им, че това, което правят за България и нашето общество, е било възнаградено“, добави още той.  \r\nТеодора ПАВЛОВА", "date": "2019.11.12", "title": "Кирил Домусчиев, КРИБ:  „Мистър и Мисис Икономика“ е конкурс важен не само за бизнеса, а и за обществото"}
{"url": "http://www.focus-news.net/news/2019/11/12/2718954/api-zapochna-opresnyavaneto-na-patnite-markirovki-ot-republikanskata-patna-mrezha-na-teritoriyata-na-obshtina-svishtov.html", "text": "Вследствие на проведена среща между кмета на Свищов Генчо Генчев и директора на Областно пътно управление Велико Търново инж. Венцислав Ангелов бяха предприети мерки за спешно полагане на пътна маркировка  в определени участъци от територията на община Свищов. Това съобщиха от пресцентъра на  Областно пътно управление – Велико Търново . На срещата, проведена в петък – 8 ноември, инж. Ангелов бе запознат от кмета на Свищов с реалната ситуация свързана с износването на пътната маркировка на Републиканската пътна мрежа, намираща се на територията на Общината. Необходимостта от нейното обновяване и настъпващия зимен сезон,  наложи спешните действия, които бяха предприети. Дейностите по опресняване на маркировката започнаха с Републикански път II-52 – от град Свищов до село Ореш и продължават по Републикански път IIІ-405 – от село Царевец до село Козловец, и отклонението към село Совата до село Павел. \r\nДирекция „Инспекция по труда“-Велико Търново установи 264 665 лева неизплатени на време трудови възнаграждения в периода от януари до септември 2019 г.", "date": "2019.11.12", "title": "АПИ започна опресняването на пътните маркировки от Републиканската пътна мрежа на територията на община Свищов"}
{"url": "http://www.focus-news.net/news/2019/11/12/2718956/patna-politsiya-e-konstatirala-53-narusheniya-v-hoda-na-aktsiya-zima-2019-2020-v-kardzhali.html", "text": "Пътна полиция e констатирала 53 нарушения в хода на акция \"Зима 2019-2020\" в Кърджали. Това съобщиха от   ОДМВР-Кърджали  . 93 моторни превозни средства са били проверени на територията на областта с цел ограничаване на предпоставките за тежки ПТП. От вчера започна и кампанията „Пешеходци и водачи за толерантност на пътя“, която е част от акция „Зима“. От служителите на Пътна полиция са били констатирани 53 нарушения на ЗДвП. Съставени са 3 акта – 1 за отнето предимство на пешеходец и 2 за непоставени колани от водачи, 32 са електронните фишове за превишена скорост, съставени са 18 фиша за други нарушения на За движение по пътищата. Връчени са 7 наказателни постановления и 31 електронни фиша на водачи, извършили нарушения по ЗДвП. 2 акта и 12 фиша по ЗДвП са били съставени за установени нарушения на териториите на полицейските управления в Ардино и Джебел.", "date": "2019.11.12", "title": "Пътна полиция e констатирала 53 нарушения в хода на акция \"Зима 2019-2020\" в Кърджали"}
{"url": "http://www.focus-news.net/news/2019/11/12/2718961/obshtinskite-saveti-v-obshtinite-berkovitsa-valchedram-varshets-lom-i-medkovets-provedoha-parvite-si-zasedaniya.html", "text": "Общинските съвети в общините Берковица, Вълчедръм, Вършец, Лом и Медковец проведоха първите си заседания. Това съобщиха за  Радио \"Фокус\" - Видин  от областната администрация в Монтана.  Тържествените сесии бяха открити от областния управител Росен Белчев, който поздрави новоизбраните съветници, кмета на Берковица Димитранка Каменова, кмета на Вълчедръм Иван Барзин, кмета на Вършец Иван Лазаров, кмета  на Лом д-р Георги Гаврилов, кмета на Медковец Венцислав Евгениев, както и  кметовете на населените места в съответните  общини. В приветствието си областният управител пожела на новите управници да бъдат близко до хората и подари на петимата новоизбрани общински кметове Конституция на Република България, която да заема достойно място в техните кабинети.", "date": "2019.11.12", "title": "Общинските съвети в общините Берковица, Вълчедръм, Вършец, Лом и Медковец проведоха първите си заседания"}
{"url": "http://www.focus-news.net/news/2019/11/12/2718960/gen-konstantin-popov-v-byudzheta-za-2020-g-e-zalozheno-novo-10-protsentno-uvelichenie-na-vaznagrazhdeniyata-na-voennosluzheshtite.html", "text": "В бюджета за 2020 г. е заложено ново 10-процентно увеличение на възнагражденията на военнослужещите. Това каза в интервю за предаването  „Това е България“  на  Радио „Фокус“  ген. Константин Попов, председател на парламентарната комисия по отбрана. „Разходите за отбрана са разпределени по следния начин - 55% за личен състав, 30% за капиталови разходи и около 15% за издръжка, което дава и приоритетите – това са хората и модернизацията на Българската армия, което гарантира изграждането на боеспособна армия в бъдеще“, коментира ген. Попов. По думите му са видни усилията и на правителството, и на Министерството на отбраната, и на мнозинството в Народното събрание отбраната да бъде приоритет. „За трета поредна година увеличаваме заплатите с 10%, това са общо 30%. Отделно в Централния бюджет са заделени и необходимите средства за назначаване на още 800 души, което е близо два батальона“, допълни ген. Попов. Той допълни, че като бюджет на Министерството на отбраната през годините капиталовите разходи са нараснали три пъти. „Това дава възможност и за ремонт на съществуваща техника, но и за подобряване условията на работа на военнослужещите. В Централния бюджет има 495 млн. лева, от които 100 млн. лева за проекта на Сухопътните войски, 171 млн. лева за Военноморските сили, 100 млн. лева за Военновъздушните сили и отделно 85 млн. лева за други разходи“, каза още ген. Константин Попов. \r\nЦоня СЪБЧЕВА", "date": "2019.11.12", "title": "Ген. Константин Попов: В бюджета за 2020 г. е заложено ново 10-процентно увеличение на възнагражденията на военнослужещите"}
{"url": "http://www.focus-news.net/news/2019/11/12/2718957/nad-150-detsa-uchastvaha-v-sastezanie-po-leka-atletika-vav-varna.html", "text": "Над 150 деца от 11 училища премериха сили в състезанието по лека атлетика за 3 и 4 клас, част от есенното издание на Ученическа купа – Варна, предаде репортер на  Радио „Фокус“ – Варна  .   Малките спортисти премериха сили в дисциплините спринт, щафети, хвърляне на малка и плътна топка, скок на дължина за момчета и момичета. Резултатите бяха изготвени на база броя точки от всички дисциплини и щафетата, а класирането е следното: \r\nМомчета: първо място - ОУ „Черноризец Храбър“, второ - ОУ „Г. С. Раковски“, трето - ОУ „Васил Априлов“. \r\nМомичетата: първо място- ОУ „Г. С. Раковски“, второ - ОУ „Христо Ботев“, трето - ОУ „Иван Вазов“. \r\nВсички участници и техните ръководители получиха тениска с логото на „Варна – Европейки град на Спорта 2019“, а заелите призовите три места момчета и момичета получиха купи, медали, грамоти и раници. \r\n11 училищни отбора се включиха в състезанията по волейбол за момчета 5-7 клас, част от Общинските ученически игри. Турнирът се проведе в залата на СУ „Елин Пелин. Шампиони станаха учениците от СУ „Найден Геров“, на второ място се класираха спортистите от ОУ „Васил Друмев“, а бронзовите медали взеха от ОУ „Антон Страшимиров“. Призьорите получиха медали, купи, грамоти и волейболна топка. \r\nДесислава ВАСИЛЕВА", "date": "2019.11.12", "title": "Над 150 деца участваха в състезание по лека атлетика във Варна"}
{"url": "http://www.focus-news.net/news/2019/11/12/2718965/predsedatelyat-na-ns-tsveta-karayancheva-balgarskiyat-parlamentarizam-i-balgarskata-moderna-meditsinska-nauka-imat-dalboki-i-zdravi-koreni-ustoyali-na-predizvikatelstvata-na-vremeto.html", "text": "Българският парламентаризъм и българската модерна медицинска наука имат дълбоки и здрави корени, устояли на предизвикателствата на времето. Това каза председателят на Народното събрание Цвета Караянчева на тържествената церемония по повод 140-ата годишнина от създаването на Александровска болница. Лечебното заведение е най-старата болница у нас и неотлъчно следва световните тенденции и стандарти в медицината.  Това съобщиха от пресцентъра на  Народното събрание . \r\nПредседателят на парламента отбеляза, че ведната след основаването на болницата през 1879 г. тя се превръща в храм на знанието и медицинското образование. През годините в Александровска болница са спасени много човешки животи, като нито за ден не затваря вратите си за страданието на хората, подчерта Цвета Караянчева. По думите й в болницата работят прекрасни специалисти, които са запазили хуманизма, професионализма, отношението към хората и с достойнство носят званието човеци.  \r\nВ знак на уважение и признателност Цвета Караянчева подари на директора на Александровска болница доц. Костадин Ангелов плакет на Народното събрание с пожелание всички медицински работници да издигат лекарската професия на все по-високо ниво и да бъдат отличници в скалата на доверието на своите пациенти.  \r\nНа събитието присъстваха още председателят на парламентарната Комисия по здравеопазване д-р Даниела Дариткова, народни представители, министърът на здравеопазването Кирил Ананиев, Тивериополският епископ Тихон, председателят на Българският червен кръст акад. Христо Григоров, лекари и общественици.", "date": "2019.11.12", "title": "Председателят на НС Цвета Караянчева: Българският парламентаризъм и българската модерна медицинска наука имат дълбоки и здрави корени, устояли на предизвикателствата на времето"}
{"url": "http://www.focus-news.net/news/2019/11/12/2718958/problemite-v-izbornoto-zakonodatelstvo-vav-fokusa-na-polititsiteobzor.html", "text": "БСП инициира дебат за подобряване на изборното законодателство. Дебатът се проведе в зала \"Запад\" на Народното събрание. На срещата присъстваха лидерът на БСП Корнелия Нинова, заместник-председателите на ПГ на \"БСП за България\" Крум Зарков и Георги Свиленски. В дебата се включиха представители на ДПС в лицето на Йордан Цонев и Хамид Хамид, на ВМРО и \"Воля\". На брифинг след инициираната среща  лидерът на БСП Корнелия Нинова  заяви, че предлага Временна анкетна комисия за проблемите в изборното законодателство.  \"Местните избори минаха и в тях имаше редица проблеми, които по мнение на различните парламентарни и политически сили изкривяват вота и не отразяват обективното гласуване на хората. Ето защо поканихме представители на всички парламентарни групи, за да обсъдим проблемите в изборното законодателство. Това, което е нашата работа, на депутатите, да гарантираме през ИК честността и прозрачността на изборите. Изразяваме общо съжаление, че колегите от ГЕРБ не се отзоваха. Оставаме отворени към тях и ги каним да се присъединят към тези разговори\", заяви още Нинова.  Зам.-председателят на ПГ на ДПС Йордан Цонев  заяви, че на срещата са се обединили, че има проблеми в Изборния кодекс и в изборния процес. \"Доколкото ние днес водим един предварителен разговор без съгласието на нашите парламентарни групи, казахме, че пороците на изборния кодекс са видими от цялото общество. Всяка парламентарна група изтъкна своето виждане. Обединихме се около това, че има два механизма, през които може да се реши проблемът. Единият е през постоянната правна комисия, като се отвори въпрос с внасяне на съответни изменения на ИК и оттам да почне дебата, а другият механизъм е да съставим нарочна комисия. Такава имаше при съставянето на този Изборен кодекс. Можем да го поправим с такава нарочна комисия\", заяви още Цонев и посочи, че днес се прави това предложение към колегите им от ГЕРБ.  От управляващата партия също изразиха мнение по темата.  Председателят на ПГ на ГЕРБ д-р Даниела Дариткова  изтъкна, че не се налага да се създава поредната анкетна комисия. \"Разбирам, че г-жа Нинова е една амбициозна лидерка, която изпревари с тази среща даже президента Радев, но в отношение на изборните правила, смятам, че не бива да се бърза само от желание да се обявиш за първи защитник на правилното изборно законодателство и провеждане на законни избори, а по-скоро да се търсят наистина решения, които са постигнати консенсусно и които във времето ще покажат устойчивост, защото сме имали другия пример досега\", каза още д-р Дариткова. На въпрос как ГЕРБ ще реагира на идеята за разговор за партийните субсидии, Дариткова поясни, че ГЕРБ е обявила своята позиция и е дала отговор на българските граждани. \"Ако колегите от опозицията започнат такъв разговор, ние сме готови да чуем техните нови аргументи\", коментира още д-р Дариткова. Председателят на ПГ на ГЕРБ заяви, че отговорното поведение на политическите сили в парламента изисква да се заемат с ремонта на изборното законодателство без пристрастия и без прибързване. Попитана защо не е дошла на инициирания от БСП дебат за проблемите в изборното законодателство, д-р Дариткова коментира, че трябва да се изчака докладът на ЦИК.  \r\nДеница КИТАНОВА", "date": "2019.11.12", "title": "Проблемите в изборното законодателство във фокуса на политиците(ОБЗОР)"}
{"url": "http://www.focus-news.net/news/2019/11/12/2718962/reuters-turski-patrul-e-otkril-ogan-po-protestirshti-kyurdi-v-kobani.html", "text": "Турски военни, които са провеждали съвместно патрулирани с руски военнослужещи в северната част на Сирия в рамките на двустранното споразумение от 22 октомври, са открили огън с бойни патрони срещи демонстранти в предимно кюрдския град Кобани, провинция Алепо, съобщава  Reuters , като се позовава на очевидци. \r\nСпоред информация на базираната в Лондон неправителствена организация „Сирийска обсерватория за човешки права“, в резултат са загинали двама души, а още седем са получили наранявания. \r\nОт Анкара и Москва засега не споменават за подобен инцидент. \r\n \r\nПревод и редакция:", "date": "2019.11.12", "title": "Reuters: Турски патрул е открил огън по протестирщи кюрди в Кобани"}
{"url": "http://www.focus-news.net/news/2019/11/12/2718955/tass-katalunskite-separatisti-otnovo-blokiraha-edna-ot-klyuchovite-magistrali-v-regiona.html", "text": "Сепаратистите в Каталуния отново блокираха една от ключовите магистрали в региона, която свързва Испания и Франция, съобщиха в „Туитър“ местните власти, предава  ТАСС . \r\nАкцията на сепаратисткото движение „Демократическо цунами“ се провежда в село Сан Грегори. Освен това, според информация на вестник Periodico, по призив на друга организация, която подкрепя независимостта на автономния регион, демонстранти са блокирали входовете към Барселона. \r\nВ понеделник сутринта участниците в митинга блокираха участък от магистралата близо до община Ла Жункера на границата с Франция. Ден след началото на демонстрацията органите на реда успяха да разпръснат тълпата. Задържани са около 20 души. \r\n„Демократическото цунами“ също така призовава да се блокира пътя на границата между Франция и испанската Страна на баските. \r\nОт 14 октомври в различни градове на Каталуния се провеждат множество демонстрации. Причината за провеждането им беше присъдата на Върховния съд на Испания, който осъди каталунските политици, участващи в организацията на референдума за независимост, на лишаване от свобода до 13 години. \r\nНа 1 октомври 2017 г. в Каталония бе проведено гласуване за отделяне от кралството, Мадрид обяви този референдум за нелегитимен и отказа да признае резултатите от него. На 27 октомври същата година парламентът на Каталуния одобрява резолюция, провъзгласяваща независима република. В отговор властите включиха 155-ия член на конституцията, който не бе прилаган никога досега и позволи да бъде ограничено самоуправлението на областта. \r\n \r\nПревод и редакция:", "date": "2019.11.12", "title": "ТАСС: Каталунските сепаратисти отново блокираха една от ключовите магистрали в региона"}
{"url": "http://www.focus-news.net/news/2019/11/12/2718966/dve-mezhdunarodni-fotografski-ekspozitsii-i-multimediyna-prezentatsiya-populyarizirat-varnenski-letni-kurorti.html", "text": "Две международни фотографски екзпозиции и мултимедийна презентация популяризират варненски летни курорти,  предаде репортер на  Радио „Фокус“ – Варна  . Пътуване в снимки, видео разходка сред природните забележителности и историята на  курорта „Св. Св. Константин и Елена“, край Варна  ще предложи на международната публика през ноември пътуващата мултимедийна експозиция, посветена на първия български морски курорт. Букурещ и Варшава са европейските столици, където изложбата  ще гостува тази седмица. Днес и утре повече от 40 черно-бели, цветни фотографии и рисунки, обединени под заглавието „Първи стъпки в пясъка”, както ще бъдат представени в Българския културен институт във Варшава и в Букурещ, със съдействието на посолствата на република България в двете страни. На 21 ноември в Мюнхен природните богатства на курорта и възможностите му като място за балнео, уелнес и кулинарен туризъм ще бъдат презентирани на среща, посветена на България като СПА дестинация. \r\nЗа посетителите е подготвена и видео разходка в съвременния курорт, от която ще научат за лековитата минерална вода, за използването й като източник на здраве и енергия, за съвременните балнео, СПА и уелнес центрове в курорта и предлаганите лечебни програми и терапии за рехабилитация.     \r\nФотографската част от изложбата е с кадри от периода 1910-2018 година  от архива на Народна библиотека „Св. Св. Кирил и Методий”, Държавна агенция „Архиви”, Регионална библиотека „П. Славейков” – Варна и  дигиталния фонд на курорта Св. Св. Константин и Елена. Проектът „Международна пътуваща фотографска експозиция” се реализира за втора поредна година. Досега изложбата е гостувала в Берлин, Прага, Москва и Виена. Догодина представянето й ще бъде в страни от Близкия изток. \r\nДесислава ВАСИЛЕВА", "date": "2019.11.12", "title": "Две международни фотографски експозиции и мултимедийна презентация популяризират варненски летни курорти"}
{"url": "http://www.focus-news.net/news/2019/11/12/2718969/sport-sobstvenitsite-na-pari-sen-zhermen-iskat-da-kupyat-napoli.html", "text": "Управляващото семейство на Катар, което владее френския гранд Пари Сен Жермен чрез компанията Oryx Qatar Sports Investments, има интерес да придобие италианския Наполи, твърди \"Дейли Мейл\". Според информацията президентът на Наполи Аурелио де Лаурентис е много склонен да приеме офертата от 560 милиона евро на фона на последните събития в клуба. Той е в конфликт с играчите и дори заплаши да смени целия състав. Де Лаурентис притежава и отбора на Бари, който е на път да влезе в Серия „А“и тогава той ще изпадне в конфликт на интереси.", "date": "2019.11.12", "title": "Спорт: Собствениците на Пари Сен Жермен искат да купят Наполи"}
{"url": "http://www.focus-news.net/news/2019/11/12/2718967/svetovnoizvestnite-virtuozi-ivo-papazov-i-neshko-neshev-shte-sviryat-v-spektakala-balkanska-rapsodiya-s-plevenskata-filharmoniya-v-smolyan.html", "text": "Световноизвестните виртуози Иво Папазов и Нешко Нешев ще свирят в спектакъла „Балканска рапсодия“ с Плевенската филхармония в Смолян на 15 ноември. Това съобщи за   Радио „Фокус“   Нешко Нешев. Големите музиканти от Кърджали Иво Папазов и Нешко Нешев ще участват в спектакълът под названието „Балканска рапсодия – с музиката и песните на балканските народи”. Виртуозният кларинетист заедно с не по-малко известният в световен мащаб акордионист Нешко Нешев са създатели на популярния в цялата страна оркестър „Тракия”. Този концерт е част от републиканското турне на Плевенската филхармония за сезона. Създател на спектакъла „Балканска рапсодия” е Димо Дешев, дирижират филхармонията Деян Павлов и Борислав Йоцов. Заедно с именитите музиканти на сцената ще излязат не по-малко именитите им колеги от духовия оркестър „Вива Монтана” и Васил Денев.  \r\nДарина ДЕЕНИЧИНА", "date": "2019.11.12", "title": "Световноизвестните виртуози Иво Папазов и Нешко Нешев ще свирят в спектакъла „Балканска рапсодия“ с Плевенската филхармония в Смолян"}
{"url": "http://www.focus-news.net/news/2019/11/12/2718963/direktsiya-inspektsiya-po-truda-veliko-tarnovo-e-ustanovila-neizplateni-na-vreme-trudovi-vaznagrazhdeniya-v-razmer-na-264-665-lv.html", "text": "През отчетния период от януари до септември 2019 година, Дирекция „Инспекция по труда“-Велико Търново е установила неизплатени на време трудови възнаграждения в размер на 264 665 лева, като в тази връзка са дадени задължителни за изпълнение предписания. Това съобщи за  Радио „Фокус“-Велико Търново  инж. Невена Стефанова, директор на Дирекцията в старата столица. Тя поясни, че изплатената сума за трудови възнаграждения след намесата на институцията е 229 029 лева. „Констатиран е и един случай, в който са налице изискуеми и неизплатени за повече от два месеца задължения за трудови възнаграждения към най-малко една трета от работниците и служителите на проверяван работодател. През отчетния период са извършени 150 броя проверки свързани с осъществяване на контрол по спазването на законодателните изисквания за осигуряване на здраве й безопасност при работа и за възникване и осъществяване на трудовите правоотношения в отрасъл „Растениевъдство и животновъдство\", в това число и законосъобразното наемане на работници за извършване на краткотрайна сезонна селскостопанска работа. От началото на 2019 година до момента 48 работодателя - регистрирани земеделски стопани са получили 2 415 броя регистрирани образци на еднодневни трудови договори от Дирекция „Инспекция по труда“-Велико Търново. При извършените проверки е упражнен и контрол върху наемането на работа на лица, ненавършили 18 години. До момента не са установени случаи на незаконосъобразно наемане на непълнолетни работници без разрешение на инспекцията по труда. Постъпилите искания за издаване на разрешение за работа на непълнолетни лица в Дирекцията са 109 на брой“, обясни инж. Стефанова. \r\nВъв връзка с провеждането на Европейска кампания на EU OSHA - втори етап на национална кампания „Здравословни работни места 2018 - 2019, управление на опасните вещества на работното място\" през деветмесечието на 2019 г. са извършени 51 проверки. „Най-честите нарушения, които са установени при кампанията, са липса на информационни листи за безопасност на опасните химични агенти; не се извършват задължителните периодични медицински прегледи на работещите с опасни вещества; не се изготвя картотека на използваните опасни химични вещества или в изготвените картотеки не са включени всички използвани вещества, както и не са изготвени инструкции за безопасна работа с тях“, каза директорът на Инспекцията. \r\nИнж. Стефанова уточни, че в резултат на извършените проверки през периода януари - септември 2019 година, и с цел отстраняване на констатираните нарушения, са дадени задължителни за изпълнение предписания общо на брой 2788. Съставени са и 135 акта за установяване на административни нарушения, в това число 20 за неизпълнени предписания, и 18 на брой за работа без писмен трудов договор. „Продължават проверките относно изплащането в установените срокове на работните заплати на работниците за положеният от тях труд и на дължимите обезщетения при прекратяването на трудови правоотношения; проверки във връзка с изпълнението на дадените предписания от инспекцията по труда; както и проверки свързани с наемането на работа със сключен трудов договор, и съответно регистриран по установения от законодателя ред; спазването на правилата относно законосъобразното наемане на работа на непълнолетни лица; както и осигуряването на здравословни и безопасни условия на труд“, обясни инж. Невена Стефанова. \r\nРени АТАНАСОВА", "date": "2019.11.12", "title": "Дирекция \"Инспекция по труда\" - Велико Търново е установила неизплатени на време трудови възнаграждения в размер на 264 665 лв."}
{"url": "http://www.focus-news.net/news/2019/11/12/2718968/rossiyskaya-gazeta-anatomiya-na-impiychmanta.html", "text": "В сряда директно по американските телевизионни канали ще бъде излъчена грандиозна политическа драма. В Палатата на представителите на САЩ започват публичните изслушвания по импийчмънта на президента Доналд Тръмп, които досега се провеждаха само при закрити врата. Така американците сами ще могат да си направят изводите за обвиненията, които бяха издигнати срещу държавния глава от неговите противници от Демократическата партия. Повечето експерти не се съмняват, че до края на годината Тръмп ще стане едва третия президент в историята, срещу когото ще започне процедура по импийчмънт, пише вестник  „Российская Газета“ . \r\n \r\n Как се прави това?  \r\nПроцесът на изгонване на президента от Белия дом може да бъде разделен на пет стъпки: разследване - обвинение - импийчмънт - съд - присъда. \r\nСпоред Конституцията ключовете на първите три стъпки се намират в долната камара на Конгреса на САЩ, където мнозинството е на противниците на Тръмп от Демократическата партия (235 от 435 места). Това им даде възможност да започнат разследване. Ако направим аналогии със съдебната система, тогава този състав играе ролята на прокуратурата - той събира данни за обвинението и предлага наказание. Конгресмените демократи имат силата да внесат импийчмънт срещу Тръмп, тъй като за това е достатъчно обикновено мнозинство (218). Тогава обаче трябва да се състои процес, който се провежда в горната камара - Сенатът. Именно сенаторите ще гласуват, за да оправдаят държавния глава или да го уволнят. \r\n \r\n Какви всъщност са обвиненията?  \r\nКонгресмените демократи събират докзателства за това, че Тръмп и неговите съветници са притискали Киев, като са го заплашвали да прекратят военната помощ, ако той не се съгласи да търси компромати срещу бившия вицепрезидент на САЩ Джо Байдън и неговия син Хънтър, заемал пост в борда на директорите на украинската газова компания Burisma Holdings. Байдън е един от най-вероятните съперници на Тръмп за изборите през 2020 година и затова, както са уверени демократите, президентът на САЩ е използвал външната политика за лична политическа изгода. \r\nНо републиканците, подкрепящи Тръмп, дадоха да се разбере, че не са съгласни с това тълкуване. Информационният ресурс axios.com съобщи, че повечето сенатори смятат, че: „Действията на Тръмп са неуместни, но не и незаконни“. \r\n \r\n Това ли е краят на Тръмп? \r\nЕдва ли. Ако погледнем историята, то се вижда, че е много по-лесно импийчмънтът да бъде внесен, отколкото да бъде доведен до край. В историята на САЩ има три разследвания срещу президенти (1868 година срещу Андрю Джонсън, 1974 срещу Ричард Никсън и 1998 срещу Бил Клинтън, но нито едно от тях не довежда до импийчмънт). \r\nГлавният щит на Тръмп са неговите съюзници-републиканци в Сената. За да влезе в сила импийчмънтът, той трябва да бъде подкрепен от 67 от 100-те сенатори. Но противниците на Тръмп имат само 48 мандата и следователно те трябва да привлекат поне 20 републиканци на своя страна. \r\n \r\n Могат ли съюзниците да предадат Тръмп?  \r\nМогат, защото малцина във Вашингтон симпатизират искрено на своенравния и ексцентричен президент, който дойде на власт с обещания да преструктурира политическия ред. Но политиката в Америка се прави по сметка. Конгресмените подкрепят Тръмп не от любов, а защото електоратът на партията, който се състои от консервативни американци, гласува за него и неговите идеи. Но ако обикновените избиратели изведнъж се отвърнат от Тръмп, за конгресмените ще стане неизгодно да го подкрепят. \r\nЗасега президентът е вън от опасност. Макар и половината от американците да подкрепят импийчмънта, дори след публикацията на всички факти около разговора Тръмп-Зеленски популярността на държавния глава сред консерваторите не намаля. Както показа последната анкета на Gallup, тя остава на ниво 87%. \r\n \r\n И какво означава всичко това?  \r\nАко няма нови и много значими обвинения срещу Тръмп, импийчмънтът най-вероятно ще приключи без резултат. Но колко дълго президентът ще остане на стола си в Белия дом, все още е открит въпрос. В края на краищата през ноември 2020 г. САЩ ще проведат избори, на които Тръмп ще се опита да бъде преизбран за втори мандат. \r\nДори ако импийчмънтът не стигне до края, той ще се превърне в централната тема на предизборната кампания. Битките около него във Вашингтон ще парализират всяка законодателна дейност и ще заемат лъвския дял от работното време на политиците, което едва ли ще зарадва американците, които чакат решение на належащи социални проблеми, а не политически интриги. \r\nВ такава ситуация всяка от двете партии ще се опитва по всякакъв начин да привлече към врага гнева на избирателите за бъркотията във властта. Това означава, че кампанията ще бъде мръсна и има всички шансове да надмине дори борбата през 2016 г., която беше определена за една от най-черните от десетилетия. \r\n \r\nПревод и редакция:", "date": "2019.11.12", "title": "„Российская Газета“: Анатомия на импийчмънта"}
{"url": "http://www.focus-news.net/news/2019/11/12/2718972/predstoyashti-mezhdunarodni-sabitiya-za-13-noemvri-agentsiya-fokus.html", "text": "*** \r\n Преговори между президентите на САЩ и Турция Доналд Тръмп и Реджеп Таийп Ердоган\t \r\n*** \r\n Четвърта годишнина от терористичния атентат, погубил 130 души \r\n*** \r\n Визита на министъра на външните работи на ФРГ Хайко Маас \r\n*** \r\n Международен икономически форум на Америките \r\n*** \r\n Световна среща на върха на толерантността \r\n***", "date": "2019.11.12", "title": "Предстоящи международни събития за 13 ноември ( Агенция „Фокус“)"}
{"url": "http://www.focus-news.net/news/2019/11/12/2718971/afp-trima-palestintsi-sa-zaginali-v-rezultat-ot-izraelski-udari-v-ivitsata-gaza.html", "text": "Трима палестинци са загинали в резултат от израелски удари по позиции на групировката „Ислямски джихад“ в Ивицата Газа, предава  AFP , като се позовава на местното министерство на здравеопазването. \r\nС това загиналите палестинци за днес стават 10, включително командир на „Ислямски джихад“ и неговата съпруга, убити при точечен удар на Израел в контролирания от ХАМАС анклав. \r\nИзраел държат отговорни ХАМАС за ракетните атаки по неговата територия и казват, че са готови да продължат ударите.  \r\n \r\nПревод и редакция:", "date": "2019.11.12", "title": "AFP: Трима палестинци са загинали в резултат от израелски удари в Ивицата Газа"}
{"url": "http://www.focus-news.net/news/2019/11/12/2718970/a1-on-makedoniya-cherna-gora-ne-iska-da-se-vklyuchva-v-balkanskiya-shengen.html", "text": "Министърът на икономиката на Черна гора Драгица Секулич заяви, че включването към инициативата за създаване на „Балкански Шенген“, която бе оглавена от Албания, Северна Македония и Сърбия, ще бъде загуба на енергия, защото страната вече е отворила своите и премахна търговските бариери за съседите, предава македонският портал  „А1 Он“ . \r\nТя каза, че Черна гора е член на CEFTA, Централноевропейското споразумение за свободна търговия, регионална инициатива за страните от Западните Балкани, която гарантира свободния поток на хора и стоки. \r\n„Разбирам инициаторите. Това са държави, които поради различните търговски бариери, които си поставят една срещу друга, може да се нуждаят от нова инициатива, за да обещаят отново да направят това, което сме правили отдавна“, заяви Секулич пред обществената телевизия на страната. \r\nНа среща на върха в Охрид в северна Македония на 10 ноември албанският премиер Еди Рама, премиерът на Северна Македония Зоран Заев и сръбският президент Александър Вучич обещаха да работят заедно за премахване на бариерите пред движението на стоки и хора между трите балкански страни. \r\nТе поканиха и други балкански страни да се присъединят към инициативата. \r\nСлед срещата Заев заяви, че \"малката шенгенска зона\" ще помогне за стимулиране на икономическия растеж и чуждестранните инвестиции. \r\n \r\nПревод и редакция:", "date": "2019.11.12", "title": "„А1 Он“ (Македония): Черна гора не иска да се включва в „Балканския Шенген“"}
{"url": "http://www.focus-news.net/news/2019/11/12/2718964/edi-rama-prishtina-zaplashva-vanshnata-politika-na-albaniya.html", "text": "Албанският премиер Еди Рама заяви, че с противопоставянето си на инициативата за създаване на балкански „мини Шенген“, косовските политици заплшват външната политика на Албания заради своите вътрешнополитически интереси, пише белградският ежедневник  „Политика“ . \r\nМинистър-председателят заяви пред тиранския Top Channel, че дълго е обяснявал на Албин Курти, лидерът на Движение „Самоопределение“ и най-вероятен следващ премиер на Косово, защо е важен „мини Шенген“ и че би бил много изненадан, ако той не е разбрал, защото, както добави Рама, Курти е доста интелигентен. \r\n„Ако той се преструва, че разбира или не разбира, това е негов избор, но изглежда, че използва външната политика с Албания във вътрешната политика. Не вярвам, че това е всичко, има време да разговаряме и да задълбочим дискусиите“, заяви албанският премиер. \r\nКоментирайки изявлението на Курти за отваряне на границите между Албания и Косово, той каза, че подобно нещо не може да стане без съгласието на Сърбия. \r\n„Ако Курти иска да отвори границите, тогава той трябва да получи съгласието на всички държави“, посочи Рама. \r\nАлбанският премиер заяви също, че ръководството в Прищина не е поискало становището му, когато е взело решение да наложи 100-процентови мита върху стоките от Сърбия, но че истински подкрепя решението, предимно като действие, което трябва да има политически, а не икономически резултат. \r\n \r\nПревод и редакция:", "date": "2019.11.12", "title": "Еди Рама: Прищина заплашва външната политика на Албания"}
{"url": "http://www.focus-news.net/news/2019/11/12/2718959/oblast-dobrich-e-na-osmo-myasto-v-stranata-po-vavedeni-v-eksploatatsiya-zhilishtni-sgradi-otchitat-statistitsite.html", "text": "Броят на въведените в експлоатация жилищни сгради в област Добрич през третото тримесечие на 2019 г. е 21, а новопостроените жилища в тях са 71. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро – Североизток, предаде кореспондентът на  Радио „Фокус” – Варна . Спрямо третото тримесечие на миналата година сградите са с 5 повече или с 31.3%, а жилищата в тях с 52, или с 273.7%. От въведените в експлоатация новопостроени жилищни сгради през третото тримесечие на 2019 г. с тухлена конструкция са 38.1%, а със стоманобетонна - 61.9%. Област Добрич е на осмо място в страната по въведени в експлоатация жилищни сгради. За сравнение най-много жилищни сгради са въведени в експлоатация в областите Варна, Пловдив, Бургас и София. В област Добрич най-висок е делът на новопостроените жилища с три стаи (78.9%), следват тези с две стаи (11.3%), а най-нисък е делът на жилищата с шест и повече стаи (1.4%). Общата полезна площ на всички новопостроени жилища през третото тримесечие на 2019 г. в област Добрич е 5.3 хил. кв. м, или със 127.4% повече в сравнение със същото тримесечие на 2018 г., а жилищната площ нараства със 76.5% и достига 3.0 хил. кв. метра. Средната полезна площ на едно новопостроено жилище в област Добрич намалява от 121.8 кв. м през третото тримесечие на 2018 г. на 74.2 кв. м през същото тримесечие на 2019 година. В страната средната полезна площ нараства от 84.2 кв. м на 97.3 кв. м за разглеждания период. Добрич е двадесет и пета сред областите с най-голяма средна полезна площ на едно новопостроено жилище. Най-голяма средна полезна площ на едно новопостроено жилище е регистрирана в областите Силистра и Габрово, а най-малка - в областите Видин и Разград.  \r\nЖулиета НИКОЛОВА", "date": "2019.11.12", "title": "Област Добрич е на осмо място в страната по въведени в експлоатация жилищни сгради, отчитат статистиците"}
