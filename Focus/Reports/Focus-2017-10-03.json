{"url": "http://www.focus-news.net/news/2017/10/03/2442570/sport-serhio-aguero-shte-otsastva-poveche-ot-ochakvanoto.html", "text": "Нападателят на Манчестър Сити – Серхио Агуеро, ще отсъства от отбора поне шест седмици. Футболистът на английския тим претърпя автомобилна катастрофа миналата седмица, след което стана ясно, че поради счупено ребро, няма да може да играе около месец. Лекари обаче обявиха, че на Агуеро ще са му нужни поне шест седмици, за да се възстанови.", "date": "2017.10.03", "title": "Спорт: Серхио Агуеро ще отсъства повече от очакваното"}
{"url": "http://www.focus-news.net/news/2017/10/03/2442538/premierat-boyko-borisov-satrudnichestvoto-mezhdu-chetirite-darzhavi-ne-e-sreshtu-nyakogo-a-v-polza-na-tseliya-es.html", "text": "Сътрудничеството между четирите държави не е срещу някого, а в полза на целия  ЕС. Това заяви пред журналисти премиерът Бойко Борисов след четиристранната среща, в която участваха министър-председателите на Гърция и Румъния Алексис Ципрас и Михай Тудосе, както и президентът на Сърбия Александър Вучич, предаде репортер на Радио \"Фокус\" - Варна. Премиерът допълни, че четирите държави не са малък пазар, а брутният вътрешен продукт на Румъния и България, а вече и на Гърция и Сърбия се повишава. „Нашата позиция не е срещу някого, обратното - ние искаме да помогнем на ЕС да не мисли за нашия регион, да не създаваме проблеми в нашия регион, помъдрели сме от загубите през годините, сега да търсим развитие, а не спорове“, допълни премиерът. По думите му продължението на проектите, обявени в Кавала, е свързаността с най-мощния икономически център на Румъния – Букурещ, магистралата и скоростната жп линия с Белград, както и Дунавската стратегия, са възможност за развитие на региона. „Това са сигнали към нашите народи и в Брюксел дават ясно да се разбере, че в този регион има отговорни, искащи мир, разбирателство и просперитет политици, които се обединяват върху градивните проекти. Тази среща е естествено продължение на срещите ни в Солун и Кавала, както и присъединяването на междуправителственото заседание с Румъния. Интересите в този регион на всички държави в инфраструктурните проекти съвпадат, това ни прави партньори. Нашата цел не е да се конфронтираме, а обратното - с аргументи, с постигнати резултати, спокойствие, мир и толерантност да приложим вариант как и по-бързо да се постигне необходимият европейски мир между Белград и Прищина, както и бързото присъединяване на Сърбия към ЕС. Такива срещи по теми могат да се разширяват в зависимост  по какви проекти се работи. Решихме следващата среща да бъде в Белград. Нашият глас се чува, защото имаме мотиви, програма, разбиране, искаме и предлагаме присъединяване в полза на цяла Европа, спокойствие в региона в полза на цяла Европа и ако не създаваме проблеми на Европа, днес правим нещо добро за съюза“, коментира премиерът Бойко Борисов. \r\nМарияна ВАЛЕНТИНОВА", "date": "2017.10.03", "title": "Премиерът Бойко Борисов: Сътрудничеството между четирите държави не е срещу някого, а в полза на целия  ЕС"}
{"url": "http://www.focus-news.net/news/2017/10/03/2442539/sliven-beloglav-leshoyad-e-zabelyazan-kray-grada.html", "text": "Белоглав лешояд се появи в небето над Сливен. Подадени са няколко сигнала за птицата, маркирана с крилни марки К9N. Това съобщиха за Радио „Фокус“ – Сливен от Зелени Балкани. От там призовават гражданите да не плашат птицата. Лешоядът не е опасен и няма да нападне никого, необходимо му е спокойствие и хубаво време, за да отлети обратно в Балкана. Видът е рядък, защитен от закона и преследването или навреждането му са наказуеми.\r\nПрез изминалата седмица друг изтощен лешояд е бил успешно уловен от служителите на Природен парк „Сините камъни” и транспортиран до Спасителния център за диви животни към Зелени Балкани – Стара Загора.\r\nКрилната марка K4J позволява да се разпозна птицата – това е лешояд, пристигнал у нас от Франция през май 2012 година и настанен във волиерата за адаптация в местността Каракютюк в планината над Сливен.", "date": "2017.10.03", "title": "Сливен: Белоглав лешояд е забелязан край града"}
{"url": "http://www.focus-news.net/news/2017/10/03/2442540/tereza-mey-boris-dzhonsan-ne-podkopava-tova-koeto-pravya.html", "text": "Британският министър-председател Тереза Мей заяви, че външният министър Борис Джонсън не подкопава авторитета ѝ, въпреки че наскоро той представи своя собствена версия на „червените линии“ относно преговорите за Брекзит, предаде Politico.\r\n„Това не е подкопаване на това, което правя“, заяви Тереза Мей. По-рано тя защити своя външен министър, казвайки, че „силното водачество означава да има гласове около масата, а не хора, които само да казват „да“. \r\n„Цялото правителство работи по речта ми за Брекзит във Флоренция. Те се съгласиха с правителствената позиция“, добави тя.  Виктор Турмаков", "date": "2017.10.03", "title": "Тереза Мей: Борис Джонсън не подкопава това, което правя"}
{"url": "http://www.focus-news.net/news/2017/10/03/2442541/burgas-v-grada-shte-se-provede-tridnevno-sabitie-za-hora-s-interesi-v-oblastta-na-softuerna-razrabotka.html", "text": "В Бургас ще се проведе тридневно събитие (13 – 15 октомври) за хора с интереси в областта на софтуерна разработка, дизайн, информационни технологии и иновативни продукти. Това съобщават от Община Бургас. Целта на инициативата е да събере на едно място програмисти, дизайнери и предприемачи, които заедно да предложат концепция за софтуерен продукт, приложим към концепцията Smart City и да стартират неговото разработване.\r\nАмбицията на организаторите е да стимулират прилагането на съвременните технологии в ежедневието на хората и живота в града. Хакатонът ще има важен принос за развитие на ИТ общността в Бургас. Допълнителните очаквани ефекти са сформиране на екипи от хора, които се допълват като знания и умения, за да продължат работа по проектите и след финала на събитието.\r\nНяма ограничение за използваните технологии, библиотеки, платформи и програмни езици. Необходимо е екипите да предадат прототип на своя продукт, който да има поне една работеща функционалност или ясна концепция за приложение с частично написан изходен код. В последния ден на хакатона – неделя, 15 октомври – участниците ще направят демонстрация на своите приложения пред жури.\r\nДопустими участници са екипи от най-малко двама души, които могат да се сформират както предварително, така и в началото на самия хакатон. Задължително е поне един от екипа да има познания по програмиране, без значение нивото и опита в областта на софтуерните разработки.\r\nЗа всички участници ще има награди, които са осигурени от спонсорите на събитието. Първите три проекта, оценени най-високо, ще бъдат допълнително стимулирани с изненади от организаторите.\r\nФондът с награди е на стойност над 5 000 лв.\r\nКритериите за оценка на приложенията са:\r\n- Оценка на идеята.\r\n- Дали приложението има работеща функционалност.\r\n- Начин на изпълнение, качеството на програмния код и избрания подход.\r\n- Потребителски интерфейс.\r\n- Потенциал на приложението.\r\nЩе бъдат предоставени насоки и идеи за приложения на тези участници, които нямат предварителна концепция за това, което биха желали да разработват.\r\nПравила на хакатона:\r\n- Участниците могат да си изберат под какъв лиценз да бъде написаният от тях код в рамките на хакатона – препоръчително е свободен лиценз.\r\n- Работата по проектите стартира с началото на хакатона. Не се допуска участие с напълно или частично готови приложения, които са разработени преди хакатона.\r\n- Приложенията, които не са завършени и нямат работеща функционалност, също се представят на финалния ден. Оценяват се потенциал и проблем, който решават.\r\n- Спонсорите и партньорите на събитието имат право да дават индивидуални награди на избрани от тях участници.\r\nХакатонът ще се проведе в залите на Университет „Проф. д-р Асен Златаров“ – Бургас. Ще има осигурен достъп до помещението до 21:00 ч. в петък и събота, напитки, интернет връзка и удобни места за работа на всички екипи.\r\nФорма за регистрация можете да намерите на .", "date": "2017.10.03", "title": "Бургас: В града ще се проведе тридневно събитие за хора с интереси в областта на софтуерна разработка"}
{"url": "http://www.focus-news.net/news/2017/10/03/2442542/premierat-na-gartsiya-aleksis-tsipras-sarbiya-zasluzhava-da-varvi-s-barzi-stapki-kam-es.html", "text": "Сърбия заслужава да върви с бързи стъпки към ЕС. Това заяви пред журналисти министър-председателят на Гърция Алексис Ципрас след четиристранната среща, която се проведе в резиденция „Евксиноград“ край Варна, предаде репортер на Радио \"Фокус\" - Варна. „Бих искал да изразя радостта си, че съм във Варна, град с гръцко присъствие още от древността, както и задоволството си, че съм тук с ръководители на приятелски държави. Бихме могли да изиграем съществена роля в името на прогреса, мира, стабилността и общо развитие на региона“, посочи Ципрас. Той допълни, че Балканите са много критичен за Европа регион, който в миналото е пораждал безпокойство и конфронтации, но днес може да породи сътрудничество. „Четирите страни можем да умножим силата, която всяка от нас притежава, в една обща цел. Сърбия заслужава да върви с бързи стъпки към ЕС. Днес обсъдихме идеята, която коментирахме в Кавала, следващото председателство на ЕС – българското, да бъде  по същество едно балканско председателство“, каза Ципрас. По думите му е необходимо да се съживи дневният ред на Европа от Солун от 2003 година, където е взето решение за разширяване на ЕС. „Това означава разговор по същество за бъдещето на Западните Балкани и включването им в ЕС. Ще поканим и други лидери на ЕС и обсъдихме възможността в рамките на българското председателство да бъде организирана среща на върха на ЕС за Западните Балкани“, поясни Алексис Ципрас. Той подчерта, че, за да може ЕС да изиграе ролята, за която е призван на международната арена, за да укрепне неговата международна роля и да укрепи демокрация, трябва да реши собствените си проблеми. „Гърция ще играе важна роля и съм убеден, че например обединението на Кипър е едно от тези големи предизвикателства, които стоят пред ЕС. Връзката на ЕС с държави като Сърбия, които са в предприсъединителен период, е друг проблем, който трябва ЕС да реши. Що се отнася до този предприсъединителен ход на страните от Западните Балкани, трябва да се основава и на избираемостта, но и на една нова визия. Затова ние решихме да имаме тясно сътрудничество в редица сфери – енергийна, икономика, транспорт, сигурност“, каза още Алексис Ципрас. Той благодари на домакина за гостоприемството и допълни, че с нетърпение очаква следващата, трета среща, която предстои в Белград. \r\nМарияна ВАЛЕНТИНОВА", "date": "2017.10.03", "title": "Премиерът на Гърция Алексис Ципрас: Сърбия заслужава да върви с бързи стъпки към ЕС"}
{"url": "http://www.focus-news.net/news/2017/10/03/2442543/hristo-prodanov-bsp-darzhavata-se-otnasya-prenebrezhitelno-kam-sadbata-na-poveche-ot-5000-dushi-chieto-prepitanie-zavisi-ot-orazheyniya-zavod-emko.html", "text": "Държавата се отнася пренебрежително към съдбата на повече от 5000 души, чието препитание зависи от оръжейния завод „Емко“. Това каза народният представител от \"БСП за България\" Христо Проданов в предаването \"Това е България\" по Радио \"Фокус\". Според него производството на \"Емко\" трябва да се запази и \"БСП за България\" активно ще настоява за връщане на лиценза на завода. „Настояваме и правим всичко възможно лицензът да се върне и нещата да започнат да се случват така, както трябва да се случват в една нормална държава, защото с този рекетьорски подход от страна на държавата, в година, в която чуждестранните инвестиции са на критично ниски нива, това е пагубно за икономиката. Повярвайте ми, няма инвеститор нито чужд, нито български, който да отиде и да инвестира на място, в което правителството се отнася така с бизнеса“. Проданов допълни, че от развръзката на случая със завода зависи съдбата на град Трявна, където от почти всяко семейство има по един служител в „Емко“.", "date": "2017.10.03", "title": "Христо Проданов, БСП: Държавата се отнася пренебрежително към съдбата на повече от 5000 души, чието препитание зависи от оръжейния завод „Емко“"}
{"url": "http://www.focus-news.net/news/2017/10/03/2442544/rezervat-srebarna-poluchi-sertifikat-za-biosferen-park-na-yunesko.html", "text": "Сребърна получи Сертификат за Биосферен парк на ЮНЕСКО. С него се удостоверява, че защитената територия покрива новите предизвикателства на Севилската стратегия за управление на биосферните резервати на Програма „Човекът и биосферата“ на международната организация. Това съобщиха от пресцентъра на Регионална инспекция по околната среда и водите – Русе.\r\nРешението за обявяването на биосферните паркове „Сребърна“, „Централен Балкан“, „Червената стена“ и „Узунбуджак“ е взето на заседание на 29-ата сесия на Mеждуправителствения координационен съвет на програмата „Човекът и биосферата“. Тя бе проведена през юни т.г , в Централата на ЮНЕСКО в Париж . \r\nСъгласно изискванията на стратегията от Севиля за Биосферен парк „Сребърна“ са определени три зони - „сърцевинна“, „буферна зона“ и „преходна зона (зона за развитие)“, включваща цялата територия на община Силистра. \r\nСърцевинната зона включва обявения според националното законодателство през 1977 г. резерват „Сребърна“, с площ 892 ха, която удовлетворява изискванията на Севилската стратегията за дълготрайно опазване на консервационно значимите местообитания и видове. Буферната зона на резервата представлява естествен буфер на сърцевинната зона. На територията й се опазват консервационно значими природни местообитания на редки животински видове, в т. ч. птици. Преходната зона предлага уникални условия за развитие на различни дейности насочени към устойчиво развитие, опазване на културното многообразие, традициите и обичаите. Хармоничната връзка между трите територии е предпоставка за изпълнение и на трите функции на пост-севилски биосферен парк.\r\nРИОСВ-Русе ще предостави копие от сертификата на община Силистра и ще проведе информационно-образователни срещи със заинтересованите страни. \r\nВ продължение на почти 40 години 16 български биосферни резервата са изпълнявали ефективно своята „консервационна“ функция, насочена към опазването на генетичните ресурси, видовете и екосистемите и осигуряването на условия за научни изследвания, мониторинг и образование. През годините концепцията за биосферните резервати се е развивала, съобразно съвременните предизвикателства. Постепенно на преден план е излязъл човекът и взаимодействието му с природата, като първоначалната функция на биосферните резервати се е надградила – и от чисто „опазваща“ и „научна“, е преминала и към „функция на развитието“, ориентирана към устойчивото ползване на природните ресурси.", "date": "2017.10.03", "title": "Резерват Сребърна получи сертификат за биосферен парк на ЮНЕСКО"}
{"url": "http://www.focus-news.net/news/2017/10/03/2442545/predstoyashti-mezhdunarodni-sabitiya-za-4-oktomvri-agentsiya-fokus.html", "text": "Европейският парламент ще обсъди кризата, предизвикана от референдума за независимост на Каталония.\r\n*** Шведската кралска академия на науките ще обяви лауреата на Нобеловата награда по Химия за 2017 година.\r\n*** Руският президент Владимир Путин ще посрещне своя венецуелски колега Николас Мадуро.\r\n*** Иракският министър-председател Хайред ал Абади пристига във Франция, за да обсъди с президента ѝ Еманюел Макрон събитията в Кюрдското регионално правителство.\r\n*** Европейският комисар по икономическите въпроси Пиер Московиси ще даде разяснения за готвената реформа на системата на ДДС в ЕС.\r\n*** Британският министър-председател Тереза Мей ще изнесе реч в последния ден от конференцията на Консервативната партия. \r\n*** Турският президент Реджеп Тайип Ердоган ще посети Техеран, за да обсъди с иранския си колега Хасан Роухани събитията в Иракски Кюрдистан.\r\n***", "date": "2017.10.03", "title": "Предстоящи международни събития за 4 октомври ( Агенция „Фокус“ )"}
{"url": "http://www.focus-news.net/news/2017/10/03/2442546/rumanskiyat-premier-mihay-tudose-razshirihme-satrudnichestvoto-mezhdu-balgariya-i-rumaniya-sas-sarbiya-i-gartsiya.html", "text": "Разширихме сътрудничеството между България и Румъния със Сърбия и Гърция. Това заяви пред журналисти министър-председателят на Румъния Михай Тудосе след четиристранната среща, която се проведе в резиденция „Евксиноград“ край Варна, предаде репортер на Радио \"Фокус\" - Варна. „Румъния не е съседна държава на Гърция, но ние сме партньори, затова ги чувстваме като близки съседи“, отбеляза Тудосе. По думите му Балканите са вход или изход към Европа. „Имаме един и същ интерес - икономически, но и на добросъседство, така че Сърбия да се присъедини към ЕС. Имаме еднакви стратегически интереси в енергийната сигурност и независимост. Важно е и четирите държави да действаме като един партньор и да избегнем единствения доставчик в региона. Убеден съм, че имаме едно много прагматично партньорство и историята не ни чака. Имаме срокове, цели, проекти, които да следваме. Вярвам, както каза и Борисов, че този екип не е срещу нещо или някого, а само за да оползотворим по-добре големите шансове, които имаме“, обобщи министър-председателят на Румъния Михай Тудосе. \r\nМарияна ВАЛЕНТИНОВА", "date": "2017.10.03", "title": "Румънският премиер Михай Тудосе: Разширихме сътрудничеството между България и Румъния със Сърбия и Гърция"}
{"url": "http://www.focus-news.net/news/2017/10/03/2442547/kyustendil-predstaviteli-na-informatsionnata-tochka-na-evrodesk-ot-grada-sa-uchastvali-v-mezhdunarodna-sreshta-za-dobri-praktiki.html", "text": "Представители на информационната точка на Евродеск от Кюстендил са участвали в международна среща за добри практики. Това съобщи за Радио „Фокус” – Кюстендил експертът към центъра Боряна Димитрова. Международната среща е проведена в град Варна, а на нея са присъствали повече от 50 участници от Евродеск мрежата в цяла Европа. „По време на срещата бяха обсъдени въпроси, свързани с възможностите за образование, работа и всичко, засягащо възможностите за развитие на младите хора. Проведени бяха тренинги за организиране на успешни доброволчески кампании. Бяха представени добри практики от работата на точките, както и планирани дейности за предстоящите инициативи и отбелязването на 5 декември – Деня на доброволеца”, каза Боряна Димитрова.\r\nВенцеслав ИЛЧЕВ", "date": "2017.10.03", "title": "Кюстендил: Представители на информационната точка на Евродеск от града са участвали в международна среща за добри практики"}
{"url": "http://www.focus-news.net/news/2017/10/03/2442548/boris-dzhonsan-brekzit-ne-e-bibleysko-bedstvie.html", "text": "Британският министър-председател Борис Джонсън заяви по време на конференцията на управляващата Консервативна партия, че страната трябва да прекрати отношението си към Брекзит \"все едно той е библейско бедствие\", предаде Politico.\r\nМинистърът призова за по-голям оптимизъм относно Брекзит, заявявайки, че засили търговията на Великобритания извън Брекзит и че тя ще \"се ангажира със света по-категорично от всякога.\" Той разкритикува, част от медиите, че дават мрачни прогнози за страната след отделянето ѝ от ЕС. \r\n\"Навсякъде по света се дава впечатление, че страната няма да се справи. Че ще изхвърлим от ЕС и ще свършим в някакво мрачна преддверие на Съюза, жалко чакайки подаяния\", добави той.\r\nПо подобен начин той осъди и позицията на опозиционната Лейбъристка партия. \"Позицията ѝ ще остави Великобритания \"заключена в орбитата на ЕС, но без да може да поеме контрол\", убеден е той. \r\n\"Време е да престанем да третираме резултата от референдума, сякаш става дума за библейско бедствие. Време е да сме смели и да се възползваме от възможностите - и няма страна, по-добра от Великобритания\", добави той. Виктор Турмаков", "date": "2017.10.03", "title": "Борис Джонсън: Брекзит не е библейско бедствие"}
{"url": "http://www.focus-news.net/news/2017/10/03/2442549/sliven-shte-se-sastoi-skorostno-izkachvane-na-hamam-bair-do-pametnika-na-ruskata-armiya.html", "text": "Скоростно изкачване на Хамам баир ще се състои в Сливен. Това е шестото поредно изкачване на Хамам баир по стълбите, водещи до паметника. Спортната проява е под наслов “Напред и нагоре” и ще се проведе на 7 октомври, събота, от 9.30 часа. Това съобщиха за Радио „Фокус“ – Сливен организаторите на събитието. Община Сливен е съорганизатор на проявата.\r\nДомакините са изпратили покани до всички учебни заведения в региона. По регламент в състезанието не участват представители от Спортно училище „Димитър Рохов“. Ще се състезават ученици от сливенските училища в шест групи от три възрасти – момичета и момчета 5-7 клас, 8-9 клас, юноши и девойки 10-11 клас.\r\nСтартът на изкачването ще бъде пред параклиса “Свети цар Борис-Михаил – Покръстител”, а финалът пред паметника на Хамам баир.\r\nЩе бъдат наградени първите трима участника от всяка възрастова група.\r\nУчилището с най-много призови места от 1-во до 6-то в различните стартове получава Купа за отборен победител.\r\nСлед приключване на състезанието ще бъде проведена томбола за участващите в състезанието ученици. Печелившите ще получат награди.", "date": "2017.10.03", "title": "Сливен: Ще се състои скоростно изкачване на Хамам баир до паметника на Руската армия"}
{"url": "http://www.focus-news.net/news/2017/10/03/2442550/sport-zografski-ostana-bez-kvota-za-zimnata-olimpiada-v-pyonchan.html", "text": "Единственият български представител в световния елит на ски скоковете Владимир Зографски не успя да си осигури квота за олимпиадата в Пьончан през 2018 година в последния старт от лятната Гран при. \r\nКвалификацията се проведе в германския зимен център Клингентал на високата 140 метра шанца. Зографски записа резултат от 116 метра и се нареди едва 59-и. Преди 2 дни българинът се размина на косъм от олимпийска квота в Гран при на турнира в Хинценбах (Австрия).  Венцислав Драгоманов", "date": "2017.10.03", "title": "Спорт: Зографски остана без квота за зимната олимпиада в Пьончан"}
{"url": "http://www.focus-news.net/news/2017/10/03/2442551/veliko-tarnovo-esenniyat-fermerski-pazar-koyto-shte-se-provede-v-svishtov-v-kraya-na-sedmitsata-da-stane-traditsionno-sabitie-obmislyat-obshtinata-i-stopanska-akademiya.html", "text": "Есенният фермерски пазар, който ще се проведе в Свищов в края на седмицата, да стане традиционно събитие обмислят Общината и Стопанска академия. Това заяви в ефира на Радио „Фокус“ – Велико Търново доц. Марина Николова, ръководител катедра „Аграрна икономика“ в СА „Д. А. Ценов“. Тя уточни, че в града и към момента има действащ т.нар. Кооперативен пазар, но на него, по думите й, продавачите са по-скоро прекупвачи на различни стоки. Целта на фермерските пазари е да скъси връзката между потребителите и производителите. „Проектният екип вижда развитие и в бъдеще на нашата идея, тъй като още в предварителен разговор с кмета на Община Свищов, той сподели, че наистина и те имат подобна визия за развитие на фермерските пазари. Но първо, нека обобщим резултатите от предстоящата инициатива и след това да говорим с конкретни предложения“, коментира още доц. Николова. Тя допълни, че ако в Свищов бъде реализиран фермерски пазар, той ще се провежда един или два пъти в седмицата.\r\nЛуиза ТРАНЧЕВА", "date": "2017.10.03", "title": "Велико Търново: Есенният фермерски пазар, който ще се проведе в Свищов в края на седмицата, да стане традиционно събитие обмислят Общината и Стопанска академия"}
{"url": "http://www.focus-news.net/news/2017/10/03/2442552/defencenews-turtsiya-shte-osnove-sobstvena-kosmicheska-agentsiya.html", "text": "Турското правителство е издало проектозакон за основаване на собствена космическа агенция. Очаква се в скоро време той да бъде представен на парламента за дебат и гласуване, предаде  DefenceNews.\r\nСпоред проектозакона Турската космическа агенция ще определя общите политики и стратегии в авиокосмическите технологии на страната. Тя ще цели развитието на конкурентноспособна космическа индустрия, „която да не зависи от чужда технология“. \r\nОчаква се парламентът с лекота да приеме закона, защото той не буди дебати в обществото. \r\nИзвънреден председател на Агенцията ще бъде министър-председателят на страната, а други членове ще са министрите на науката, индустрията и технологията, развитието отбраната, транспорта, флота и комуникациите. \r\nМеждувременно Турция разработва планове да построи собствена площадка за изстрелване на сателити.  Виктор Турмаков", "date": "2017.10.03", "title": "DefenceNews: Турция ще основе собствена космическа агенция"}
{"url": "http://www.focus-news.net/news/2017/10/03/2442152/predstoyashti-sabitiya-v-stranata-za-3-oktomvri-agentsiya-fokus.html", "text": "***\r\nОт 16.30 часа в Гербовата зала на „Дондуков“ 2 държавният глава Румен Радев ще награди с орден „Св. Св. Кирил и Методий“ първа степен художествения ръководител и директор на Мариинския театър на Санкт Петербург Валерий Гергиев.\r\n***\r\nОт 10.00 часа българският министър-председател Бойко Борисов и румънският му колега Михай Тудосе ще открият новия ГКПП Кайнарджа-Липница.\r\n***\r\nБългарското и румънското правителства ще проведат съвместно заседание в резиденция „Евксиноград“ във Варна. Следобед премиерът Бойко Борисов ще бъде домакин на четиристранна среща с министър-председателите на Гърция Алексис Ципрас, на Румъния Михай Тудосе и с президента на Сърбия Александър Вучич.\r\n***\r\nОт 10.00 часа в зала „Тържествена“ на Съдебната палата ще се състои церемонията по официалното встъпване в длъжност на членовете на новоизбрания състав на Висшия съдебен съвет.\r\n***\r\nОт 14.45 часа председателят на Народното събрание Димитър Главчев и проф. Огнян Герджиков ще направят изявления пред журналисти във връзка със създаването на Консултативен съвет по законодателството към парламента. \r\n***\r\nОт 08.30 часа в  сградата на „Национална финансово - стопанска гимназия“ ще се проведе първата серия от обучителни семинари по проект „МЛАД ПРЕДПРИЕМАЧ – методи за развитие на бизнес идея и нейната реализация”.\r\n***\r\nОт 09.30 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа в Иновационен форум „Джон Атанасов“ на „София Тех Парк“ ще се проведе конференцията „Кибер сигурност – информация и (лични) данни. Бъдете нащрек!“.\r\n***\r\nОт 10.00 часа в заседателната зала на Съюза на юристите в България (ул. „Пиротска“ №7) ще се проведе дискусия на тема „Корупцията и ефективното ѝ противодействие“.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Виктор Б., Емил И. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 17-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 1-ви състав на Софийски градски съд ще заседава по делото срещу Христо Монов, бивш изпълнителен директор на БДЖ ( чл. 219 от НК).\r\n***\r\nОт 10.30 часа 8-и състав на Софийски градски съд ще заседава по делото срещу бившия министър на отбраната Николай Ненчев (чл. 282, ал. 3 НК).\r\n***\r\nОт 10.30 часа 4-ти състав на Специализирания наказателен съд ще заседава по делото срещу Латин М., Владислав А. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа 10-и състав на Специализирания наказателен съд ще заседава по делото срещу Ангел П., Крассен Н. и Лазар К., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа кметът на София Йорданка Фандъкова ще провери строителните дейности по изграждането на канализация в кв. „Бенковски“. Проверката ще започне от бул. „Лазар Михайлов“  преди църквата . На проверката ще присъстват зам.-кметът Ирина Савина и кметът на район „Сердика“ Тодор Кръстев.\r\n***\r\nОт 11.00 часа в пресклуб „Журналист“ българските участници в състоялия се наскоро в Каракас Световен диалог за мир „Всички сме Венецуела” ще разкажат за зародилата се там инициатива за Международна платформа за независима журналистика.\r\n***\r\nОт 12.00 часа в киносалона на Военномедицинска академия, ще се проведе тържественото отбелязване на 50-годишнината от създаването на Катедра „Ортопедия, травматология и реконструктивна хирургия” /КОТРХ/.\r\n***\r\nОт 15.00 до 17.00 часа народният представител от \"БСП за България\" Жельо Бойчев и общинският съветник Николай Николов ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 17.00 час в Заседателната зала – Б12 на НАТФИЗ „Кръстьо Сарафов“ ще се състои церемония за началото на проект „Модернизация и обновяване на учебната среда - гарант за повишаване качеството, привлекателността и ефективността на НАТФИЗ \"Кръстьо Сарафов\".\r\n***\r\nОт 17.30 часа в Изложбена зала „Архиви“ ще бъде открита документалната изложба посветена на 80-годишнината на Негово Величество  Цар Симеон II.\r\n***\r\nОт 18.00 часа в Детския екостационар „Бели брези“ в Природен парк „Витоша“ ще бъде обявен победителят в конкурса за проект „ЗАСЛОНЪТ 2050“.\r\n***\r\nОт 18.30 часа в Литературния клуб на Столична библиотека ще се състои премиерата на дебютната стихосбирка „Завой“ на Иван С. Вълев. Събитието е част от поредицата „Дебюти в Столична библиотека“.\r\n***\r\nОт 19.00 часа в зала 1 на НДК ще се състои концерт на световноизвестния диригент Валерий Гергиев и изключителния виртуоз - пианист Денис Мацуев с целия състав на Мариинския филхармоничен оркестър от Санкт Петербург, Русия.\r\n***\r\nОт 11.00 часа ще се проведе церемония „Първа копка“ - благоустрояване на ул. „Илинден“ в село Рилци,община Благоевград. \r\n***\r\nОт 10.00 до 12.00 часа народният представител от ГЕРБ-Кюстендил Ивайло Константинов организира приемна за граждани на партията на ул. \"Г. С. Раковски\" №3.\r\n***\r\nОт 11.00 часа в Дома на писателя ще се проведе среща на български писатели с\r\nлитературното общество на Търговска гимназия и Английска езикова гимназия.\r\n***\r\nОт 18.00 часа в Дома на писателя ще се състои литературната премиера на „Три класически случая” и среща с проф. Светлозар Игов.\r\n***\r\nОт 14.00 до 16.00 часа общинският съветник Юлияна Боева ще се срещне с граждани в офиса на партията на ул. „Георги Бенковски” №1.\r\n***\r\nОт 11.00 часа в РНБ „П. Р. Славейков“ ще се проведе Връчване на наградите на най-четящите деца от лятната кампания за насърчаване на четеното  „Ела в библиотеката“.\r\n***\r\nОт 19.00 часа в МДТ „Константин Кисимов“ ще бъде представен мюзикълът  „Криворазбраната цивилизация“.\r\n***\r\nОт 10.30 до 14,30 часа във фоайето на Народно читалище „Развитие“ ще се състои поклонението пред  директора на Корейския културен център в града Ким Чълхо, починал внезапно  на 29 септември.\r\n***\r\nОт 17.00 часа в Клуба на дейците на културата ще се проведе вечер, посветена на Международния ден на музиката и поезията.\r\n***\r\nОт 18.00 часа в Дом-паметник „Йордан Йовков“ ще бъде представен спектакълът „Пролетна измама\" по произведения на Йордан Йовков и Елин Пелин, посветен на 80 години от смъртта на Йордан Йовков.\r\n***\r\nОт 13.00 часа народният представител и общински координатор на ГЕРБ-Дупница Ивайло Константинов ще даде пресконференция, на която ще коментира актуални политически и обществени теми. Събитието ще се проведе в офиса на партията намиращ се на пл. \"Свобода\" 1.\r\n***\r\nОт 09.00 часа на тренировъчното игрище на стадион „Литекс” ще се проведе есенният турнир на младежките противопожарни отряди „Млад огнеборец“ за Преходната купа „Юлиян Манзаров“.\r\n***\r\nОт 11.00 часа в Дом на културата „Борис Христов“ новоучреденото сдружение  „Бизнесът за Пловдив“ ще представи целите и членовете си на пресконференция.\r\n***\r\nОт 17.30 часа в салона на читалище „Христо Г. Данов 1904“, Дружеството на писателите – Пловдив, със съдействието на читалището организира литературно четене, посветено на Деня на поезията. Събитието е част от културния календар на Община Пловдив.\r\n***\r\nОт 18.00 часа в изложбената зала на Регионален етнографски музей – Пловдив ще бъде официалното откриване на изложбата „Вотиви”, в рамките на проекта „Траките – генезис и развитие на етноса, културни идентичности, цивилизационни взаимодействия и наследство от древността” на Българската академия на науките, финансиран от дарение на г-н Петър Манджуков. Изложбата ще продължи до 12 ноември 2017 г. \r\n***\r\nОт 12.00 часа кметът Николай Мелемов ще даде пресконференция в 247 зала на община Смолян.\r\n***\r\nОт 11.00 часа в центъра на с. Могила ще бъде направена символична първа копка на лот 1а от рехабилитацията на 30 км от пътя Стара Загора-Раднево в област Стара Загора.\r\n***\r\nОт 13.00 часа ще бъде отслужен водосвет и направена символична първа копка за начало на за реконструкцията на централния площад и пешеходната зона в Стара Загора.\r\n***\r\nОт 17.00 часа в Регионална библиотека „Захарий Кнажески“ ще открие изложбата „Поздравъ от Стара Загора”. Фотографии на емблематични места и сгради в миналото и сега.\r\n***\r\nОт 18.00 часа пред Народно читалище „Отец Паисий – 1947“ в кв. „Зора“ ще се проведе народно веселие с Общински фолклорен ансамбъл „Загоре“.\r\n***\r\nОт 18.30 часа в Младежкия дом ще се проведе избор на Кмет на Млада Загора.\r\n***\r\nОт 10.00 часа в зала 203 на община Шумен ще се проведе брифинг.\r\n***\r\nОт 13.00 часа в заседателната зала на Община Шумен ще се проведе регионална среща на тема „Основни акценти в развитието на професионалното образование и обучение“.\r\n***\r\nОт 16.00 часа в комплекс „Ашварян“ ще се състои фиеста на детски облекла.", "date": "2017.10.03", "title": "Предстоящи събития в страната за 3 октомври (Агенция „Фокус“)"}
{"url": "http://www.focus-news.net/news/2017/10/03/2442153/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп осъди масовата стрелба в Лас Вегас, при която загинаха 50 души, пише   The Hill.\r\n„Това е акт на чисто зло“, заяви Тръмп. Той посочи, че ще замине за Лас Вегас в сряда, за да се срещне с жертвите. Президентът благодари на реакцията на властите и полицията, посочвайки, че така са спечелили много животи. \r\n„Тук сме за вас и се молим за вас“, заяви той на семействата и близките на жертвите. \r\n*** Президентът на Турция Реджеп Тайип Ердоган осъди смъртоносното нападение в Лас Вегас, оставило 50 души загинали и стотици ранени, пише  Daily Sabah.\r\n„Осъждам по-най силен начин терористичното нападение в Лас Вегас. Искрено се надявам подобни нападения да не се случват в бъдеще. От името на турския народ предлагам своите съболезнования за семействата и любимите на жертвите и за всички американци“, написа Ердоган на профила си в социалната мрежа „Туитър“. \r\nНа свой ред прессекретарят на турското правителство Бекир Боздаг заяви, че Турция е срещу всички форми на насилие, нападения и терор. \r\n*** Испанският премиер Мариано Рахой започна в 16:00 в понеделник среща с лидерите на опозицията, предава MadridPress. Очаква се главната тема да бъде каталонския референдум за независимост, проведен в неделя и обявен за незаконен от Мадрид . По-рано лидерите на две от опозиционните партии – Работническата партия и движение „Граждани“, съответно Педро Санчес и Алберто Ривера, обявиха подкрепата си за политиката на правителството относно Каталония.\r\n***  Футболен клуб Барселона обяви, че ще участва на обявената в Каталония за вторник, 3 октомври, обща стачка, пише  El Pais.\r\n„ФК Барселона се придържа към позицията, насърчавана от Бюрото за демокрация (в Каталония – бел. прев.) и следователно клубът ще остане затворен утре“, пише на профила на отбора в социалната мрежа „Туитър“.", "date": "2017.10.03", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/10/03/2442154/bezplatno-mobilno-prilozhenie-pozvolyava-da-podavame-signali-za-nerednosti-kam-stolichna-obshtina-obzor.html", "text": "Безплатно мобилно приложение позволява да подаваме сигнали за нередности към Столична община. Иновацията бе представена на пресконференция от кмета на София Йорданка Фандъкова и grajdanite.bg – организацията, която е изработила платформата. Общината е подпомогнала изграждането на приложението под формата на договор за използване на услуга за приемане и обработване на сигнали. Нововъведението се състои от мобилно приложение, уеб сайт и чат бот. Всеки може да си го свали от сайта на организацията на телефона си или таблета. Създателите на платформата обясниха, че за подаване на сигнал, например за неправилно паркиране, следва да въведем регистрационния номер на въпросния автомобил, наш контакт, къде се е случило нарушението, а в рубриката „Галерия” да публикуваме снимката към сигнала. След това имаме възможност да изберем институция, до която да изпратим съобщението. Инспектори и/или служители в съответната институция разполагат с необходимите телефон или таблет, чрез които следят за подаваната информация. След като сигналът е прегледан от инспектора, в приложението ни се отбелязва, че е започнала работа по него. В случаи, когато разрешаването на определен казус ще отнема повече време, от институциите ще коментират под нашия сигнал за колко време ще се справят с проблема. Дублиране на сигналите е изключено, тъй като благодарение на категоризирането им в приложението ще ни се съобщава, че за такъв проблем вече е съобщено. В такъв случай ще можем да следим за разрешаването на казуса, отбелязвайки бутона „Подкрепи”, въпреки че не сме ние подателите му. По отношение на опцията чат бот създателите на приложението обясниха, че тази услуга може да се използва чрез „Фейсбук” и „Месинджър”. При необходимост от проверка на сигнал програмата изисква електронна поща, на която изпраща отговор на запитването ни. Опцията е 24-часова, компютризирна и не се извършва от човек. \r\nСтоличният кмет Йорданка Фандъкова определи като успешна платформата и посочи, че за две години работа над 70 000 сигнала за неправилно паркиране са подадени в платформата, над 55 000 са регистрираните граждани, а последвалите глоби от Пътна полиция са над 3 000. Мобилното приложението може да се използва за подаване на сигнали и за паркиране върху зелени площи, детски площадки, паркове и др.; за бездомни кучета, за нерегламентирани сметища, сигнали за улично осветление, за бездомни хора във връзка и за изоставени автомобили. По думите на кмета услугата дава възможност за контакт между този, който подава сигнала и този, който присъстват в сигнала като нарушител. Столична община има различни канали за получаване на сигнали, като най-често се използва Контактният център, но по този начин решаването проблема става по-бавно отколкото чрез новата платформа – за последната година в центъра са получени 28 359 сигнала, посочи Фандъкова. Проблемът е че сигналите тук се изпращат до съответната дирекция, инспекторат, районен кмет и след това започва дългият път на комуникация между различните служби. Точно това спестява мобилното приложение, обясни кметът. Директна е връзка със Столичния инспекторат чрез сигнали за чистота, с ОП „Екоравновесие” – чрез сигнали за бездомни кучета, с Дирекция „Транспортна инфраструктура” чрез сигнали за улично осветление и автомобили, излезли от употреба (преместени са 200 такива, сигнали за които са получени чрез новата платформа). Мобилното приложение ще се използва и от заместник-кмета по социални дейности по отношение на сигнали за бездомни хора, каза още Фандъкова. По думите ѝ, районните администрации „Слатина”, „Красно село”, „Люлин”, „Витоша” и „Лозенец” са се включили в проекта към момента, като са получени още заявки за участие от други районни кметове.\r\nИнна ПЕЙЧЕВА", "date": "2017.10.03", "title": "Безплатно мобилно приложение позволява да подаваме сигнали за нередности към Столична община (ОБЗОР)"}
{"url": "http://www.focus-news.net/news/2017/10/03/2442155/tass-moskva-ne-vizhda-osnovaniya-za-smyana-na-formata-na-mirotvorcheskata-misiya-v-pridnestrovieto.html", "text": "Заместник-министърът на външните работи на Русия Григорий Карасин заяви, че миротворческата мисия в молдовското Приднестровие е доказала своята ефективност и опитите да бъдат заменени руските войници, от „сини каски“ на ООН, могат да доведат само до изостряне на ситуацията, предава ТАСС, цитирайки думите на Карасин изказани в интервю за руско издание.\r\n„Уникалната миротворческа операция на Днестър вече четвърт век доказва своята ефективност“, заяви той, отговаряйки на въпрос дали е възможно да бъде изпратена мисия на ООН в непризнатата република. „Там никой не стреля и никой не умира. Смяна на мисията с такава на ООН, няма да доведе до нищо, освен до изостряне на ситуацията.“\r\nСпоред заместник-министъра, жителите на Приднестровието искат съхраняването на руската мироопазваща мисия. „Всички разсъждения за евентуална промяна на действащия формат на миротворческата операция и извеждане на руските войници от левия бряг на Днестър са далеч от действителността и игнорират мнението на жителите на Приднестровието, които гледат на миротворците, като на гаранция за мирното си съществуване“, добави той.", "date": "2017.10.03", "title": "ТАСС: Москва не вижда основания за смяна на формата на миротворческата мисия в Приднестровието"}
{"url": "http://www.focus-news.net/news/2017/10/03/2442156/cnn-bashtata-na-napadatelya-ot-las-vegas-e-osazhdan-za-bankov-obir-i-krazhba-na-avtomobil.html", "text": "Бащата на нападателя от Лас Вегас – Стивън Падок – е бил в списъка на най-търсените престъпници на Федералното бюро за разследване (ФБР) през 80-те години на XX век и е осъждан за банков обир и кражба на автомобил, предава американската новинарска телевизия CNN, позовавайки се на сведения от полицията.\r\nБенджамин Хоскинс Падок е фигурирал в известния регистър, от 10 юни 1969 г. до 5 май 1977 г. и е бил описан в досието на ФБР, като „диагностициран като психопат“ и като човек, за когото се смята, че има „склонност към самоубийство“, който е „носил огнестрелно оръжие, по време на извършването на банкови обири“.\r\nПадок е попаднал в списъка на най-търсените престъпници, след като е избягал от федералния затвор в Тексас през 1960 година, когато е бил осъден на 20 години затвор за обир на банка.\r\nПревод и редакция:", "date": "2017.10.03", "title": "CNN: Бащата на нападателя от Лас Вегас е осъждан за банков обир и кражба на автомобил"}
{"url": "http://www.focus-news.net/news/2017/10/03/2442157/reuters-nay-malko-17-dushi-sa-zaginali-sled-sblasatsi-sas-separatisti-v-kamerun.html", "text": "Най-малко 17 души са загинали по време на сблъсъци между силите за сигурност и протестиращи в англоезичните райони на Камерун, където набира сила сепаратистко движение, предава Reuters, позовавайки се на информация от Амнести Интернешънъл.\r\nСблъсъците са започнали в неделя, след като местни групи са организирали демонстрации срещу маргинализацията на хората от региона от правителството на дългогодишния лидер на страната Пол Бия, което е доминирано от франкофони. Според свидетели, служителите на реда са открили огън срещу демонстрантите.\r\nИлария Алергози, изследовател на региона на езерото Чад от Амнести Интернешъл, сподели, че загиналите са от няколко града в два англоезични региона, граничещи с Нигерия.\r\nПревод и редакция:", "date": "2017.10.03", "title": "Reuters: Най-малко 17 души са загинали след сблъсъци със сепаратисти в Камерун"}
{"url": "http://www.focus-news.net/news/2017/10/03/2442158/fox-news-ubietsat-ot-las-vegas-e-pritezhaval-poveche-ot-30-ognestrelni-orazhiya.html", "text": "Нападателят от Лас Вегас Стивън Падок е притежавал повече от 30 огнестрелни оръжия и е донесъл в хотелската си стая поне десет, с които е осъществил най-смъртоносния масов разстрел в модерната история на САЩ, предава американският новинарски канал Fox News.\r\nСпоред източник от полицията, Падок е имал конвертиран, напълно автоматичен автомат AR-15 с висококапацитетни пълнители. Притежанието на подобно оръжие предполага, че Падок е преминал поне няколко проверки от ФБР.\r\nИзточникът твърди, че полицията е открила между 11 и 15 огнестрелни оръжия в хотелската стая. Всички те са били с калибър .308 или .223.\r\nДокато кънтри звездата Джейсън Алдийн беше на сцената в неделя вечерта (американско време), Стивън Падок откри огън от хотел Мандалай Бей и Казино, на отсрещната страна на улицата , убивайки 58 души и ранявайки повече от 500.\r\nПревод и редакция:", "date": "2017.10.03", "title": "Fox News: Убиецът от Лас Вегас  е притежавал повече от 30 огнестрелни оръжия"}
{"url": "http://www.focus-news.net/news/2017/10/03/2442159/bloomberg-osnovniyat-sayuznik-na-ispanskiya-premier-go-prizovava-da-uvolni-katalonskoto-pravitelstvo.html", "text": "Основният парламентарен съюзник на правителството на министър-председателя Мариано Рахой – лидерът на партията „Граждани“ (Ciudadanos) Алберт Ривера – призовава премиера да отнеме правомощията на Регионалното правителство на Каталония и да проведе нови местни избори, като според него това ще сложи край на конституционната криза, предава Bloomberg.\r\n„Това е единствения възможен начин да се проведе истинско гласуване, без да бъде отвличан гласа ни, както се случи в този преврат срещу демокрацията“, заяви Ривера, чиято партия е основана в Каталония, като самият той е бил член на Регионалния парламент няколко мандата.\r\nНапрежението върху Рахой се увеличава, като от него се очаква да намери решение на най-голямата криза в Испания след края на диктатурата на Франсиско Франко. Лидерите на сепаратистите вече дадоха сигнали, че ще използват резултата от референдума, за да обявят независимост, може би още тази седмица.\r\nСлед изпълнена с насилие неделя, когато полицията беше изпратена да попречи на провеждането на нелегалния, според властите в Мадрид, референдум за независимост, министърът на правосъдието на Испания Рафаел Катала каза, че правителството ще използва всички възможности за въздействие, с които разполага – включително, ако се наложи, отнемането на автономията на Каталония – за да върне законовия ред в областта.\r\nСтатия 155 от испанската конституция, от 1978 година, позволява на министър-председателя, като крайна мярка, да отнеме полу-автономията на Каталония. Ривера, който даде изявление, след като беше на посещение при премиера Мариано Рахой в Мадрид, заяви, че го е призовал да използва възможността за отнемане на автономията на областта, за да предотврати възможността сепаратистите да обявят независимост едностранно. \r\nПревод и редакция:", "date": "2017.10.03", "title": "Bloomberg: Основният съюзник на испанския премиер го призовава да уволни каталонското правителство"}
{"url": "http://www.focus-news.net/news/2017/10/03/2442160/afp-amerikanskata-politsiya-e-otkrila-eksplozivi-i-skrivalishte-za-amunitsii-v-doma-na-napadatelya-ot-las-vegas-broyat-na-zaginalite-dostigna-do-59.html", "text": "От американската полицията  съобщиха, че са намерили експлозиви и скривалище за амуниции в дома на убиеца от Лас Вегас, Стивън Падок, като увеличиха бройката на загиналите до 59 души, предава AFP.\r\nШериф Джоузеф Ломбардо заяви, че полицаите, които са обискирали къщата на Падок в Меските, щата Невада са открили „още 18 огнестрелни оръжия, експлозиви и няколко хиляди патрона, заедно с електронна апаратура, чиято функция в момента се определя“.\r\nСпоред последните данни, предоставени от шериф Ломбардо, броят на загиналите е 59 души, а ранените са 527.\r\nПревод и редакция:", "date": "2017.10.03", "title": "AFP: Американската полиция е открила експлозиви и скривалище за амуниции в дома на нападателя от Лас Вегас, броят на загиналите достигна до 59"}
{"url": "http://www.focus-news.net/news/2017/10/03/2442161/rudaw-sunitskiyat-myuftiya-na-irak-zayavi-che-bagdad-e-tlasnal-kyurdistan-kam-nezavisimost-zashtoto-go-e-potiskal.html", "text": "Мюфтията на иракските сунити Рафи ал Руфай заяви, чрез своя представител Абдулуахаб Ани, че потисничеството срещу кюрдите, осъществявано от правителството в Багдад, е тласнало Иракски Кюрдистан към провеждането на референдум за независимост. Освен това, мюфтията смята, че Ирак се е превърнал в сектантска държава, управлявана от ирански политици, предава кюрдската новинарска агенция Rudaw.\r\nСпоред Руфай, решението на Багдад, взето по времето на управлението на Нури ал Малики, да отреже кюрдския регион от бюджетния му дял през 2014 година е било „неоснователно“ и е подтикнало кюрдите да определят съдбата си в референдум.\r\n„Когато потисничеството срещу кюрдската нация стана нетърпимо, те проведоха референдум, за да са далеч от тези тирани“, заяви Ани, четейки съобщението на иракския мюфтия Руфай, по време на пресконференция в Ербил.\r\nОсвен това, той отхвърли твърденията на правителството в Багдад, че кюрдите искат да разделят Ирак.\r\n„Правителството на Ирак и парламента на страната не трябва да говорят за териториалния интегритет на държавата. Защото те я разделиха.“\r\nИракският мюфтия разкритикува остро „сектантските“ политики на правителството в Багдад.\r\n„Най-опасното нещо, което тези правителства донесоха (на Нури ал Малики и Хайдер ал Абади - бел. ред.) беше отвратителното сектантство, което раздели хората и внуши омраза между различните компоненти в страната“, каза той.\r\n„Тези, които управляват Ирак са свързани с ирански политици, сред които е Касем Сюлеймани.“\r\nСюлеймани се смята за най-влиятелния човек на Иран в Ирак и е командващ на елитните части на Стражите на ислямската революция - Ал Кудс. Според някои твърдения, той е човекът, който е оглавявал иракската армия и нейните съюзници – шиитските милиции – в борбата срещу Ислямска държава.\r\nИракският сунитски мюфтия обвини правителствтото на Ирак и шиитските милиции и за това, че „разрушават градове и домове на сунитите, под претекст, че ги освобождават от Ислямска държава“.\r\nПревод и редакция:", "date": "2017.10.03", "title": "Rudaw: Сунитският мюфтия на Ирак заяви, че Багдад е тласнал Кюрдистан към независимост, защото го е потискал"}
{"url": "http://www.focus-news.net/news/2017/10/03/2442162/morning-star-okolo-50-dushi-sa-arestuvani-v-shvedskiya-grad-gyoteborg-sled-neonatsistki-marsh.html", "text": "Около 50 души бяха арестувани в шведския град Гьотеборг, където стотици неонацисти от цяла Скандинавия проведоха марш по улиците, докато бяха съпровождани, от близо, от хиляди контрапротестиращи, като само намесата на полицията е предотвратила директен сблъсък между групите, пише британското ляво издание Morning Star.\r\nКрайно-десни от „Нордическото съпротивително движение“(НСД) маршируваха под лозунга „Бунт срещу престъпниците“, носейки портрети на т.нар. „престъпници“, които имат предвид – включително министърът на културата на Швеция Алис Бах Кунке, който е от смесен брак, 93-годишният Емерих Рот, оцелял по време на Холокоста, а в момента известен активист, борещ се срещу расизма и журналистът евреин Петер Володарски.\r\nХилядите контра-демонстранти са били доста повече от събралите се на марша на НСД, което организира демонстрации в Швеция, Финландия и Норвегия и привлича крайно-десни симпатизанти от цяла Европа на събитията си.  \r\nСъбитието е било организирано, така че да съвпада с Йом Кипур, най-святия ден в еврейския календар и се е наложило полицаите да препречат пътя на шествието, който е трябвало да мине край синагога.\r\nОт изданието пишат, че в определен момент НСД са се опитали да пробият полицейския кордон и са мятали камъни, бутилки и клони. Повечето демонстранти са били облечени в черно, а някои са носели шлемове и щитове.\r\nСпоред Morning Star, контра-протеста е бил мирен, въпреки че началникът на гьотеборгската полиция Макс Олсон е заявил, че „няколко лица“ са мятали камъни по полицаите, но все пак е отбелязал, че „това е малка група, която е изразила мнението си по грешен начин“.\r\nПревод и редакция:", "date": "2017.10.03", "title": "Morning Star: Около 50 души са арестувани в шведския град Гьотеборг след неонацистки марш"}
{"url": "http://www.focus-news.net/news/2017/10/03/2442163/tass-ot-oon-saobshtiha-che-prez-2017-godina-poveche-ot-2-miliona-dushi-sa-stanali-bezhantsi.html", "text": "Повече от два милиона души са били принудени да напуснат страните си през 2017 година. Тези данни съобщи ръководителят на Управлението на върховния комисар на ООН по делата на бежанците (УВКБ) Филипо Гранди, цитиран от ТАСС.\r\n„През 2017 година повече от два милиона души са напуснали страните си, в качеството на бежанци“, отбеляза Гранди. „Често те са болни, травмирани и гладни и се намират в отдалечени населени места, страдащи от нищета и недостатъчно развитие“. Той напомни, че към края на 2016 година в света има 65,6 милиона принудително напуснали домовете си хора, а през последните пет години се наблюдава тенденция за увеличаване на броя им.\r\nНай-много са сирийските бежанци и временно разместени лица, съобщи Гранди. „Гражданските лица поемат върху себе си основния удар на военните конфликти, особено в ключови стратегически точки, като например Ракка и Дейр-ез-Зор“, каза той и подчерта, че „без политическо решение, движението по пътя към стабилността ще бъде фрагментарно и ограничено.“\r\nПревод и редакция:", "date": "2017.10.03", "title": "ТАСС: От ООН съобщиха, че през 2017 година повече от 2 милиона души са станали бежанци"}
{"url": "http://www.focus-news.net/news/2017/10/03/2442164/the-telegraph-germanskite-deputati-obmislyat-v-koya-chast-na-zalata-shte-e-nay-dobre-da-sedyat-alternativa-za-germaniya.html", "text": "Когато новият Бундестаг се събере за пръв път през Октомври, той ще е радикално различен от всеки друг следвоенен германски парламент. Причината е „Алтернатива за Германия“, която вкара 93 депутата – първата националистическа партия, след 1949 година, която успява да вкара повече от шепа народни представители и сега партиите от мейнстрийма се чудят къде да ги позиционират в залата, пише британското консервативно издание The Telegraph.\r\nДепутатите все още не са се разбрали къде да позиционират групата на АфД. Някои политици от основните партии са изразили притеснения, че ако анти-имигрантската партия бъде разположена в десния край на залата, това ще им даде най-близката позиция до трибуната, а освен това телевизионните камери са насочени точно натам.\r\nОт друга страна, едва ли АфД ще се позиционират в средата на залата, тъй като нито една партия не иска да седи до тях.\r\nОт изданието припомнят, че „популистите“ ще критикуват, за първи път от десни позиции, Ангела Меркел. Лидерът на партията – 76-годишният Александър Гауланд – обеща, веднага след изборите, че „Алтернатива за Германия“ ще „преследва Ангела Меркел“ в парламента.\r\nОт друга сртана и в АфД се появиха проблеми, бившият съпредседател Фрауке Петри напусна партията, но това едва ли ще се отрази сериозно на анти-имигрантската партия.\r\nПревод и редакция:", "date": "2017.10.03", "title": "The Telegraph: Германските депутати обмислят в коя част на залата ще е най-добре да седят „Алтернатива за Германия“"}
{"url": "http://www.focus-news.net/news/2017/10/03/2442165/kak-stana-kasapnitsata-v-las-vegas-i-kakvo-znaem-za-ubietsaobzor.html", "text": "Тълпа от повече от 22 хиляди души се беше събрала за концерта на кънтри-звездата Джейсън Алдийн и концерта тъкмо беше започнал, когато се чуха откоси от стрелба с автоматично оръжие. Това се случи в 22:08 местно време (08:08 българско).\r\nОт полицията съобщиха, че самотен стрелец е открил огън с няколко оръжия по посетителите на концерта, от стаята си на 32-ия етаж на Мандалай бей хотел и казино, намиращ се на отсрещният тротоар на улицата.Убиецът\r\nАмериканската полиция е идентифицирала нападателя като Стивън Крейг Падок, заможен бивш счетоводител, живеещ в град Меските, щата Невада, намиращ се на около 130 километра североизточно от Лас Вегас.\r\nЕдинственият заподозрян за стрелбата е 64-годишният Падок, който се е самоубил в хотелската си стая, докато екип на Силите за бързо реагиране на САЩ се е готвел да влезе в нея.\r\nПолицаите са открили най-малко 16 огнестрелни оръжия в стаята, а малко по-късно, в дома на заподозрения в Невада, е открито скривалище пълно с оръжия – 18 огнестрелни, експлозиви, няколко хиляди патрона и апаратура.\r\nБившият счетоводител и лицензиран пилот не е имал проблеми със закона до този момент. \r\nПо-големият брат на заподозрения, Ерик Падок, е заявил пред местни медии, че няма никаква идея какво е мотивирало брат му Стивън да извърши подобно нещо.\r\nСтивън Падок често е играел покер с високи залози в интернет, но е бил заможен и е нямал „политически или религиозни предпочитания“, споделя брат му.\r\nПрезидентът на САЩ Доналд  Тръмп определи касапницата като „акт на чисто зло“, но според него това няма да повлияе за допълнителното разрушаване на „единството“ на американската нацията.\r\nРедакция:", "date": "2017.10.03", "title": "Как стана касапницата в Лас Вегас и какво знаем за убиеца(ОБЗОР)"}
{"url": "http://www.focus-news.net/news/2017/10/03/2442166/the-times-katalontsite-zasega-se-vazdarzhat-ot-obyavyavane-na-nezavisimost.html", "text": "Лидерите на Каталония не се впуснаха да обявяват веднага независимост, докато Испания е шокирана от неделните сцени на насилие, невиждано в Европа от десетилетия, пише британското издание The Times.\r\nОчаква се, днес (03.10), десетки хиляди каталонци да вземат участие в генерална стачка, организирана като отговор на полицейското насилие по време на гласуването за референдума в неделя, когато, според изданието, са били наранени 890 избиратели. Около 90% от 2,2-та милиона, които се противопоставиха на Мадрид и гласуваха в незаконния плебисцит, в полза на  отделянето от Испания, съобщиха организаторите.\r\nКаталонският парламент трябваше да се събере в Барселона утре, за да реши дали да напусне Испания, но вчера вечерта се разбра, че заседанието е отменено и народното събрание само ще насрочи дата за следващата си сесия.\r\nТова отлагане може да даде място за маневри и на двете страни и най-вече на Мадрид, който се опитва да съхрани териториалния си интегритет с всички сили. Ако Каталония  обяви независимост, след гласуването, което Върховният съд на Испания обяви за нищожно, премиерът на страната Мариано Рахой може да задейства клауза в конституцията, според която централната власт има право да отнема правомощията на автономните области и да осъществява директно управление от централното правителство. Става въпрос за Статия 155 от испанската конституция, която никога не е била използвана до този момент и ако това се случи, най-вероятно ще станем свидетели на допълнително нажежаване на страстите.\r\nЛидерът на каталонското правителство Карлес Пучдемон е изправен пред арест по обвинение за подстрекаване към метеж, престъпление, за което законът предвижда присъда до 15 години затвор.\r\nСпоред някои анализатори, каталонският премиер може да си подаде оставката и да отиде на предсрочни избори, вместо да обяви независимост, надявайки се, че ще укрепи крехкото си мнозинство в регионалния парламент, което би му дало повече козове в преговорите с Мадрид.\r\nПревод и редакция:", "date": "2017.10.03", "title": "The Times: Каталонците засега се въздържат от обявяване на независимост"}
{"url": "http://www.focus-news.net/news/2017/10/03/2442167/fox-news-amerikanska-televiziya-uvolni-vitseprezidenta-si-koyto-zayavi-che-zhertvite-na-tragediyata-v-las-vegas-ne-zasluzhavat-sazhalenie-zashtoto-sa-ot-republikanskata-partiya.html", "text": "Американската телевизия CBS уволни вицепрезидента си Хейли Гефтман-Голд, след като тя каза, че „дори не съчувства“ на жетвите от касапницата в Лас Вегас, защото „феновете на кънтри музиката в повечето случаи са от Републиканската партия“, докато обсъждаше масовото убийство, което се разигра в неделя вечерта, предава американската новинарска телевизия Fox News.\r\nМалко след изказването си, Гефтман-Голд се извини за него, но това не беше достатъчно за телевизията CBS, от където заявиха, че вицепрезидентката, „която е била в екипа за около една година, е нарушила стандартите на компанията и вече не работи в CBS. Нейните възгледи, изразени в социалните мрежи, са напълно неприемливи за всички в телевизията. Сърцата ни са с жертвите от Лас Вегас и с техните семейства.“\r\nПревод и редакция:", "date": "2017.10.03", "title": "Fox News: Американска телевизия уволни вицепрезидента си, който заяви, че жертвите на трагедията в Лас Вегас не заслужават съжаление, защото са от Републиканската партия"}
{"url": "http://www.focus-news.net/news/2017/10/03/2442168/prezidentat-rumen-radev-shtom-gerb-tarsyat-bitka-s-men-shte-ya-poluchat-obzor.html", "text": "След като участва в откриването на учебната година в Софийския университет президентът Румен Радев заяви, че щом ГЕРБ търсят битка с него, ще я получат. Според него от действията им е видно, че или премиерът губи контрол върху партията си или я насърчава в битката срещу президента. На въпрос ще проведе ли дискусия с премиера Бойко Борисов за модернизация на армията президентът коментира: „Очаквах премиерът да озапти беквокалите си в парламента, но това не се случи. Те пеят все по-високо и все по-фалшиво“. Президентът коментира, че вече не вижда смисъл от такава среща между него и премиера. „Решението и за самолетите, и за цялостната модернизация на Въоръжените сили е в ръцете на премиера, негова е и отговорността“, заяви Румен Радев. \r\nВъв връзка с указа назначаване председател на ВАС президентът посочи: „Вече обявих, че очаквам новият състав на ВСС да потвърди кандидатурата. Мисля, че това е основателно и ще даде нова легитимност на кандидатурата в духа на реформите в съдебната система, които провеждаме“. На въпрос това означава ли, че няма да подпише указа той коментира: „Ще разберете на 4-ти октомври“.\r\nПо повод предстоящото Председателство Румен Радев обясни, че рискуваме то да се превърне във витрина на \"гейт\"-ове, които са започнали да гърмят навсякъде в страната. Той изрази притеснението си, че управляващите гледат на Председателството като на някаква омерта, която да гарантира спокойствие отвътре и легитимация отвън.\r\nДържавният глава посочи, че референдумът в Каталония е огромен проблем не само за Испания, но и за Европа. Според него кризата от 2008 година явно е изострил егоизма и центробежните течения в Европа. Румен Радев заяви, че полицейските палки няма да решат проблема, а само го задълбочават.\r\nПрезидентът беше официален гост на откриването на учебната година в Софийския университет. Той се обърна към студентите с думите: „Справедливо и морално общество е вашата мисия, това е и мечтата ми за България“. Той заяви, че \r\nконформизмът не е път към щастието и ги призова да бъдат критични и непримирими, когато става въпрос за ценности и отечество. Румен Радев посочи, че младите българи днес са малко, затова те са призваните да променят радикално моралния климат в родината и да извлекат невежеството от обществения живот.", "date": "2017.10.03", "title": "Президентът Румен Радев: Щом ГЕРБ търсят битка с мен, ще я получат (ОБЗОР)"}
{"url": "http://www.focus-news.net/news/2017/10/03/2442169/pravda-kakvo-se-dogovoriha-vladimir-putin-i-redzhep-taiyp-erdogan-v-ankara.html", "text": "Турските медии продължават да си задават въпроса с какво е свързана неочакваната визита на руския президент Владимир Путин в Анкара миналата седмица? Някои от анализаторите стигат до извода, че турският президент Реджеп Таийп Ердоган се е обидил от високомерното държание на американския си колега Доналд Тръмп и е решил, като демонстрация към Вашингтон, да покаже публично добрите си отношения с „приятеля си Владимир“, пише руското издание „Правда“.\r\nТурските журналисти отбелязват една особеност в характера на Ердоган: той възприема много болезнено всяка критика по свой адрес, а ако заедно с това се почувства оскърбен, то той не прощава обидата и се опитва да си отмъсти.\r\nПоради тази особеност, отношенията му с германския канцлер Ангела Меркел и с Доналд Тръмп не са добри. Германската „желязна лейди“ се опитва да учи Ердоган на демокрация, за което ѝ се наложи да изтърпи сравнения на политиката си, с действията на хителристка Германия.\r\nПрезидентът на САЩ не рискува да обижда турския лидер с подобни поучения, но Ердоган няма да прости на Доналд Тръмп предателството. По време на срещата между двамата в Белия Дом, турският държавен глава е поискал от американския си колега да отмени заповедта за доставка на американско въоръжение за сирийските кюрди, които в Анкара считат за „терористи“. Американският президент е обещал да обмисли предложението, но веднага щом Ердоган е напуснал Вашингтон, Тръмп се е разпоредил за изпращането на голямо количество оръжия за кюрдските отряди в Сирия, които са съюзници на САЩ.\r\nТози ход е накарал Ердоган да се раздели и с последните си илюзии за искреността на Вашингтон и го е тласнал окончателно към Москва. За да отмъсти на Тръмп за неговото високомерие, турският президент се  договори окончателно с руския си колега Владимир Путин за покупката на руски зенитно-ракетни комплекси за ПВО С-400.\r\nСметките на турския президент са се оказали точни: Белият Дом едва крие яростта си относно решенията на Анкара. Освен това, Ердоган и Путин са се договорили за разделянето на Сирия на зони за деескалация, които могат да се възприемат като „зони на влияние“.\r\nОсвен това, двамата лидери се договориха окончателно за реализацията на проектите - за газопровода „Турски поток“ и за построяването на първата турска Атомна електроцентрала АЕЦ „Аккую“. Те са демонстрирали разбирателство по отношение на референдума за независимост на Иракски Кюрдистан.\r\nПо време на срещата в Анкара, турският държавен глава потвърди, че Анкара вече е направила първата вноска за закупуването на руските системи за ПВО С-400. Очаква се, че доставката на комплексите в Турция ще започне след около две години.\r\nПревод и редакция:", "date": "2017.10.03", "title": "„Правда“: Какво се договориха Владимир Путин и Реджеп Таийп Ердоган в Анкара"}
{"url": "http://www.focus-news.net/news/2017/10/03/2442170/moskovskiy-komsomolets-rusiya-e-vlozhila-44-miliarda-dolara-v-ikonomikata-na-ukrayna-za-2017-godina.html", "text": "Държавната статистическа служба на Украйна публикува данни за обема на чуждестранните инвестиции в икономиката на страната за периода януари-юни 2017 година. За първото шестмесечие на годината Русия е вложила в съседката си 4,4 милиарда щатски долара, което е 11,4% от общия обем на инвестициите, пише руското издание „Московский комсомолец“.\r\nСъгласно публикуваните данни, до 1 юли в украинската икономика са вложени 38,9 милиарда долара. Пред Русия са – Кипър, с 9,9 милиарда долара и Нидерландия, която е инвестирала 6,3 милиарда долара. По-нататък следват: Великобритания (2,1 млрд.), Германия (1,7 млрд.), Вирджинските острови (1,6 млрд.), Швейцария (1,5 млрд.), Франция и Австрия (по 1,3 млрд.), а десетката допълва Люксембург, с общ размер на инвестициите под един милиард долара. Обемът на чуждестранните инвестиции в Украйна се е увеличил чувствително в сравнение с предишните години. През 2016 година, руските инвеститори са вложили в страната 1,7 млрд. щ.д., а през 2015 година – 676 милиона долара. Според анализатора на „Московский Комсомолец“, инвестиционният „бум“ не отразява действителността в Украйна, като той изразява съмнения в истинността на публикуваните данни от украинската статистическа служба.\r\nПревод и редакция:", "date": "2017.10.03", "title": "“Московский Комсомолец“: Русия е вложила 4,4 милиарда долара в икономиката на Украйна за 2017 година"}
{"url": "http://www.focus-news.net/news/2017/10/03/2442171/narodniyat-predstavitel-anton-todorov-se-otkaza-ot-kandidaturata-si-za-predsedatel-na-komisiyata-po-dosietata-obzor.html", "text": "В споровете между БСП и ГЕРБ по темата да се закрие или да се запази Комисията по досиетата, и кой да я оглавява се включи и президентът Румен Радев. Той определи кандидатурата на депутата Антон Тодоров от ГЕРБ като подигравка с обществото и миналото. Държавният глава обясни, че въпросът да се закрие ли комисията или да се запази изисква сериозен дебат, а на дневен ред е кой ще бъде председателят ѝ. Според него назначаването на Антон Тодоров за председател ще бъде все едно бракониерът да се назначи за горски. \r\nКандидатурата на Антон Тодоров е единствената обявена до момента. На 28 септември от БСП се обявиха за закриване на Комисията по досиетата и за създаване на Институт за национална памет, в който да попаднат всички активни единици от дейността на Държавна сигурност. От ГЕРБ определиха предложението като несериозно и повече спекулативно, отколкото реално, и получиха подкрепата на Съюза на репресираните. Тогава те изразиха и подкрепата си за кандидатурата на Антон Тодоров за председател. Ден по-късно, Антон Тодоров обяви, че е приел да бъде номиниран за председател на Комисията по досиетата. Срещу кандидатурата му за поста обаче се обявиха журналисти, преподаватели, изследователи, творци, общественици и политически формации. \r\nСлед като стана ясна позицията на президента, от ПГ на ГЕРБ предложиха отмяна на процедурните правила за избор на нов състав на Комисия за досиетата. В декларацията си групата предлага темата да се дебатира с активното участие на парламентарно представените партии, неправителствени организации, граждани и обществени организации. От ГЕРБ коментират, че осветляването на цялата истина за комунистическия режим не трябва да бъде политизирано и манипулирано, а бъдещата законодателна дейност и състав на комисията трябва да бъдат внимателно обмислени и обсъдени. \r\nСлед декларацията на ГЕРБ във „Фейсбук“ депутатът Антон Тодоров написа: „Комисията по досиетата е вече в миналото ми. Продължавам напред!\". „Фокус“ припомня: Комисията по досиетата е създадена със закон в края на 2006 година. Тя осъществява държавната политика за разкриването, обявяването и съхраняването на документите на Държавна сигурност и разузнавателните служби на Българската народна армия. За председател на комисията е избран Евтим Костадинов, депутат от БСП, който изпълнява длъжността вече втори мандат. Комисията се състои от председател, зам.-председател, секретар и шестима членове. През втория си мандат членовете й са с двама по-малко. Комисията се отчита пред Народното събрание с доклад на всеки шест месеца.", "date": "2017.10.03", "title": "Народният представител Антон Тодоров се отказа от кандидатурата си за председател на Комисията по досиетата (ОБЗОР)"}
{"url": "http://www.focus-news.net/news/2017/10/03/2442172/sport-lukoyl-akademik-otpadna-ot-evroligata-po-basketbol-sled-zaguba-s-7986-ot-yuventus-utena-no-shte-igrae-v-grupovata-faza-na-kupata-na-fiba.html", "text": "Шампионът на България Лукойл Академик загуби срещата реванш с литовския Ювентус (Утена) с 79:86, и отпадна от Евролигата, след като загуби и в София, но ще участва в груповата фаза на турнира за Купата на ФИБА. Два от противниците на българския отбор вече са известни. Това са Клуж (Румъния) и Динамо(Тбилиси) от Грузия.", "date": "2017.10.03", "title": "Спорт: Лукойл Академик отпадна от Евролигата по Баскетбол след загуба с 79:86 от Ювентус (Утена), но ще играе в груповата фаза на Купата на ФИБА"}
{"url": "http://www.focus-news.net/news/2017/10/03/2442173/gazetarusiya-kirgizstan-poiska-ot-rusiya-da-postroi-vtora-voenna-baza-na-neyna-teritoriya.html", "text": "Русия и Киргизстан водят преговори за построяването на втора руска военна база на територията на бившата съветска република. Все още не се е стигнало до окончателна договорка, но от Бишкек настояват военният обект да бъде построен в южната част на страната, за да „осигури безопасността на Киргизстан и на региона, като цяло“, пише руското издание „Газета“, позовавайки се на думите на министър-председателя на Киргизия Сапар Исаков.\r\nПремиерът Исаков заяви, че „са се провели консултации на ниво министерства по този въпрос, но засега не е взето решение и от двете страни. Преговорите по този въпрос продължават“, уточни той.\r\nСпоред киргизката страна, новата военна база трябва да бъде разположена в южната част на страната.\r\nВоенните експерти също са съгласни с мнението, че новата база трябва да е именно в южната част на страната. Те напомнят, че на юг, Киргизстан граничи с Таджикистан и именно в тази част на страната има остри междуетнически противоречия.\r\nПревод и редакция:", "date": "2017.10.03", "title": "„Газета“(Русия): Киргизстан поиска от Русия да построи втора военна база на нейна територия"}
{"url": "http://www.focus-news.net/news/2017/10/03/2442174/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Лидерите на Каталония не се впуснаха да обявяват веднага независимост, докато Испания е шокирана от неделните сцени на насилие, невиждано в Европа от десетилетия, пише британското издание The Times.\r\nОчаква се, днес (03.10), десетки хиляди каталонци да вземат участие в генерална стачка, организирана като отговор на полицейското насилие по време на гласуването за референдума в неделя, когато, според изданието, са били наранени 890 избиратели. Около 90% от 2,2-та милиона, които се противопоставиха на Мадрид и гласуваха в незаконния плебисцит, в полза на  отделянето от Испания, съобщиха организаторите.\r\nКаталонският парламент трябваше да се събере в Барселона утре, за да реши дали да напусне Испания, но вчера вечерта се разбра, че заседанието е отменено и народното събрание само ще насрочи дата за следващата си сесия.\r\nТова отлагане може да даде място за маневри и на двете страни и най-вече на Мадрид, който се опитва да съхрани териториалния си интегритет с всички сили. Ако Каталония  обяви независимост, след гласуването, което Върховният съд на Испания обяви за нищожно, премиерът на страната Мариано Рахой може да задейства клауза в конституцията, според която централната власт има право да отнема правомощията на автономните области и да осъществява директно управление от централното правителство. Става въпрос за Статия 155 от испанската конституция, която никога не е била използвана до този момент и ако това се случи, най-вероятно ще станем свидетели на допълнително нажежаване на страстите.\r\nЛидерът на каталонското правителство Карлес Пучдемон е изправен пред арест по обвинение за подстрекаване към метеж, престъпление, за което законът предвижда присъда до 15 години затвор.\r\nСпоред някои анализатори, каталонският премиер може да си подаде оставката и да отиде на предсрочни избори, вместо да обяви независимост, надявайки се, че ще укрепи крехкото си мнозинство в регионалния парламент, което би му дало повече козове в преговорите с Мадрид.\r\n*** Около 50 души бяха арестувани в шведския град Гьотеборг, където стотици неонацисти от цяла Скандинавия проведоха марш по улиците, докато бяха съпровождани, от близо, от хиляди контрапротестиращи, като само намесата на полицията е предотвратила директен сблъсък между групите, пише британското ляво издание Morning Star.\r\nКрайно-десни от „Нордическото съпротивително движение“(НСД) маршируваха под лозунга „Бунт срещу престъпниците“, носейки портрети на т.нар. „престъпници“, които имат предвид – включително министърът на културата на Швеция Алис Бах Кунке, който е от смесен брак, 93-годишният Емерих Рот, оцелял по време на Холокоста, а в момента известен активист, борещ се срещу расизма и журналистът евреин Петер Володарски.\r\nХилядите контра-демонстранти са били доста повече от събралите се на марша на НСД, което организира демонстрации в Швеция, Финландия и Норвегия и привлича крайно-десни симпатизанти от цяла Европа на събитията си.  \r\nСъбитието е било организирано, така че да съвпада с Йом Кипур, най-святия ден в еврейския календар и се е наложило полицаите да препречат пътя на шествието, който е трябвало да мине край синагога.\r\nОт изданието пишат, че в определен момент НСД са се опитали да пробият полицейския кордон и са мятали камъни, бутилки и клони. Повечето демонстранти са били облечени в черно, а някои са носели шлемове и щитове.\r\nСпоред Morning Star, контра-протеста е бил мирен, въпреки че началникът на гьотеборгската полиция Макс Олсон е заявил, че „няколко лица“ са мятали камъни по полицаите, но все пак е отбелязал, че „това е малка група, която е изразила мнението си по грешен начин“.\r\n*** Когато новият Бундестаг се събере за пръв път през Октомври, той ще е радикално различен от всеки друг следвоенен германски парламент. Причината е „Алтернатива за Германия“, която вкара 93 депутата – първата националистическа партия, след 1949 година, която успява да вкара повече от шепа народни представители и сега партиите от мейнстрийма се чудят къде да ги позиционират в залата, пише британското консервативно издание The Telegraph.\r\nДепутатите все още не са се разбрали къде да позиционират групата на АфД. Някои политици от основните партии са изразили притеснения, че ако анти-имигрантската партия бъде разположена в десния край на залата, това ще им даде най-близката позиция до трибуната, а освен това телевизионните камери са насочени точно натам.\r\nОт друга страна, едва ли АфД ще се позиционират в средата на залата, тъй като нито една партия не иска да седи до тях.\r\nОт изданието припомнят, че „популистите“ ще критикуват, за първи път от десни позиции, Ангела Меркел. Лидерът на партията – 76-годишният Александър Гауланд – обеща, веднага след изборите, че „Алтернатива за Германия“ ще „преследва Ангела Меркел“ в парламента.\r\nОт друга сртана и в АфД се появиха проблеми, бившият съпредседател Фрауке Петри напусна партията, но това едва ли ще се отрази сериозно на анти-имигрантската партия.\r\n***", "date": "2017.10.03", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/10/03/2442175/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Турските медии продължават да си задават въпроса с какво е свързана неочакваната визита на руския президент Владимир Путин в Анкара миналата седмица? Някои от анализаторите стигат до извода, че турският президент Реджеп Таийп Ердоган се е обидил от високомерното държание на американския си колега Доналд Тръмп и е решил, като демонстрация към Вашингтон, да покаже публично добрите си отношения с „приятеля си Владимир“, пише руското издание „Правда“.\r\nТурските журналисти отбелязват една особеност в характера на Ердоган: той възприема много болезнено всяка критика по свой адрес, а ако заедно с това се почувства оскърбен, то той не прощава обидата и се опитва да си отмъсти.\r\nПоради тази особеност, отношенията му с германския канцлер Ангела Меркел и с Доналд Тръмп не са добри. Германската „желязна лейди“ се опитва да учи Ердоган на демокрация, за което ѝ се наложи да изтърпи сравнения на политиката си, с действията на хителристка Германия.\r\nПрезидентът на САЩ не рискува да обижда турския лидер с подобни поучения, но Ердоган няма да прости на Доналд Тръмп предателството. По време на срещата между двамата в Белия Дом, турският държавен глава е поискал от американския си колега да отмени заповедта за доставка на американско въоръжение за сирийските кюрди, които в Анкара считат за „терористи“. Американският президент е обещал да обмисли предложението, но веднага щом Ердоган е напуснал Вашингтон, Тръмп се е разпоредил за изпращането на голямо количество оръжия за кюрдските отряди в Сирия, които са съюзници на САЩ.\r\nТози ход е накарал Ердоган да се раздели и с последните си илюзии за искреността на Вашингтон и го е тласнал окончателно към Москва. За да отмъсти на Тръмп за неговото високомерие, турският президент се  договори окончателно с руския си колега Владимир Путин за покупката на руски зенитно-ракетни комплекси за ПВО С-400.\r\nСметките на турския президент са се оказали точни: Белият Дом едва крие яростта си относно решенията на Анкара. Освен това, Ердоган и Путин са се договорили за разделянето на Сирия на зони за деескалация, които могат да се възприемат като „зони на влияние“.\r\nОсвен това, двамата лидери се договориха окончателно за реализацията на проектите - за газопровода „Турски поток“ и за построяването на първата турска Атомна електроцентрала АЕЦ „Аккую“. Те са демонстрирали разбирателство по отношение на референдума за независимост на Иракски Кюрдистан.\r\nПо време на срещата в Анкара, турският държавен глава потвърди, че Анкара вече е направила първата вноска за закупуването на руските системи за ПВО С-400. Очаква се, че доставката на комплексите в Турция ще започне след около две години.\r\n***Държавната статистическа служба на Украйна публикува данни за обема на чуждестранните инвестиции в икономиката на страната за периода януари-юни 2017 година. За първото шестмесечие на годината Русия е вложила в съседката си 4,4 милиарда щатски долара, което е 11,4% от общия обем на инвестициите, пише руското издание „Московский комсомолец“.\r\nСъгласно публикуваните данни, до 1 юли в украинската икономика са вложени 38,9 милиарда долара. Пред Русия са – Кипър, с 9,9 милиарда долара и Нидерландия, която е инвестирала 6,3 милиарда долара. По-нататък следват: Великобритания (2,1 млрд.), Германия (1,7 млрд.), Вирджинските острови (1,6 млрд.), Швейцария (1,5 млрд.), Франция и Австрия (по 1,3 млрд.), а десетката допълва Люксембург, с общ размер на инвестициите под един милиард долара. Обемът на чуждестранните инвестиции в Украйна се е увеличил чувствително в сравнение с предишните години. През 2016 година, руските инвеститори са вложили в страната 1,7 млрд. щ.д., а през 2015 година – 676 милиона долара. Според анализатора на „Московский Комсомолец“, инвестиционният „бум“ не отразява действителността в Украйна, като той изразява съмнения в истинността на публикуваните данни от украинската статистическа служба.\r\n***Русия и Киргизстан водят преговори за построяването на втора руска военна база на територията на бившата съветска република. Все още не се е стигнало до окончателна договорка, но от Бишкек настояват военният обект да бъде построен в южната част на страната, за да „осигури безопасността на Киргизстан и на региона, като цяло“, пише руското издание „Газета“, позовавайки се на думите на министър-председателя на Киргизия Сапар Исаков.\r\nПремиерът Исаков заяви, че „са се провели консултации на ниво министерства по този въпрос, но засега не е взето решение и от двете страни. Преговорите по този въпрос продължават“, уточни той.\r\nСпоред киргизката страна, новата военна база трябва да бъде разположена в южната част на страната.\r\nВоенните експерти също са съгласни с мнението, че новата база трябва да е именно в южната част на страната. Те напомнят, че на юг, Киргизстан граничи с Таджикистан и именно в тази част на страната има остри междуетнически противоречия.", "date": "2017.10.03", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/10/03/2442176/pregled-na-mezhdunarodnite-novini-do-6-chasa-agentsiya-fokus.html", "text": "Тълпа от повече от 22 хиляди души се беше събрала за концерта на кънтри-звездата Джейсън Алдийн и концерта тъкмо беше започнал, когато се чуха откоси от стрелба с автоматично оръжие. Това се случи в 22:08 местно време (08:08 българско).\r\nОт полицията съобщиха, че самотен стрелец е открил огън с няколко оръжия по посетителите на концерта, от стаята си на 32-ия етаж на Мандалай бей хотел и казино, намиращ се на отсрещният тротоар на улицата.Убиецът\r\nАмериканската полиция е идентифицирала нападателя като Стивън Крейг Падок, заможен бивш счетоводител, живеещ в град Меските, щата Невада, намиращ се на около 130 километра североизточно от Лас Вегас.\r\nЕдинственият заподозрян за стрелбата е 64-годишният Падок, който се е самоубил в хотелската си стая, докато екип на Силите за бързо реагиране на САЩ се е готвел да влезе в нея.\r\nПолицаите са открили най-малко 16 огнестрелни оръжия в стаята, а малко по-късно, в дома на заподозрения в Невада, е открито скривалище пълно с оръжия – 18 огнестрелни, експлозиви, няколко хиляди патрона и апаратура.\r\nБившият счетоводител и лицензиран пилот не е имал проблеми със закона до този момент. \r\nПо-големият брат на заподозрения, Ерик Падок, е заявил пред местни медии, че няма никаква идея какво е мотивирало брат му Стивън да извърши подобно нещо.\r\nСтивън Падок често е играел покер с високи залози в интернет, но е бил заможен и е нямал „политически или религиозни предпочитания“, споделя брат му.\r\nПрезидентът на САЩ Доналд  Тръмп определи касапницата като „акт на чисто зло“, но според него това няма да повлияе за допълнителното разрушаване на „единството“ на американската нацията.\r\n*** Президентът на САЩ Доналд Тръмп отдаде почит на жертвите на касапницата в Лас Вегас, като отбеляза паметта им с минута мълчание пред Белия дом, заедно с Първата дама Мелания Тръмп, вицепрезидентът Майк Пенс и неговата съпруга. Освен това, президентът нареди да се снижат на половина американските знамена върху правителствените сгради из цялата страна, предава американският новинарски канал Fox News.\r\nНападението в Лас Вегас е най-смъртоносното в модерната история на САЩ, като най-малко 58 загинаха, а повече от 500 са хоспитализирани с различни наранявания.\r\n„Нацията ни е с разбито сърце. Ние скърбим с всички, чиито близки бяха убити или ранени в снощната ужасна трагедия в Лас Вегас, Невада“, заяви американският държавен глава. „Докато скърбим, се молим на Господ да даде утеха и облекчение на всички, които страдат.“\r\nВ прокламацията си, Доналд Тръмп нареди знамената на Белия Дом и на правителствените сгради из цялата страна, да бъдат снижени до залез слънце на 6-и октомври. Същата мярка ще бъде приложена и в посолствата и консулствата на САЩ по света.\r\n*** Министър-председателят на Каталония Карлес Пучдемон поиска международно посредничество за воденето на преговори с централното испанско правителство, чрез които да се разрешат стоящите проблемите  между Мадрид и Барселона. Това се случва само един ден след като стотици бяха ранени в резултат от действията на полицията, която се опита да попречи със сила на провеждането на референдума за независимост на автономната област,  обявен за нелегален от правителството, предава Reuters.\r\nНай-тежката конституционна криза в Испания от десетилетия предизвика страхове за продължителна политическа нестабилност в най-богатия регион на страната и задълбочи разделението между Мадрид и Барселона, застрашавайки икономическата стабилност на Испания.\r\nКризата може да се задълбочи, ако регионалния парламент на Каталония реши да използва плебисцита за легитимация на едностранно обявяване на независимост, както е предвидено в закона за референдума, при положение, че мнозинството поиска отделяне от Испания.\r\n„Това не е вътрешен въпрос“, заяви каталонският премиер Карлес Пучдемон, по време на пресконференция. Той каза,  че „е очевидно, че има нужда от посредничество“ и добави: „Не искаме болезнено отделяне... Искаме да построим нови отношения с испанската държава.“\r\n*** Министър-председателят на Испания Мариано Рахой благодари на лидерите на страните от ЕС за поддръжката за испанските власти по отношение на референдума в Каталония, предава РИА Новости, позовавайки се на официален документ на испанското правителство, публикуван в официалната му интернет страница.\r\nВ документа се съобщава, че „Рахой е благодарил (на лидерите на редица европейски страни – бел. ред.) за поддръжката за испанския конституционен ред, оказвана във всеки един момент.“\r\nОсвен това, той е „отбелязал, че решимостта на испанското правителство да предотврати незаконния референдум способства поддържането на стабилността и демокрацията в целия Европейски съюз“, пише още в документа.\r\nИспанският премиер е провел телефонни разговори с лидерите на Естония и Франция, както и с председателите на Европейската комисия и Европейския парламент.\r\nВ понеделник (02.10), държавният глава на Испания е провел срещи с лидерите на най-големите испански партии – социалистите PSOE и лявоцентристката „Граждани“ (\"Ciudadanos\").\r\nНа тези срещи, както е отбелязано в документа, „ръководителят на правителството е започнал серия от разговори за изучаване на ситуацията и търсене на възможен политически отговор на сериозната ситуация на институционално неподчинение, което в момента се случва в Каталония.“\r\nВ рамките на срещата, „Рахой е благодарил и на двамата лидери за искрените им позиции и за поддръжката за испанския конституционен ред“, пише още в документа.\r\n*** Нападателят от Лас Вегас Стивън Падок е притежавал повече от 30 огнестрелни оръжия и е донесъл в хотелската си стая поне десет, с които е осъществил най-смъртоносния масов разстрел в модерната история на САЩ, предава американският новинарски канал Fox News.\r\nСпоред източник от полицията, Падок е имал конвертиран, напълно автоматичен автомат AR-15 с висококапацитетни пълнители. Притежанието на подобно оръжие предполага, че Падок е преминал поне няколко проверки от ФБР.\r\nИзточникът твърди, че полицията е открила между 11 и 15 огнестрелни оръжия в хотелската стая. Всички те са били с калибър .308 или .223.\r\nДокато кънтри звездата Джейсън Алдийн беше на сцената в неделя вечерта (американско време), Стивън Падок откри огън от хотел Мандалай Бей и Казино, на отсрещната страна на улицата , убивайки 58 души и ранявайки повече от 500.\r\n*** Мюфтията на иракските сунити Рафи ал Руфай заяви, чрез своя представител Абдулуахаб Ани, че потисничеството срещу кюрдите, осъществявано от правителството в Багдад, е тласнало Иракски Кюрдистан към провеждането на референдум за независимост. Освен това, мюфтията смята, че Ирак се е превърнал в сектантска държава, управлявана от ирански политици, предава кюрдската новинарска агенция Rudaw.\r\nСпоред Руфай, решението на Багдад, взето по времето на управлението на Нури ал Малики, да отреже кюрдския регион от бюджетния му дял през 2014 година е било „неоснователно“ и е подтикнало кюрдите да определят съдбата си в референдум.\r\n„Когато потисничеството срещу кюрдската нация стана нетърпимо, те проведоха референдум, за да са далеч от тези тирани“, заяви Ани, четейки съобщението на иракския мюфтия Руфай, по време на пресконференция в Ербил.\r\nОсвен това, той отхвърли твърденията на правителството в Багдад, че кюрдите искат да разделят Ирак.\r\n„Правителството на Ирак и парламента на страната не трябва да говорят за териториалния интегритет на държавата. Защото те я разделиха.“\r\nИракският мюфтия разкритикува остро „сектантските“ политики на правителството в Багдад.\r\n„Най-опасното нещо, което тези правителства донесоха (на Нури ал Малики и Хайдер ал Абади - бел. ред.) беше отвратителното сектантство, което раздели хората и внуши омраза между различните компоненти в страната“, каза той.\r\n„Тези, които управляват Ирак са свързани с ирански политици, сред които е Касем Сюлеймани.“\r\nСюлеймани се смята за най-влиятелния човек на Иран в Ирак и е командващ на елитните части на Стражите на ислямската революция - Ал Кудс. Според някои твърдения, той е човекът, който е оглавявал иракската армия и нейните съюзници – шиитските милиции – в борбата срещу Ислямска държава.\r\nИракският сунитски мюфтия обвини правителствтото на Ирак и шиитските милиции и за това, че „разрушават градове и домове на сунитите, под претекст, че ги освобождават от Ислямска държава“.\r\n*** Около 50 души бяха арестувани в шведския град Гьотеборг, където стотици неонацисти от цяла Скандинавия проведоха марш по улиците, докато бяха съпровождани, от близо, от хиляди контрапротестиращи, като само намесата на полицията е предотвратила директен сблъсък между групите, пише британското ляво издание Morning Star.\r\nКрайно-десни от „Нордическото съпротивително движение“(НСД) маршируваха под лозунга „Бунт срещу престъпниците“, носейки портрети на т.нар. „престъпници“, които имат предвид – включително министърът на културата на Швеция Алис Бах Кунке, който е от смесен брак, 93-годишният Емерих Рот, оцелял по време на Холокоста, а в момента известен активист, борещ се срещу расизма и журналистът евреин Петер Володарски.\r\nХилядите контра-демонстранти са били доста повече от събралите се на марша на НСД, което организира демонстрации в Швеция, Финландия и Норвегия и привлича крайно-десни симпатизанти от цяла Европа на събитията си.  \r\nСъбитието е било организирано, така че да съвпада с Йом Кипур, най-святия ден в еврейския календар и се е наложило полицаите да препречат пътя на шествието, който е трябвало да мине край синагога.\r\nОт изданието пишат, че в определен момент НСД са се опитали да пробият полицейския кордон и са мятали камъни, бутилки и клони. Повечето демонстранти са били облечени в черно, а някои са носели шлемове и щитове.\r\nСпоред Morning Star, контра-протеста е бил мирен, въпреки че началникът на гьотеборгската полиция Макс Олсон е заявил, че „няколко лица“ са мятали камъни по полицаите, но все пак е отбелязал, че „това е малка група, която е изразила мнението си по грешен начин“.\r\n*** Лидерите на Каталония не се впуснаха да обявяват веднага независимост, докато Испания е шокирана от неделните сцени на насилие, невиждано в Европа от десетилетия, пише британското издание The Times.\r\nОчаква се, днес (03.10), десетки хиляди каталонци да вземат участие в генерална стачка, организирана като отговор на полицейското насилие по време на гласуването за референдума в неделя, когато, според изданието, са били наранени 890 избиратели. Около 90% от 2,2-та милиона, които се противопоставиха на Мадрид и гласуваха в незаконния плебисцит, в полза на  отделянето от Испания, съобщиха организаторите.\r\nКаталонският парламент трябваше да се събере в Барселона утре, за да реши дали да напусне Испания, но вчера вечерта се разбра, че заседанието е отменено и народното събрание само ще насрочи дата за следващата си сесия.\r\nТова отлагане може да даде място за маневри и на двете страни и най-вече на Мадрид, който се опитва да съхрани териториалния си интегритет с всички сили. Ако Каталония  обяви независимост, след гласуването, което Върховният съд на Испания обяви за нищожно, премиерът на страната Мариано Рахой може да задейства клауза в конституцията, според която централната власт има право да отнема правомощията на автономните области и да осъществява директно управление от централното правителство. Става въпрос за Статия 155 от испанската конституция, която никога не е била използвана до този момент и ако това се случи, най-вероятно ще станем свидетели на допълнително нажежаване на страстите.\r\nЛидерът на каталонското правителство Карлес Пучдемон е изправен пред арест по обвинение за подстрекаване към метеж, престъпление, за което законът предвижда присъда до 15 години затвор.\r\nСпоред някои анализатори, каталонският премиер може да си подаде оставката и да отиде на предсрочни избори, вместо да обяви независимост, надявайки се, че ще укрепи крехкото си мнозинство в регионалния парламент, което би му дало повече козове в преговорите с Мадрид.\r\n*** Американската телевизия CBS уволни вицепрезидента си Хейли Гефтман-Голд, след като тя каза, че „дори не съчувства“ на жетвите от касапницата в Лас Вегас, защото „феновете на кънтри музиката в повечето случаи са от Републиканската партия“, докато обсъждаше масовото убийство, което се разигра в неделя вечерта, предава американската новинарска телевизия Fox News.\r\nМалко след изказването си, Гефтман-Голд се извини за него, но това не беше достатъчно за телевизията CBS, от където заявиха, че вицепрезидентката, „която е била в екипа за около една година, е нарушила стандартите на компанията и вече не работи в CBS. Нейните възгледи, изразени в социалните мрежи, са напълно неприемливи за всички в телевизията. Сърцата ни са с жертвите от Лас Вегас и с техните семейства.“", "date": "2017.10.03", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/10/03/2442177/sport-noviyat-napadatel-na-chelsi-alvaro-morata-shte-otsastva-ot-terenite-nay-malko-do-sredata-na-noemvri.html", "text": "Нападателят на Челси Алваро Мората, който премина в лондонския отбор през това лято от Реал (Мадрид), ще отсъства от терените най-малко шест седмици, след като се оказа, че е скъсал подколянно сухожилие. Испанецът ще пропусне най-малко пет срещи на отбора си във Висшата лига на Англия и в Шампионската лига, както и два на националния отбор на страната си.", "date": "2017.10.03", "title": "Спорт: Новият нападател на Челси Алваро Мората ще отсъства от терените най-малко до средата на ноември"}
{"url": "http://www.focus-news.net/news/2017/10/03/2442178/sport-kontuzii-presledvat-natsionalniya-otbor-na-frantsiya-predi-macha-s-balgariya-na-0710.html", "text": "Още двама френски национали се контузиха и ще изпуснат мача с България в София на седми октомври. Левин Курзава и Джибрил Сидибе получиха травми през уикенда и се присъединяват в лазарета към Усман Дембеле, Пол Погба, Бенджамен Менди и Пол Кошчиелни, които получиха контузии по-рано. Националният отбор на България засега няма проблеми с контузени и наказани футболисти.", "date": "2017.10.03", "title": "Спорт: Контузии преследват националния отбор на Франция преди мача с България на 07.10"}
{"url": "http://www.focus-news.net/news/2017/10/03/2442179/sport-grigor-dimitrov-shte-igrae-s-damir-dzhumhur-ot-0730-chasa-v-mach-ot-otkritoto-parvenstvo-na-kitay.html", "text": "Най-добрият български тенисист Григор Димитров излиза срещу босненецът Дамир Джумхур в първия кръг на Откритото първенство на Китай, което се провежда в столицата Пекин. Съперникът на Димитров е 40-и в световната ранглиста, но в момента е в много добра форма и миналата седмица спечели първата си титла в Санкт Петербург, а през тази, успя да победи Александър Зверев и да достигне до полуфинала на турнира в Шънджън.", "date": "2017.10.03", "title": "Спорт: Григор Димитров ще играе с Дамир Джумхур от 07:30 часа в мач от Откритото първенство на Китай"}
{"url": "http://www.focus-news.net/news/2017/10/03/2442180/reuters-sasht-shte-izgoni-pochti-dve-treti-ot-kubinskiya-diplomaticheski-personal-v-stranata.html", "text": "Администрацията на американския президент Доналд Тръмп ще нареди на почти две трети от дипломатическия персонал на Куба в Съединените щати да напусне страната, в отговор на мистериозните „атаки“, които вредят на здравето на служителите в американското посолство в Хавана, предава Reuters, позовавайки се на думите на неназован член на американския Конгрес, който е запознат с плана.\r\nСпоред източника, Държавният департамент ще обяви решението си за експулсирането на кубинците днес (03.10).\r\nОще в петък (29.09) от Белия Дом обявиха, че ще намалят дипломатическата си мисия в Куба наполовина и предупредиха американските граждани да не посещават карибския остров, защото там се случват необясними инциденти, като например загубата на слух, умора и виене на свят сред персонала на американското посолство.\r\nСпоред последния план, за който съобщава източникът на Ройтерс, експулсирането на кубинските дипломати е „реципрочна“ мярка на намаляването на американските дипломати в Хавана.\r\nПревод и редакция:", "date": "2017.10.03", "title": "Reuters: САЩ ще изгони почти две трети от кубинския дипломатически персонал в страната"}
{"url": "http://www.focus-news.net/news/2017/10/03/2442181/predstoyashti-mezhdunarodni-sabitiya-za-3-oktomvri-agentsiya-fokus.html", "text": "В Каталонската автономия ще се проведе обща стачка в отговор на полицейското насилие в деня на референдума за независимост на областта.\r\n*** Европейският парламент ще гласува резолюция относно Брекзит, в която ще посочи, че не е постигнат \"достатъчен прогрес\" в преговорите за излизането на Великобритания от ЕС.\r\n***Ще бъде обявена Нобеловата награда по физика.\r\n***Президентът на Зимбабве Роберт Мугабе ще се срещне със своя южноафрикански колега Джейкъб Зума. \r\n***", "date": "2017.10.03", "title": "Предстоящи международни събития за 3 октомври ( Агенция „Фокус“ )"}
{"url": "http://www.focus-news.net/news/2017/10/03/2442182/predstoyashti-sabitiya-v-stranata-za-3-oktomvri-agentsiya-fokus.html", "text": "***\r\nОт 16.30 часа в Гербовата зала на „Дондуков“ 2 държавният глава Румен Радев ще награди с орден „Св. Св. Кирил и Методий“ първа степен художествения ръководител и директор на Мариинския театър на Санкт Петербург Валерий Гергиев.\r\n***\r\nОт 10.00 часа българският министър-председател Бойко Борисов и румънският му колега Михай Тудосе ще открият новия ГКПП Кайнарджа-Липница.\r\n***\r\nБългарското и румънското правителства ще проведат съвместно заседание в резиденция „Евксиноград“ във Варна. Следобед премиерът Бойко Борисов ще бъде домакин на четиристранна среща с министър-председателите на Гърция Алексис Ципрас, на Румъния Михай Тудосе и с президента на Сърбия Александър Вучич.\r\n***\r\nОт 10.00 часа в зала „Тържествена“ на Съдебната палата ще се състои церемонията по официалното встъпване в длъжност на членовете на новоизбрания състав на Висшия съдебен съвет.\r\n***\r\nОт 14.45 часа председателят на Народното събрание Димитър Главчев и проф. Огнян Герджиков ще направят изявления пред журналисти във връзка със създаването на Консултативен съвет по законодателството към парламента. \r\n***\r\nОт 08.30 часа в  сградата на „Национална финансово - стопанска гимназия“ ще се проведе първата серия от обучителни семинари по проект „МЛАД ПРЕДПРИЕМАЧ – методи за развитие на бизнес идея и нейната реализация”.\r\n***\r\nОт 09.30 часа 5-и състав на Специализирания наказателен съд ще заседава по делото срещу Калоян П., Любомир С. и др., на които са повдигнати обвинения за образуване и ръководене на организирана престъпна група.\r\n***\r\nОт 09.30 часа в Иновационен форум „Джон Атанасов“ на „София Тех Парк“ ще се проведе конференцията „Кибер сигурност – информация и (лични) данни. Бъдете нащрек!“.\r\n***\r\nОт 10.00 часа в заседателната зала на Съюза на юристите в България (ул. „Пиротска“ №7) ще се проведе дискусия на тема „Корупцията и ефективното ѝ противодействие“.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Виктор Б., Емил И. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 17-и състав на Специализирания наказателен съд ще заседава по делото срещу Николай П. и Виктор И., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Богдан К., Александър Щ. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 1-ви състав на Софийски градски съд ще заседава по делото срещу Христо Монов, бивш изпълнителен директор на БДЖ (чл. 219 от НК).\r\n***\r\nОт 10.30 часа 8-и състав на Софийски градски съд ще заседава по делото срещу бившия министър на отбраната Николай Ненчев (чл. 282, ал. 3 НК).\r\n***\r\nОт 10.30 часа 4-ти състав на Специализирания наказателен съд ще заседава по делото срещу Латин М., Владислав А. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 часа 10-и състав на Специализирания наказателен съд ще заседава по делото срещу Ангел П., Крассен Н. и Лазар К., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа кметът на София Йорданка Фандъкова ще провери строителните дейности по изграждането на канализация в кв. „Бенковски”. Проверката ще започне от бул. „Лазар Михайлов“  преди църквата . На проверката ще присъстват зам.-кметът Ирина Савина и кметът на район „Сердика“ Тодор Кръстев.\r\n***\r\nОт 11.00 часа в пресклуб „Журналист“ българските участници в състоялия се наскоро в Каракас Световен диалог за мир „Всички сме Венецуела” ще разкажат за зародилата се там инициатива за Международна платформа за независима журналистика.\r\n***\r\nОт 12.00 часа в киносалона на Военномедицинска академия, ще се проведе тържественото отбелязване на 50-годишнината от създаването на Катедра „Ортопедия, травматология и реконструктивна хирургия” /КОТРХ/.\r\n***\r\nОт 15.00 до 17.00 часа народният представител от „БСП за България” Жельо Бойчев и общинският съветник Николай Николов ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 17.00 час в Заседателната зала – Б12 на НАТФИЗ „Кръстьо Сарафов“ ще се състои церемония за началото на проект „Модернизация и обновяване на учебната среда - гарант за повишаване качеството, привлекателността и ефективността на НАТФИЗ \"Кръстьо Сарафов\".\r\n***\r\nОт 17.30 часа в Изложбена зала „Архиви“ ще бъде открита документалната изложба посветена на 80-годишнината на Негово Величество  Цар Симеон II.\r\n***\r\nОт 18.00 часа в Детския екостационар „Бели брези“ в Природен парк „Витоша“ ще бъде обявен победителят в конкурса за проект „ЗАСЛОНЪТ 2050“.\r\n***\r\nОт 18.30 часа в Литературния клуб на Столична библиотека ще се състои премиерата на дебютната стихосбирка „Завой“ на Иван С. Вълев. Събитието е част от поредицата „Дебюти в Столична библиотека“.\r\n***\r\nОт 19.00 часа в зала 1 на НДК ще се състои концерт на световноизвестния диригент Валерий Гергиев и изключителния виртуоз - пианист Денис Мацуев с целия състав на Мариинския филхармоничен оркестър от Санкт Петербург, Русия.\r\n***\r\nОт 11.00 часа ще се проведе церемония „Първа копка“ - благоустрояване на ул. „Илинден“ в село Рилци,община Благоевград. \r\n***\r\nОт 10.00 до 12.00 часа народният представител от ГЕРБ-Кюстендил Ивайло Константинов организира приемна за граждани на партията на ул. „Г.С. Раковски” №3.\r\n***\r\nОт 11.00 часа в Дома на писателя ще се проведе среща на български писатели с литературното общество на Търговска гимназия и Английска езикова гимназия.\r\n***\r\nОт 18.00 часа в Дома на писателя ще се състои литературната премиера на „Три класически случая” и среща с проф. Светлозар Игов.\r\n***\r\nОт 14.00 до 16.00 часа общинският съветник Юлияна Боева ще се срещне с граждани в офиса на партията на ул. „Георги Бенковски” №1.\r\n***\r\nОт 11.00 часа в РНБ „П. Р. Славейков“ ще се проведе Връчване на наградите на най-четящите деца от лятната кампания за насърчаване на четеното „Ела в библиотеката“.\r\n***\r\nОт 19.00 часа в МДТ „Константин Кисимов“ ще бъде представен мюзикълът „Криворазбраната цивилизация“.\r\n***\r\nОт 10.30 до 14,30 часа във фоайето на Народно читалище „Развитие“ ще се състои поклонението пред  директора на Корейския културен център в града Ким Чълхо, починал внезапно  на 29 септември.\r\n***\r\nОт 17.00 часа в Клуба на дейците на културата ще се проведе вечер, посветена на Международния ден на музиката и поезията.\r\n***\r\nОт 18.00 часа в Дом-паметник „Йордан Йовков“ ще бъде представен спектакълът „Пролетна измама” по произведения на Йордан Йовков и Елин Пелин, посветен на 80 години от смъртта на Йордан Йовков.\r\n***\r\nОт 13.00 часа народният представител и общински координатор на ГЕРБ-Дупница Ивайло Константинов ще даде пресконференция, на която ще коментира актуални политически и обществени теми. Събитието ще се проведе в офиса на партията намиращ се на пл. „Свобода” 1.\r\n***\r\nОт 09.00 часа на тренировъчното игрище на стадион „Литекс” ще се проведе есенният турнир на младежките противопожарни отряди „Млад огнеборец“ за Преходната купа „Юлиян Манзаров“.\r\n***\r\nОт 11.00 часа в Дом на културата „Борис Христов“ новоучреденото сдружение „Бизнесът за Пловдив“ ще представи целите и членовете си на пресконференция.\r\n***\r\nОт 17.30 часа в салона на читалище „Христо Г. Данов 1904“, Дружеството на писателите – Пловдив, със съдействието на читалището организира литературно четене, посветено на Деня на поезията. Събитието е част от културния календар на Община Пловдив.\r\n***\r\nОт 18.00 часа в изложбената зала на Регионален етнографски музей – Пловдив ще бъде официалното откриване на изложбата „Вотиви”, в рамките на проекта „Траките – генезис и развитие на етноса, културни идентичности, цивилизационни взаимодействия и наследство от древността” на Българската академия на науките, финансиран от дарение на г-н Петър Манджуков. Изложбата ще продължи до 12 ноември 2017 г. \r\n***\r\nОт 12.00 часа кметът Николай Мелемов ще даде пресконференция в 247 зала на община Смолян.\r\n***\r\nОт 11.00 часа в центъра на с. Могила ще бъде направена символична първа копка на лот 1а от рехабилитацията на 30 км от пътя Стара Загора-Раднево в област Стара Загора.\r\n***\r\nОт 13.00 часа ще бъде отслужен водосвет и направена символична първа копка за начало на за реконструкцията на централния площад и пешеходната зона в Стара Загора.\r\n***\r\nОт 17.00 часа в Регионална библиотека „Захарий Кнажески“ ще открие изложбата „Поздравъ от Стара Загора”. Фотографии на емблематични места и сгради в миналото и сега.\r\n***\r\nОт 18.00 часа пред Народно читалище „Отец Паисий – 1947“ в кв. „Зора“ ще се проведе народно веселие с Общински фолклорен ансамбъл „Загоре“.\r\n***\r\nОт 18.30 часа в Младежкия дом ще се проведе избор на Кмет на Млада Загора.\r\n***\r\nОт 10.00 часа в зала 203 на община Шумен ще се проведе брифинг.\r\n***\r\nОт 13.00 часа в заседателната зала на Община Шумен ще се проведе регионална среща на тема „Основни акценти в развитието на професионалното образование и обучение“.\r\n***\r\nОт 16.00 часа в комплекс „Ашварян“ ще се състои фиеста на детски облекла.", "date": "2017.10.03", "title": "Предстоящи събития в страната за 3 октомври (Агенция „Фокус“)"}
{"url": "http://www.focus-news.net/news/2017/10/03/2442183/prezidentat-rumen-radev-shte-nagradi-s-orden-sv-sv-kiril-i-metodiy-parva-stepen-valeriy-gergiev.html", "text": "Държавният глава Румен Радев ще награди с орден „Св. Св. Кирил и Методий“ първа степен художествения ръководител и директор на Мариинския театър на Санкт Петербург Валерий Гергиев на церемония от 16.30 часа в Гербовата зала на „Дондуков“ 2. Това съобщиха от прессекретариата на държавния глава.\r\nДържавното отличие ще бъде връчено в знак на признание за големите заслуги на Валерий Гергиев в областта на културата и изкуството и за приноса му за укрепване на културните връзки между Република България и Руската федерация.", "date": "2017.10.03", "title": "Президентът Румен Радев ще награди с орден „Св. Св. Кирил и Методий“ първа степен Валерий Гергиев"}
{"url": "http://www.focus-news.net/news/2017/10/03/2442184/nimh-shte-bade-predimno-slanchevo-s-maksimalni-temperaturi-mezhdu-18-i-23.html", "text": "Днес ще бъде предимно слънчево, сутринта на отделни места в низините и котловините с мъгла или ниска облачност. Ще духа слаб, в Източна България – до умерен вятър от юг-югоизток. Максималните температури ще са между 18° и 23°, в София около 18°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов. Атмосферното налягане в сутрешните часове е по-високо от средното за месеца. През деня ще се понижава.\r\nНад Черноморието ще бъде предимно слънчево. Ще духа до умерен вятър от юг-югоизток. Максималните температури ще са 18-19°. Вълнението на морето ще бъде 1 – 2 бала. Температурата на морската вода е 18 – 20°.\r\nНад планините ще бъде предимно слънчево. Ще духа умерен до силен вятър от западната четвърт. Максималната температура на височина 1200 метра ще е около 13°, на 2000 метра – около 7°.", "date": "2017.10.03", "title": "НИМХ: Ще бъде предимно слънчево, с максимални температури между 18° и 23°"}
{"url": "http://www.focus-news.net/news/2017/10/03/2442185/balgarskoto-i-rumanskoto-pravitelstva-shte-provedat-savmestno-zasedanie-premierat-borisov-shte-bade-domakin-na-chetiristranna-balkanska-sreshta.html", "text": "Българското и румънското правителства ще проведат съвместно заседание в резиденция „Евксиноград“ във Варна. Това съобщиха от правителствената информационна служба. Форумът е продължение на добрия диалог и дългогодишното двустранно партньорство между България и Румъния, както и в рамките на Европейския съюз. Съвместното заседание ще приключи с подписването на двустранни документи в областта на транспорта, енергетиката, труда и социалната политика, вътрешните работи и икономиката. \r\nСъщия ден следобед премиерът Бойко Борисов ще бъде домакин на четиристранна среща с министър-председателите на Гърция Алексис Ципрас, на Румъния Михай Тудосе и с президента на Сърбия Александър Вучич. На нея ще бъдат обсъдени темите за по-голямата свързаност на Балканите, за развитието на общи инфраструктурни проекти, за предстоящото Българско председателство на Съвета на ЕС, както и актуални въпроси, свързани със сигурността и стабилността в Европа.", "date": "2017.10.03", "title": "Българското и румънското правителства ще проведат съвместно заседание, премиерът Борисов ще бъде домакин на четиристранна балканска среща"}
{"url": "http://www.focus-news.net/news/2017/10/03/2442186/afp-dnes-shte-se-provede-masova-stachka-v-kataloniya.html", "text": "Очаква се голям брой каталонци да се включат в общата стачка, обявена за днес, която трябва да е отговор на полицейското насилие, проявено от органите на властта по време на гласуването за референдума  за независимост на автономната област. Очаква се стачката да парализира транспорта в областта, което може да доведе до още по-голям натиск към премиера на Испания Мариано Рахой да намери изход от създалата се ситуация, предава AFP.\r\nИдеята на организаторите е да бъде спряна дейността на пристанището, както и да бъде спрени авиосъобщенията и влаковия транспорт. Няколко профсъюзни организации се включиха в инициативата и призоваха стачката да се съблюдава от гражданите на областта, за да бъде даден отговор на полицейското насилие от неделя.\r\nОчаква се в стачката да се включат и публичните университети, музеят за съвременно изкуство, Барселона и дори Саграда Фамилия, базиликата, проектирана от известния Антони Гауди и едно от най-популярните места за туристите. \r\nПревод и редакция:", "date": "2017.10.03", "title": "AFP: Днес ще се проведе масова стачка в Каталония"}
{"url": "http://www.focus-news.net/news/2017/10/03/2442187/balgarskiyat-ministar-predsedatel-boyko-borisov-i-rumanskiyat-mu-kolega-mihay-tudose-shte-otkriyat-noviya-gkpp-kaynardzha-lipnitsa.html", "text": "Българският министър-председател Бойко Борисов и румънският му колега Михай Тудосе ще открият новия ГКПП Кайнарджа-Липница. Церемонията е с начален час 10.00 часа. Отварянето на граничния пункт е заложено още през 2003 г., когато правителството на Симеон Сакскобургготски договаря с румънската страна откриването на два нови пункта - край Кайнарджа и край село Северняк в добричката община Крушари. От 2007 г. е в сила и междуправителствено споразумение на България и Румъния за съвместен контрол за преминаване на границата, а откриването на пункта е в изпълнение на българо-румънско споразумение от 2012 г.\r\nГраничният пункт е построен по проект, финансиран с 6 млн. евро от Програмата за трансгранично сътрудничество Румъния – България, която се администрира от Букурещ. От българска страна бе изграден 17 км път, който да свърже нашата територия с румънския общински център Липница. Българското шосе обаче бе с две платна, а румънското с 4 и заради разликата в габаритите пътят стоя затворен дълго време. По времето на служебния кабинет на Огнян Герджиков – през март 2017 г. беше договорено пунктът да работи от 8 до 20 часа, а през него да минават само автомобили с тегло до 3.5 тона, като тежкотоварният трафик остава забранен.\r\nПрез юли премиерът Бойко Борисов обсъди откриването на пункта с с румънския си колега Михай Тудосе, а на правителственото заседание миналата седмица правителството одобри решение за откриването на пункта Кайнарджа – Липница и одобри меморандума за започване на преговорите за третия мост между България и Румъния. На пункта ще има едно КПП, което ще се обслужва заедно от български и румънски гранични полицаи и митничари.\r\nСъгласно Регламент на Европейския парламент българските и румънските гранични полицейски органи следва да прилагат съвместен контрол на общите граници, при който преминаващите през сухопътните гранични пунктове лица и превозни средства следва да бъдат спирани само веднъж с цел извършване на проверки при влизане и излизане.По силата на Споразумението и в съответствие с Кодекса на шенгенските граници, шосейният граничен преход е изграден на румънска територия, като са предвидени съоръжения за гранични проверки както на румънските, така и на българските гранични полицейски органи.", "date": "2017.10.03", "title": "Българският министър-председател Бойко Борисов и румънският му колега Михай Тудосе ще открият новия ГКПП Кайнарджа-Липница"}
{"url": "http://www.focus-news.net/news/2017/10/03/2442188/predsedatelyat-na-ns-dimitar-glavchev-i-prof-ognyan-gerdzhikov-shte-napravyat-izyavleniya-vav-vrazka-sas-sazdavaneto-na-konsultativen-savet-po-zakonodatelstvoto-kam-parlamenta.html", "text": "Председателят на Народното събрание Димитър Главчев и проф. Огнян Герджиков ще направят изявления пред журналисти във връзка със създаването на Консултативен съвет по законодателството към парламента. Изявленията ще бъдат в 14.45 часа в сградата на Народното събрание. Това съобщиха от пресцентъра на Народното събрание.\r\nСпоред чл. 8, ал. 7 от Правилника за организацията и дейността на Народното събрание председателят на парламента може да създаде Консултативен съвет по законодателството. Организацията, дейността и съставът на съвета се уреждат с правила, утвърдени от председателя и заместник-председателите на Народното събрание.", "date": "2017.10.03", "title": "Председателят на НС Димитър Главчев и проф. Огнян Герджиков ще направят изявления във връзка със създаването на Консултативен съвет по законодателството към парламента"}
{"url": "http://www.focus-news.net/news/2017/10/03/2442189/haskovo-7-km-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "На българо-турската граница трафикът е интензивен на изход от страната за товарни автомобили. На ГКПП „Капитан Андреево” има 7 км колона от товарни автомобили, а на ГКПП „Лесово” – 3 км колона от товарни автомобили. Това съобщиха от пресцентъра на ГД „Гранична полиция”. \r\nНа българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове. \r\nФериботът Оряхово – Бекет работи само през деня поради ниското ниво на река Дунав.", "date": "2017.10.03", "title": "Хасково: 7 км колона от товарни автомобили се е образувала на ГКПП „Капитан Андреево” на изход от страната"}
{"url": "http://www.focus-news.net/news/2017/10/03/2442190/narodniyat-predstavitel-ot-gerb-delyan-dobrev-shte-depozira-ostavkata-si-v-narodnoto-sabranie.html", "text": "Народният представител от ГЕРБ Делян Добрев ще депозира оставката си в Народното събрание след разразилия се скандал в Хасково. Напрежението около Добрев ескалира миналата седмицата, когато местната партийна структура на ГЕРБ свали доверието си от кмета на общината Добри Беливанов. В разгара на скандала срещу Добрев се повиха обвинения, че кадрува в общината, назначавайки свои роднини и приятели в администрацията. \r\nВ неделя депутатът и областен координатор в Хасково Делян Добрев заяви, че се оттегля от политиката\r\nСлед оставката му, последва бурна реакция от структурите на партията в цялата страна, които го защитиха и поискаха той да не се оттегля. Добрев информирал за решението си лидера на партията Бойко Борисов.\r\nРешението за неговото освобождаване е в ръцете на народните представители и в изпълнителната комисия на ГЕРБ.", "date": "2017.10.03", "title": "Народният представител от ГЕРБ Делян Добрев ще депозира оставката си в Народното събрание"}
{"url": "http://www.focus-news.net/news/2017/10/03/2442191/noviyat-sastav-na-vss-shte-vstapi-v-dlazhnost-na-ofitsialna-tseremoniya-v-sadebnata-palata.html", "text": "Церемонията по официалното встъпване в длъжност на членовете на новоизбрания състав на Висшия съдебен съвет (ВСС) ще се проведе от 10.00 часа в зала „Тържествена“ на Съдебната палата в София, съобщиха от пресцентъра на ВСС. Сред поканените гости са президентът на Република България, представители на законодателната, изпълнителната, съдебната власт, представители на Дипломатическия корпус, акредитирани в Република България председателят на Конституционния съд и председателят на Висшия адвокатски съвет. \r\nОт 15.00 часа днес ще се проведе първото заседание на Пленума на Съвета, на което трябва да бъде избран представляващ ВСС. На него предстои да бъде определена и работна група за изготвяне на проект на Правилник за организация на дейността на Висшия съдебен съвет и неговата администрация, както и да бъдат определени разпоредители по бюджета на съдебната власт.", "date": "2017.10.03", "title": "Новият състав на ВСС ще встъпи в длъжност на официална церемония в Съдебната палата"}
{"url": "http://www.focus-news.net/news/2017/10/03/2442192/denyat-3-oktomvri-v-balgarskata-istoriya.html", "text": "2010 г.\r\nМинистерството на културата присъжда почетният знак „Златен век“ на писателя Димитър Недков.2006 г.\r\nФренският Сенат ратифицира единодушно договора за присъединяване на България и Румъния към ЕС. Преди вота министърът на външните работи на България Ивайло Калфин и българският посланик в Париж Ирина Бокова се срещaт с председателя на Сената Кристиан Понсле. “Не е ставало дума за съпътстващите присъединяването ни мерки,” коментира пред журналисти след срещата министър Калфин.2005 г.\r\nВ България се наблюдава частично слънчево затъмнение.1989 г.\r\nНа XLІV сесия на Общото събрание на ООН в Ню Йорк външният министър Петър Младенов засяга въпроса за влошените отношения с Турция и заявява българската готовност за преки двустранни преговори и по \"движението на граждани през българо-турската граница\". На следващия ден колегата му Месут Йълмаз остро обвинява България в провеждане на етническо прочистване и в асимилация на турското малцинство в България. От българска страна отговор дава посланик Иван Гарвалов, който припомня политиката на пантюркизъм, следвана от Анкара, нейната пропаганда за изселване и дори арменските кланета в Турция и войната срещу 15 000 000 кюрди.1985 г.\r\nПодписана е Конвенцията за опазване на архитектурното наследство в Европа. България ратифицира Конвенцията с Решение на VII Велико народно събрание от 25 януари 1991 г.1967 г. \r\nОткрива се етнографският комплекс \"Етъра\" край гр. Габрово.\r\nАрхитектурно-етнографският комплекс “Етъра” функционира като музей на открито, обект е на недвижимото културно-историческо наследство и представлява съвкупност от автентични материални свидетелства с етнографско значение. В музея в естествена среда са пресъздадени архитектурата, бита, занаятите, уменията, обичаите и вярванията на населението от Средна Стара планина през Възраждането. Уникалността на Архитектурно-етнографския комплекс “Етъра” превръща музея в атрактивен туристически обект с международна известност.1952 г. \r\nЗавършва инсценираният \"голям католически процес\" срещу 40 души, от които 27 свещеници и една монахиня. Те са обвинени в създаване на \"шпионска и заговорническа католическа организация в България\", работила в услуга на Ватикана и на чужди разузнавания. На смърт са осъдени епископ Евгений Босилков, отец Йосафат Шишков, отец Павел Джиджов и отец Камен Вичев, а останалите са изпратени в затвора. Осъдените на смърт са разстреляни в нощта на 11 срещу 12 ноември 1952 г. През 1998 г. епископ Евгений Босилков е обявен за блажен от папа Йоан Павел. През 2002 г. при посещението си в България папа Йоан Павел обявява за блажени и отец Йосафат Шишков, отец Павел Джиджов и отец Камен Вичев.1944 г.\r\nРегентите одобряват, приетата на 30 септември единодушно от Министерският съвет \"Наредба-закон за съдене от Народен съд виновниците за въвличане на България в световната война срещу съюзените народи и за злодеянията, свързани с нея\". На 6 октомври 1944 г. Наредбата е обнародвана.\r\nНародният съд е временна съдебна институция, създадена въз основа на наредба закон на отечественофронтовското правителство и в изпълнение повеленията на Техеранската конференция (1943 г.) за наказване на военнопрестъпниците, виновни за започването на Втората световна война (1939–1945 г.). Под ударите на този акт попадат лицата, пряко ангажирани с въвличането на България в световната война на страната на държавите от хитлеристката ос: регентите (тъй като цар Борис III вече е починал), министрите от кабинетите на проф. Богдан Филов (февруари 1940 г. – септември 1943 г.), на Добри Божилов (септември 1943 г. – юни 1944 г.), на Иван Багрянов (юни – септември 1944 г.) и на Константин Муравиев (2 – 8 септември 1944 г.), депутатите от ХХV Народно събрание (1940–1944 г.), висши военни лица, полицейски служители и др., проявили се в преследването на българските евреи и на лица от съпротивителното движение (1941–1944 г.), представители на печата, писатели и др., пропагандирали и възхвалявали съюза на България със страните от хитлеристката ос и т. н. При наличие на чуждестранни войски (части на III Украински фронт) срещу наредбата-закон на практика не се противопоставят никакви сили в страната, поради което и нейното приложение започва още през есента на 1944 г. Пред Народния съд са изправени 11 122 души, срещу които са образувани 135 процеса в София и в различни други краища на страната. Специални състави съдят регентите, министър-председателя и дворцовите съветници, както и депутатите от ХХV Народно събрание. На смърт са осъдени 2 730 души, сред които регентите Богдан Филов, княз Кирил Преславски, генерал-лейтенант Никола Михов, министър-председателя Богдан Филов, Добри Божилов и Иван Багрянов, повечето от министрите в техните кабинети, по-голямата част от дворцовите съветници – арх. Й. Севов, Л. Лулчев и др., 67 народни представители, голям брой висши военни лица, полицейски служители и др. Доживотна присъда получават 1 305 души. Освен това са конфискувани над 200 предприятия и голямо количество недвижими и движими имущества на осъдените лица. С Народя съд на практика се дезавуира действащата в страната Търновска конституция, която не предвижда такава съдебна институция. Не случайно и издадените от него присъди не са от името на монарха, а от \"името на народа\".1942 г. \r\nОт 3 до 5 октомври в Добрич се провежда Велик добруджански събор, който взема решение за разпускане на дружествата \"Добруджа\" поради окончателното решаване на Добруджанския въпрос.\r\nДобруджанският въпрос е съставна част от Българския национален въпрос, условно обозначение на борбата на добруджанските българи за освобождение от румънска власт. По силата на Санстефанския мирен договор (1878 г.) Северна Добруджа преминава във владение на Румъния като компенсация за отнетата й от Русия Бесарабия. Както управляващите среди, така и обществеността в Румъния са против това решение, но са безсилни да го променят. Последвалият Берлински договор (1878 г.), който ревизира Санстефанския договор, оставя непроменена клаузата му по отношение на Северна Добруджа. Скоро след това Букурещ променя отношението си към тази област и предприема действия за асимилиране и денационализиране на живеещото в нея българско население.1935 г.\r\nРазкрит е заговор на офицерите, приближени на Дамян Велчев и Кирил Станчев, звенарите, БЗНС “Пладне” и ВМРО-протогеровисти. Арестуват се около 300 заговорници. Обявява се военно положение до 25 октомври.\r\nДамян Велчев е политически и военен деец, генерал. Роден e на 20 февруари 1883 г. в Габрово. Завършва Военното училище в София, а по-късно следва право в Софийски университет \"Св. Климент Охридски\". Взема участие като офицер в Балканската война (1912–1913 г.) и в І световна война (1914–1918 г.). Дамян Велчев е един от създателите на Военния съюз, през 1922 г. той е избран в неговото ръководство. Участва в осъществяването на държавния преврат на 9 юни 1923 г. От 1923 г. до 1928 г. е началник на Военното училище. Като ръководител на централното ръководство на Военния съюз е един от главните организатори и извършители на държавния преврат на 19 май 1934 г. Поради промяна в политическата обстановка в страната Дамян Велчев е изключен от Военния съюз и екстерниран в Югославия. През есента на 1935 г. се завръща нелегално в България. Обвинен в подготвянето на преврат, Дамян Велчев е арестуван и осъден на смърт. По-късно присъдата е заменена с доживотен затвор. През 1940 г. е освободен. Постепенно преминава на антифашистки позиции и възприема идеята за изграждане на Отечествения фронт. След 9 септември 1944 г. е министър на войната в правителството на Отечествения фронт. От септември 1946 г. до октомври 1947 г. е извънреден и пълномощен министър на България в Швейцария. Отказва да се върне в страната, поради което му е отнето българското поданство. Умира на 25 януари 1954 г. във Франция.\r\nКирил Николов Станчев е военен деец, генерал-лейтенант. Роден е на 14 декември 1895 г. в Кюстендил. Завършва Военното училище в София. Участва в Първата световна война (1914–1918 г.). Той е един от видните дейци на Военния съюз и от ръководителите на \"Движение на капитаните\" в същия съюз. Обвинен е в заговор срещу монарха, през 1935 г. е уволнен от армията и осъден на смърт. През 1936 г. смъртната му присъда е заменена с доживотен затвор. Амнистиран е през 1940 г. Участва в политическата промяна на 9 септември 1944 г. През първата фаза на участието на България в окончателния разгром на хитлеристка Германия (1944 г.) е командващ Втора армия, с която се отличава в Нишката и Косовската операция. По-късно е обвинен в участие в заговор на организацията \"Неутрален офицер\" и е задържан под стража. Впоследствие е амнистиран. Умира на 11 април 1968 г.1934 г. \r\nИзлиза първият брой на вестник (впоследствие списание) “ЛИК” (\"Литература - изкуство - критика\") – седмично издание за литература, изкуство, театър, кино, наука, обществени въпроси и хроника на културния живот по света. Излиза до 17 юни 1936 г. До брой № 7 на година I излиза под заглавие \"Прожектор\". Редактор е Ем. Коралов, а от бр. № 7 - Г. Цанев и Св. Минков. Вестникът отстоява принципите на \"изкуството на новото време, на изкуството на художествения реализъм\". С белетристика и поезия са представени български и чужди автори, между които много съвременни писатели. Отзиви и рецензии печатат Г. Цанев, П. Драгоев, Г. Караславов и др. Поместват се репродукции от картини на Ал. Жендов, Ив. Лазаров, Пр. Кършовски, Ц. Лавренов, Б. Ангелушев и др.1918 г.\r\nПод натиска на правителството и на премиерът Александър Малинов цар Фердинанд I абдикира и заминава за Германия. На престола се възкачва цар Борис III, без да положи задължителната клетва за вярност към конституцията пред Великото народно събрание.\r\nКняз Фердинанд I Сакскобургготски е немски принц, княз от 1887 г. до 1908 г. и цар на България от 1908 г. до 1918 г. Роден е на 26 февруари 1861 година във Виена. Син е на австрийския генерал княз Август и княгиня Клементина, дъщеря на френския крал Луи Филип. Фердинанд I е подпоручик в австро-унгарската армия, когато изпратената из европейските държави да търси княз българска депутация се спира на него. На 25 юни 1887 г. кандидатурата му е одобрена от III Велико Народно събрание (1886–1887 г.). Първоначално неговият избор не е признат от Русия и другите Велики сили. Стефан Стамболов (1887–1894 г.) полага големи усилия за утвърждаването на Фердинанд I на престола. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон-Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г. Фердинанд I признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I е отговорен за обявяването на Междусъюзническата война (1913 г.) и претърпяната от България първа национална катастрофа. Под негово влияние България се присъединява към Тройния съюз по време на Първата световна война (1914–1918 г.). Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където умира на 10 септември 1948 г.1915 г. \r\nВ хода на Първата световна война Русия, Великобритания и Франция обявяват война на България.\r\nПървата световна война е между две големи междудържавни групировки - Тройният съюз и Съглашението. Породена е от неравномерното им икономическо развитие в края на XIX в. и началото на ХХ в., което изтласква на преден план въпроса за преразпределение на колониите в света.1912 г. \r\nВ навечерието на Балканската война (1912-1913 г.) Високата портата отхвърля нотата, отправена й от България, Гърция, Сърбия и Черна гора и скъсва дипломатически отношения с тези държави освен с Гърция, с която се стреми да запази добри отношения.\r\nГорепосочената нота е формалният повод за избухване на Балканската война (1912-1913 г.). Този документ е отправен след кланетата последвали Илинденско-преображенското въстание. В нотата се съдържат искания за административни реформи в европейските предели на империята.\r\nИстинската причина за войната е желанието на България, Сърбия, Гърция и Черна гора да освободят териториите на Балканския полуостров, населени с национални малцинства на съответните държави, но останали под османска власт след Руско-турската освободителна война (1877-1878 г.).1909 г. \r\nВлиза в сила Закон за сдруженията. Законът е приет от Отоманския парламент и забранява организациите на етническа основа. В началото на ноември 1909 г. властите разтурят Битолския конституционен клуб и на 18 същия месец Централното бюро нарежда на партията да се саморазпусне, за да избегне репресиите.1878 г. \r\nОснован е Горноджумайски благотворителен комитет \"Единство\".\r\nКомитетите “Единство” са организации, създадени в различни краища на Княжество България и Източна Румелия, за да ръководят всенародното движение на българския народ против несправедливите решения от Берлинския конгрес (1878 г.).На тази дата са родени:1933 г. \r\nРоден е Цветан Николаев Марангозов – български писател емигрант, син на Н. Марангозов.1819 г. \r\nРоден е Евлогий Георгиев (Е. Г. Недев) - обществено-политически деец, банкер, търговец, дипломат, дарител, почетен член на Българското книжовно дружество (днес Българска академия на науките).На тази дата умират:1944 г. \r\nУмира Иван Минков Хаджийски - български публицист и народопсихолог. Иван Хаджийски е роден на 13 октомври 1907 г. в Троян. През 1926 г. завършва философия и право в Софийски университет “Св. Климент Охридски”. Особено ценни са неговите социалнопсихологически и народоведски студии. Най-значителното му произведение - “Бит и душевност на нашия народ”, съдържа огромен фактически материал и проблематика, която за пръв път се поставя в българска наука. Иван Хаджийски е автор на съчиненията “Авторитет, достойнство и маска” (1933 г.), “Българско наказателно право. Особена част” (1935 г.), “Любов и брак” (1936 г.), “Бит и душевност на нашия народ” (т. 1, 2, 1940 г., 1945 г.), “Психология на Априлското въстание” (1943 г.), “Оптимистична теория за нашия народ” (1966 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.10.03", "title": "Денят 3 октомври в българската история"}
{"url": "http://www.focus-news.net/news/2017/10/03/2442193/kmetat-na-sofiya-yordanka-fandakova-shte-proveri-stroitelnite-deynosti-po-izgrazhdaneto-na-kanalizatsiya-v-kv-benkovski.html", "text": "Кметът на София Йорданка Фандъкова ще провери строителните дейности по изграждането на канализация в кв. „Бенковски” от 11.00 часа. Това съобщиха от пресцентъра на Столична община. Проверката ще започне от бул. „Лазар Михайлов” преди църквата. На проверката ще присъстват зам.-кметът Ирина Савина и кметът на район „Сердика” Тодор Кръстев.", "date": "2017.10.03", "title": "Кметът на София Йорданка Фандъкова ще провери строителните дейности по изграждането на канализация в кв. „Бенковски”"}
{"url": "http://www.focus-news.net/news/2017/10/03/2442194/narodniyat-predstavitel-ot-bsp-za-balgariya-zhelyo-boychev-i-obshtinskiyat-savetnik-nikolay-nikolov-organizirat-priemna-za-grazhdani.html", "text": "Народният представител от „БСП за България” Жельо Бойчев и общинският съветник Николай Николов ще бъдат на разположение на софиянци в постоянната приемна на БСП – София на ул. „Леге” №10, етаж 1, от 15.00 до 17.00 часа. Това съобщиха от пресцентъра на ГС на БСП София. Желаещите могат да се запишат предварително на телефон 02/987 20 86.", "date": "2017.10.03", "title": "Народният представител от „БСП за България” Жельо Бойчев и общинският съветник Николай Николов организират приемна за граждани"}
{"url": "http://www.focus-news.net/news/2017/10/03/2442195/denyat-3-oktomvri-v-svetovnata-istoriya.html", "text": "2016 г. \r\nЙошинори Осуми от Япония печели Нобелова награда за медицина за изследване на автофонията.2016 г. \r\nЖена-камикадзе се самовзривява на кюрдска сватба в сирийския град Ал-Хасеке, убивайки 20 души.\r\n2016 г.\r\nРусия прекратява договора със САЩ за унищожаване на обогатен плутоний за военни цели. Като мотиви се изтъкват \"заплаха за стратегическата стабилност вследствие на неприятелски действия на САЩ спрямо Руската федерация\", \"неспособността на САЩ да изпълнят условията по унищожаването на излишния оръжеен плутоний\", както и \"необходимостта да се предприемат неотложни мерки по защита на сигурността на Руската федерация.2015 г.\r\nПогрешна въздушна атака на НАТО над болница в афганистанския град Кундуз взима живота на 9 души, а 37 са ранени.2014 г. \r\nБюрото по трудова статистика съобщава, че през септември в САЩ са създадени 248 хиляди нови работни места, като безработицата спада до 5.9%. Ръстът на заплатите е 2% на годишна база. Средната почасова заплата пада до 24.53 долара при средна работна седмица от 34.6 часа.2013 г. \r\nПравителството на Колумбия подава оставка.2013 г.  \r\nВ Бирмингам се открива най-голямата библиотека в Европа.2013 г. \r\nЕвропейският комисар по въпросите на конкуренцията Хоакин Алмуния дискутира възможността „Газпром” да бъде обвинен в нарушение на антимонополните закони заради господстващото положение на пазара за доставки на газ в Централна и Източна Европа. според него това ще доведе до глоба на компанията в размер до 15 милиарда долара.2012 г. \r\nЕдоардо Амалди (АТК) се отделя успешно от Международната космическа станция.2012 г. \r\nПрезидентът на Алжир Абдел Бутефлик назначава за министър-председател Абделмалек Селал.2011 г. \r\nБрус Бойтлер и Жул Хофман получават Нобелова награда за физиология или медицина за „открития във връзка със задействането на вродения имунитет“. Ралф Стайнман получава призът „за откриването на дендритните клетки и ролята им в механизмите на наследствения имунитет“.2011 г. \r\nНовоизбраният президент на Сао Томе и Принсипи Мануел Пинто да Коща встъпва официално в длъжност.2011 г. \r\nТайфунът „Талас“ взима 20 жертви в Япония, като още 5 човека се водят за безследно изчезнали.1995 г. \r\nСъдът в Лос Анджелис оправдава О Джей Симпсън по обвинение за убийството на бившата му съпруга Никол и приятеля й Роналд Голдман. Никол Симсън и Роналд Голдман са убити на 12 юни 1994 г.1995 г.", "date": "2017.10.03", "title": "Денят 3 октомври в световната история"}
{"url": "http://www.focus-news.net/news/2017/10/03/2442196/kyustendil-narodniyat-predstavitel-ot-gerb-ivaylo-konstantinov-shte-dade-preskonferentsiya-v-dupnitsa.html", "text": "Народният представител и общински координатор на ГЕРБ – Дупница Ивайло Константинов ще даде пресконференция, на която ще коментира актуални политически и обществени теми. Това съобщиха от пресцентъра на ПП ГЕРБ. Пресконференцията ще се състои от 13.00 часа в офиса на ГЕРБ в град Дупница пл. „Свобода” 1 (ниското тяло на сградата на общинска администрация).", "date": "2017.10.03", "title": "Кюстендил: Народният представител от ГЕРБ Ивайло Константинов ще даде пресконференция в Дупница"}
{"url": "http://www.focus-news.net/news/2017/10/03/2442198/tass-teroristi-sa-atakuvali-voenna-chast-v-severna-indiya.html", "text": "Терористи-самоубийци са нападнали част на индийските гранични войски в административната столица на щата Джаму и Кашмир – Шинагар. Това се е случило днес(03.10) рано сутринта и според информацията от индийските медии, са ранени най-малко трима военнослужещи, а един терорист е убит. Операцията по издирването на терористите продължава, предава ТАСС.\r\nСпоред информацията, група въоръжени терористи е нападнала казарма на граничните войски, която обслужва международното летище на Шинагар. В момента, всички полети към града са отменени.\r\nНяколко терориста продължават да се крият в този район и летището и прилжещите към него територии са отцепени от военните, които провеждат операция по издирването и унищожението на нападателите, като в нея участват бойни вертолети.\r\nПревод и редакция:", "date": "2017.10.03", "title": "ТАСС: Терористи са атакували военна част в северна Индия"}
{"url": "http://www.focus-news.net/news/2017/10/03/2442199/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в столицата, предаде репортер на Агенция „Фокус”. Това ще стане след редовната света литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.\r\nНикола ПЕТКОВ", "date": "2017.10.03", "title": "София: Акатист на св. крал Стефан Милутин ще бъде отслужен в митрополитската катедрала „Св. вмца Неделя”"}
{"url": "http://www.focus-news.net/news/2017/10/03/2442200/ochakva-se-dnes-da-izleze-dokladat-na-mvr-za-sastoyanieto-na-orazheyniya-zavod-emko.html", "text": "Очаква се днес Министерството на вътрешните работи да излезе с официален доклад за състоянието на оръжейния завод „Емко“. В понеделник министърът на икономиката Емил Караниколов обяви, че ще поиска от Главна дирекция \"Национална полиция\" да ускори предаването на информацията от проверките във военните заводи за това дали отговарят на изискванията за противопожарна безопасност. Излизането на доклада дни преди първоначално обявения за това срок - 6 октомври, цели свикването на извънредно заседание на Междуведомствената комисия по отбранителната индустрия, на което да бъде разгледан казусът с отнетия лиценз за внос и износ на продукция на оръжейното предприятия „Емко“ и ако всички нарушения са отстранени, разрешителното да бъде върнато. Решението за по-бързото изготвяне на доклада дойде на фона на поредния протест на служителите на „Емко“, които излязоха на пл. „Независимост“ в столицата с искане за връщане на отнетия през август лиценз на дружеството.", "date": "2017.10.03", "title": "Очаква се днес да излезе докладът на МВР за състоянието на оръжейния завод „Емко\""}
{"url": "http://www.focus-news.net/news/2017/10/03/2442201/pregled-na-osnovnite-temi-v-dobrudzhanskiya-pechat.html", "text": "„Обвинения за роднински назначения в Община Каварна“ съобщава челото на вестник „Нова добруджанска трибуна“. Бившият кмет на Каварна Цонко Цонев е призовал Елена Йончева от БСП след Хасково да разследва и наследничката му Нина Ставрева. Председател на БСП в морския град и на бюджетната комисия в Общинския съвет е нейна втора братовчедка – Виктория Керчева, а друг втори братовчед – Ивайло Керчев, е станал технически ръководител във фирмата, която отговаря за почистването на Каварна. „Бившият директор на полицията Веселин Колев с обвинение“ съобщава изданието. Специализирано звено „Антикорупция“ при Софийска градска прокуратура е привлякло като обвиняем бивш директор на Областната дирекция на МВР в Добрич, заемал поста в периода април 2015 – юни 2016 година. Обвинението е за злоупотреба с власт. Община град Добрич е обявила конкурс за туристическо лого на града, съобщава всекидневникът. В конкурса могат да участват дизайнери и художници. Решението е на Консултативния съвет по туризъм. Условията на конкурса ще бъдат публикувани на сайта на Общината. \r\n„Покрай разследването на екс-депутата Живко Мартинов бившият шеф на полицията в Добрич стана обвиняем“ съобщава на първа страница другият регионален вестник „Добруджанска трибуна“. Обвинението на Колев е резултат от събрани доказателства при разследването на бившия народен представител Живко Мартинов. Веселин Колев е обвинен в това, че през септември тази година се е заканил с убийство на гражданин, основен свидетел по случая с Живко Мартинов. На Колев са предявени и други обвинения. „Съдят балчиклия заради опит за убийство“ съобщава изданието. 39-годишният Илиян Н. е обвинен в това, че на 13 февруари миналата година, около 22.30 часа пред магазин за хранителни стоки в Балчик, чрез използване на нож е направил опит да умъртви свой съгражданин, като деянието е останало недовършено по независещи от него причини. В обвинителния акт се посочва, че към момента на извършване на деянието подсъдимият е бил в състояние на алкохолно опиване, но е могъл да ръководи постъпките си и да разбира извършеното. От спортната страница – „Волейболистите на „Добруджа 07“ мерят сили в турнир „Жарко Петрович“. Мъжкият волейболен тийм вече е пристигнал в сръбския град Нови Сад. Избраниците на треньора Петър Пенев ще премерят сили със спортистите от отбора на домакините „Войводина“. Срещата се играе след мача за Суперкупата, в който добруджанци са отстъпили пред отбора на „Нефтохимик“.", "date": "2017.10.03", "title": "Преглед на основните теми в добруджанския печат"}
{"url": "http://www.focus-news.net/news/2017/10/03/2442202/parvan-simeonov-politolog-ima-vsichki-predpostavki-konfliktat-mezhdu-prezidenta-i-gerb-da-ne-bade-traen.html", "text": "Могат да се видят нормални разговори между премиер и президент. Това заяви пред Радио „Фокус“ Първан Симеонов политолог и директор на „Галъп интеренешънъл“. Той допълни, че има всички предпоставки конфликтът между президента и ГЕРБ да не бъде траен. „Ще станем рано или късно свидетели на някакъв нормален разговор, защото и двамата осъзнават, че онова, което ги прави сходни, е повече от онова, което ги различава. Освен това и двамата имат интерес да се откроят над партийните противоречия и осъзнават опасността от това, което може да последва. Аз съм по-скоро оптимист в дългосрочен план, защото в краткосрочен план много неща могат да се объркат. Могат дори да се чуят гласове за още по-голяма острота срещу президента“, коментира политологът. Той допълни, че досега поведението на Бойко Борисов е било като по учебник – партията се е сражавала, а той се е умиротворявал. Според Симеонов оттук нататък трябва да се следи дали ГЕРБ ще спрат да говорят по същия начин и изрази мнение, че разумът ще надделее и това ще стане, защото противното би било безразсъдно.", "date": "2017.10.03", "title": "Първан Симеонов, политолог: Има всички предпоставки конфликтът между президента и ГЕРБ да не бъде траен"}
{"url": "http://www.focus-news.net/news/2017/10/03/2442203/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на дружеството. Във връзка с ремонт на стратегически водопровод на бул. „Цариградско шосе“, жк. „Дружба“ 2, се налага спиране на водоподаването от 9:00 до 21:00 часа на клиентите на „Софийска вода”, живеещи в кв. „Кремиковци“, кв. „Сеславци“, гр. Бухово, с. Яна, с. Желява. Зоната със слабо налягане обхваща кв. Ботунец и с. Горни Богров. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: с. Яна – пред кметството; кв. „Сеславци“ – пред кметството; кв. „Кремиковци“ – на центъра.\r\nВъв вторник във връзка с направа на водопроводни връзки на ул. „Цар Асенов път“, с. Бистрица, се налага спиране на водоподаването от 9:00 до 21:00 часа на клиентите на „Софийска вода”, живеещи във Вилна зона „Беликата“, вилна зона „Батийница“, вилна зона „Бяла нива“, вилна зона „Дебело Гуно“, вилна зона „Косанин дол“, вилна зона „Градище“, вилна зона „Ловджийска чешма“, с. Кокаляне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: в.з. Косанин дол – ул. „Карачаир“ ъгъла с ул. „Забел“; в.з. Беликата – на входа на вилната зона; в.з. Бяла нива – ул. „Горна Батийница“ №1.\r\nВъв връзка с изпълнение на инвестиционен проект за реконструкция на уличен водопровод на ул. „Орчо войвода“ кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи по бул. „Овча купел“ от ул. „Маестро Кънев“ до ул. „Проф. Стоян Белинов“; по ул. „Орчо войвода“ от бул. „Овча купел“ до ул. „Босилек“; каретo заключено между улици: бул. „Овча купел“, бул. „Президент Линкълн“, ул.“Александър Геров“, ул.“Житница“; каретo заключено между улици ул. „Земляне“, ул. „Орчо войвода“ ,ул. „Босилек“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Овча купел“ ъгъла с бул. „Президент Линкълн“. След възстановяване на водоснабдяването е възможно временно повишаване  мътността на водата.\r\nВъв вторник във връзка с изпълнение на инвестиционен проект за реконструкция на уличен водопровод на ул. „Отец Паисий“ жк. „Зона Б3“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: по ул. „Отец Паисий“ от бул. „Сливница“ до ул. „Св. Св. Кирил и Методий“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Паисий“ ъгъла с ул. „Св. Св. Кирил и Методий“.\r\nСлед възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение до бл. 95, жк. „Младост“ 1, се налага спиране на водоподаването от 9:00 до 19:00 часа на клиентите на „Софийска вода”, живеещи в бл. 94, бл. 95, бл. 96, бл. 96А, бл. 99Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 96.\r\nВъв връзка с прекъсване на сградно водопроводно отклонение на ул. „Ген. Георги Вазов“, кв. „Васил Левски“, се налага спиране на водоподаването от 9:30 до 17:30 часа на клиентите на „Софийска вода”, живеещи по ул. „Ген.Георги Вазов“ от ул. „Григори Цамблак“  до ул. „Д-р Иван Селимински“; по ул. „Д-р Иван Силимински“ от ул. „Рилска обител“  до ул . „Проф. Антон Митов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Георги Вазов“ №40.\r\nВъв връзка с подмяна на сградно водопроводно отклонение на ул. 88, вилна зона „Симеоново - север“, се налага спиране на водоподаването от 9:30 до 16:30 часа на клиентите на „Софийска вода”, живеещи в района на: ул. 88, ул. 86 по ул. 84 от №1 до №6, ул. 85. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 84 ъгъла с ул. 86.\r\nВъв вторник във връзка с подмяна на сградно водопроводно отклонение на ул. „Асен Йорданов“, кв. „Кръстова вада“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на: по ул. „Асен Йорданов“ от ул. „Емилиян Станев“ до ул. „Никола Крушкин-Чолака“; по ул. „Гатьо Шишков“ от ул. „Асен Йорданов“ до ул. „Йосиф Брадати“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Асен Йорданов“ ъгъла с ул. „Гатъо Шишков“.", "date": "2017.10.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/03/2442204/sofiya-nepublikuvani-dosega-dokumenti-ot-lichniya-arhiv-na-tsar-simeon-ii-shte-bade-predstavena-v-izlozhbena-zala-arhivi.html", "text": "Изложба на непубликувани досега документи от личния архив на Цар Симеон II ще бъде представена от 17.30 часа в изложбена зала „Архиви” в София на ул. „Московска”№5. Събитието се организира по повод на 80-годишнината на Н.В. Цар Симеон II. Изложбата съдържа документи от личния архив на Царя от времето, когато живее в изгнание в Мадрид и които ще бъдат показани за първи път. Това съобщиха от прессекретариата на Н.В. цар Симеон ІІ. След като през 2006 година Негово Величество дари на Главно управление на архивите при Министерския съвет личния архив на своя дядо Цар Фердинанд, през 2009 г. Цар Симеон II направи отново дарение на Държавна агенция „Архиви” на своя архив.\r\nПредставените на изложбата документи представляват част от кореспонденцията на Царя с действащите монархии, с европейските институции, емигрантските политически и културни организации. Архивът съдържа много информация за благотворителната дейност на Царското семейство в помощ на българи в чужбина и нуждаещи се в България. \r\nНегово Величество предостави на ДА „Архиви” кореспонденцията, която е поддържал с български интелектуалци в изгнание, журналисти, представители на културните и спортните среди, музикални дейци, българското духовенство и обикновени хора, които са изпращали своите молби за помощ или поздравления по различни поводи до Царската канцелария. Документите, които ще бъдат изложени за първи път са само една част от свидетелствата за активната политическа дейност на Царя в периода на 50-годишното му изгнание. Организатори на събитието са ДА „Архиви” и Фондът за опазване на историческото наследство „Цар Борис и Царица Йоанна”.", "date": "2017.10.03", "title": "София: Непубликувани досега документи от личния архив на Цар Симеон II ще бъде представена в изложбена зала „Архиви”"}
{"url": "http://www.focus-news.net/news/2017/10/03/2442205/koy-koy-e-v-noviya-sastav-na-visshiya-sadeben-saveti-spravka-agentsiya-fokus.html", "text": "Членове на Съдийската колегия по право:Лозан Панов  – председателят на Върховния касационен съд (ВКС) Лозан Панов е член на Висшия съдебен съвет по право. Той ще остане такъв до 2022 година, когато изтича 7-годишният му мандат като председател на ВКС. Георги Колев  – председателят на Върховният административен съд (ВАС) Георги Колев е член на Съвета по право. Мандатът му изтича в края на ноември 2017 година, но все още президентът Румен Радев не е подписал указа, с който да бъде назначен избраният негов наследник Георги Чолаков. В тази връзка държавният глава обяви, че ще очаква новият състав на ВСС да потвърди кандидатурата му. Членове на Съдийската колегия от парламентарната квота:Боян Магдалинчев (предложение на ГЕРБ) – зам. председател на ВАС. Съдия от 1982 г. ,с 38 години юридически стаж, от които 35 години като съдия. Последователно преминава през всики нива на съдебната система. От 1997 г. заема длъжността съдия във Върховния административен съд. В периода 1999-2003 г. е член на Висшия съдебен съвет и председател на „Бюджетна комисия“ и член на комисия „Съдебна администрация“. Председател е на Асоциацията на българските административни съдии. Той бе избран с 213 гласа „за“ и 6 „въздържал се“. Боян Новански (предложение на „Обединени патриоти“) – адвокат от София с 19-годишна практика. Той бе избран с 200 гласа „за“ и 11 „въздържал се“. Вероника Имова (предложение на ГЕРБ) - Съдия от 1982 г. с общ юридически стаж над 36 години в органите на съдебната власт, като последователно преминава през всички нива на съдебната система. От 1986 до 1991 г. е съдия в Софийския районен съд. От 1991 г. до 1993 г. е съдия в Софийския градски съд - Наказателна колегия. От 1997 г. заема длъжността съдия във Върховния касационен съд. Избрана е от Пленума на Върховния касационен съд през 2016 г. за председател на Комисията по атестирането и конкурсите при Съдийската колегия на ВСС. Тя бе избрана за член на ВСС от парламентарната квота с 227 гласа „за“ и 1 „въздържал се“.Даниела Маринова-Марчева (предложение на „БСП за България“) - има над 21 години общ юридически стаж, а в последните 16 години е заемала последователно длъжността „съдия“ в Софийски районен съд, Софийски градски съд и Софийски апелативен съд. Започва кариерата си като експерт по правните въпроси в Агенцията за приватизация. Работи като юрисконсулт до 2002 г., когато е вписана като адвокат към Софийската адвокатска колегия. В периода 2003-2005 г. заема длъжността „старши експерт-юрисконсулт“ в администрацията на Висшия съдебен съвет. През 2005 г. e назначена за съдия във Втора гражданска колегия на Софийския районен съд. През 2010 г. е назначена в Търговското отделение на Софийски градски съд, а към настоящия момент е командирована в Търговското отделение на Софийския апелативен съд с най-високия ранг – „съдия във ВКС и ВАС“. Тя бе избрана единодушно с 226 гласа „за“. Драгомир Кояджиков (предложение на „БСП за България“) - започва своята кариера като следовател в Окръжна следствена служба в гр. Русе. През 2004 г. е назначен за съдия в Районен съд Русе. През 2006 г. постъпва в Софийския районен съд, а от 2011 г. е съдия в Апелативния специализиран съд. Той бе избран с 228 гласа „за“ и 1 „против“.Стефан Гроздев (предложение на ДПС) - магистрат с над 28 години общ юридически стаж – от съдия в Софийскиа районен съд, през съдия в Софийски апелативен съд и понастоящем зам.-председател на Апелативен съд София и ръководител на търговската колегия. Той бе избран с 198 гласа „за“, 4 „против“ и 14 „въздържал се“. Членове на Съдийската колегия от професионалната квота:Красимир Шекерджиев - той стана член на ВСС получавайки 835 магистратски гласа, а до момента на избирането си правораздава като съдия в Наказателното отделение на Върховния касационен съд. Атанаска Дишева - започва кариерата си в периода 1992-1999 г. като съдия в Районен съд – Варна. От 04.10.1999 г. до 21.02.2005 г. е съдия в Окръжен съд – Варна, а от 21.02.2005 г. до момента на избирането си е съдия във Върховен административен съд. Атанаска Дишева събра 809 гласа в подкрепа на своята кандидатура. Олга Керелска - има над 32 години юридически стаж, от които над 28 в органите на съдебната власт. В периода 1984 г. – 1985 г. е била стажант в Окръжен съд – София. От 1990 г. до 1994 г. е съдия в Районен съд – Кюстендил, а в периода 1994 г. - 1995 г. е съдия в Окръжен съд – Кюстендил. Олга Керелска е съдия в Софийски градски съд от 1995 г. до 2001г., когато започва работа в Апелативен съд – София. От 18.01.2010 г. до момента на избирането ѝ е съдия във Върховен касационен съд.Боряна Димитрова - има над 19 години юридически стаж изцяло като съдия. Била е съдебен кандидат в периода 1997 – 1998 г., а на 11.01.1999 г. встъпва в длъжност „младши съдия“ в Окръжен съд – Бургас. От 01.03.2000 г. до 26.07.2009 г. \r\nе съдия в Районен съд – Бургас, където последователно изпълнява длъжностите заместник – административен ръководител и административен ръководител. От 27.07.2009 г. и към момента на избирането си е председател на Окръжен съд – Бургас.Севдалин Мавров - има над 24 години юридически стаж като съдия. През 1986 г. е започва като младши съдия в Окръжен съд – Бургас. От 1988 до 1989 г. е съдия в Районен съд – Бургас. От 1989 до 1992 г. е районен съдия и заместник-председател при Районен съд - София. От 1992 до 1998 г. е заместник-председател на Софийски градски съд, а от 1998 до 2001 г. е съдия при Софийски апелативен съд. От 01.12.2001 г. и към момента на избирането си е съдия във Върховния касационен съд Севдалин Мавров е хоноруван асистент в СУ „Св. Климент Охридски“, експерт към „Съвета по законодателство“ към Министерство на правосъдието.ПРОКУРОРСКА КОЛЕГИЯ.Членове на Прокурорската колегия по право.Сотир Цацаров - главният прокурор е член на Съвета по право. Неговият мандат изтича през 2019-та година. Членове на Прокурорската колегия от парламентарната квота:1.Гергана Мутафова (предложение на ГЕРБ) - През 1991 г. започва работа като съдебен кандидат в Окръжен съд – гр. Пловдив. На 16.02.2001 г. е назначена на работа като младши прокурор в Районна прокуратура – гр. Пловдив като от 2003 до 2006 г. е била прокурор в същата прокуратура. От 2006 г. е административен ръководител на Районна прокуратура гр. Асеновград. През 2010 г. започва работа като административен ръководител на Районна прокуратура – гр. Пловдив, като през 2015 г. е преизбрана за втори мандат. Тя бе избрана с 222 гласа „за“ и 3 „въздържал се“. Йордан Стоев (предложение на „Обединени патриоти“) - кариерата му започва през 1994 г. като следовател в Столична следствена служба, като заема тази длъжност до 2000 г. В периода 2004-2006 г. е заместник директор на Столичната следствена служба. След това , до 2011 г. е прокурор в Апелативна прокуратура- София. От 2011 до 2013 г. е заместник апелативен прокурор на София, какъвто е и сега. Той бе избран с 184 гласа „за“, 7 „против“ и 23 „въздържал се“. Калина Чапкънова-Кючукова (предложение на ГЕРБ) - Работи в прокуратурата от 1997 г. и е започнала кариерата си в районната прокуратура в Айтос. Заемала е всички длъжности до ниво окръжен прокурор на Бургас. От 2010 г. е административен ръководител – Окръжен прокурор при Окръжна прокуратура – Бургас. Отново през 2010 г. е повишена в ранг „Прокурор във Върховна касационна прокуратура и Върховна административна прокуратура“. Тя бе избрана с 209 гласа „за“ и 3 „въздържал се“.Пламена Апостолова (предложение на ДПС) - магистрат с над 23 години общ юридически стаж от следовател в РСС на Столична следствена служба, през следовател в ТСО на Столична следствена служба и до настоящия ѝ статут на завеждащ специализиран отдел „Стопански“ в Национална следствена служба. Тя бе избрана с 191 гласа „за“, 5 „против“ и 16 „въздържал се“. Светлана Бошнакова (предложение на „БСП за България“) - започва кариерата си като младши съдия и последователно заема длъжностите съдия в Районен съд – гр. Кюстендил и съдия в Окръжен съд – гр. Кюстендил. Преквалифицира се като прокурор през 1995 г. и вече повече от 20 години работи като такава. От 2002 до 2009 г. работи като прокурор във Върховната административна прокуратура в отдел „Административно-съдебен“. През 2009 г. е назначена за прокурор във Върховната касационна прокуратура, отдел „Международно правно сътрудничество“. През 2012 г. с решение на Народното събрание е избрана за инспектор в Инспектората към ВСС, а от март 2015 г. и понастоящем е прокурор във Върховна касационна прокуратура, отдел „Специализиран“. Тя бе избрана с 224 гласа „за“ и 1 „въздържал се“. Членове на Прокурорската колегия от професионалната квота:Пламен Найденов – има над 24 години юридически стаж. В периода 1992 – 1996 г. е следовател в Окръжна следствена служба – Перник. През 1996 г. – 1999 г. е административен ръководител на Районна прокуратура – Радомир, след което започва работа в Окръжна прокуратура – Перник, където работи и към момента. В посочения период е бил зам.-окръжен прокурор и изпълняващ функциите административен ръководител на Окръжна прокуратура – Перник, а от 2008 г. и към момента на избирането му за член на ВСС е неин административен ръководител.Георги Кузманов – има над 18 години юридически стаж. В периода 1998 –\r\n1999 г. е съдебен кандидат в Окръжен съд – Бургас. От 2000 г. до 2001 г. е следовател в бившата Окръжна следствена служба – гр. Бургас. От 2001 г. до 2012 г. е „прокурор“ в Районна прокуратура – Бургас, като в период 2005 г. – 2007 г. е неин административен ръководител. През 2009 г. е командирован национален експерт в Eurojust - гр. Хага. От 01.06.2012 г. и към момента е прокурор в Апелативна прокуратура – Бургас.\r\nПрокурор Кузманов е член на Националната прокурорска мрежа за международно правно сътрудничество и е контактна точка за България на Европейската съдебна мрежа.Даниела Машева – има над двадесет и пет години юридически стаж. Кариерното ѝ развитие е преминало последователно в системата на Прокуратурата на Република България. От 1993 г. до 2001 г. е прокурор в Софийска районна прокуратура, а в периода 2001 г. – 2007 г. в Софийска градска прокуратура. От 2007 г. до 2009 г. прокурор във Върховна касационна прокуратура. От 7 август 2009 г. до 21 декември 2010 г. е заместник-министър на правосъдието, отговарящ за политиките свързани с реформата в съдебната система, международното правно сътрудничество, процесуалното представителство на Република България пред ЕСПЧ, закрилата на децата, международните осиновявания, и международните програми и проекти. От\r\n2013 г. към момента на избирането ѝ за член на ВСС е прокурор във ВКП.Огнян Дамянов – има над 20 години юридически стаж. От 1997 г. до 2005 г. той е прокурор в Районна прокуратура - Разград, след което започва работа в Окръжна прокуратура – Разград, като в периода октомври 2006 г. до февруари 2017 г. е неин административен ръководител. До избирането си за член на ВСС е прокурор в Окръжна прокуратура – Разград. Евгени Диков - има над 35 години юридически стаж, от които над 25 години в органите на съдебната власт. През 2013 г. с решение на Висшия съдебен съвет е избран за директор на Националната следствена служба. Диков е и заместник на главния прокурор по разследването, който пост заема до избирането си за член на ВСС.", "date": "2017.10.03", "title": "Кой кой е в новия състав на Висшия съдебен съвет? (Справка Агенция \"Фокус\")"}
{"url": "http://www.focus-news.net/news/2017/10/03/2442206/sofiya-gori-izostavena-sgrada-v-kv-zaharna-fabrika.html", "text": "Гори изоставена сграда в кв. „Захарна фабрика“. Това съобщиха от пресцентъра на МВР. Сигналът за огъня е получен към 6.10 часа. Към мястото са насочени 4 пожарни автомобила. Горял е покривът на сградата, към момента няма данни за пострадали. Продължава доизгасяването на пожара.", "date": "2017.10.03", "title": "София: Гори изоставена сграда в кв. „Захарна фабрика“"}
{"url": "http://www.focus-news.net/news/2017/10/03/2442207/politologat-parvan-simeonov-za-referenduma-v-kataloniya-nadyavam-se-za-pregovori-mezhdu-madrid-i-barselona-obratnoto-bi-oznachavalo-igra-s-neyasni-posledstviya.html", "text": "Каталонският референдум дава пример, колко важно нещо може да бъде една Европа с ясен път и глас. Това коментира пред Радио „Фокус” Първан Симеонов политолог и директор на „Галъп Интернешънъл” по повод предварителните резултати от допитването за независимост от 1 октомври, които са 90,09% гласували „За” срещу 7,87% гласували с „Не”. Това може да бъде Европа, която по никакъв начин не потиска националните чувства, смята Симеонов. „Случва се за тези национални чувства да се създаде благоприятна среда за развитие под общото знаме на обединена Европа. Точно обединена Европа е отговорът на такива обострени регионализми и прерастващи в национализми, които са бреме на цяла Европа. Тя е базирана на силни регионални самосъзнания, преминаващи в национални и това се обостря по време на кризи”, коментира политологът. Той изрази надежда към път за преговори между Мадрид и Барселона, защото обратното би означавало игра с неясни последствия.", "date": "2017.10.03", "title": "Политологът Първан Симеонов за референдума в Каталония: Надявам се за преговори между Мадрид и Барселона – обратното би означавало игра с неясни последствия"}
{"url": "http://www.focus-news.net/news/2017/10/03/2442208/der-berliner-kurier-navarshvat-se-27-g-ot-obedinenieto-na-germaniya.html", "text": "Във вторник, 3 октомври, се навършват 27 г. от обединението на Германия, припомня столичният ежедневник Der Berliner Kurier. \r\nСпоред неотдавнашно проучване сближаването на германците от източната и западната част на страната не отбелязва напредък, в сравнение с предходно изследване, проведено през 2011 г. Съгласно данни от анкета на изследователския институт „Форса“, един от всеки двама граждани на ФРГ е уверен, че 27 г. след обединението гражданите от т.нар. стари и нови провинции на страната се развиват заедно като единна нация. \r\nПрез септември 2011 г. броят на гражданите, които са изразили подобно мнение, е бил 47 %, докато през 2017 г. тази позиция се споделя от 46 на сто от анкетираните. Четири процента от респондентите са отговорили с „не знам“. \r\nПроучването е проведено в периода 13-21 септември сред 1037 души в цялата страна.Тереза Герова", "date": "2017.10.03", "title": "Der Berliner Kurier: Навършват се 27 г. от обединението на Германия"}
{"url": "http://www.focus-news.net/news/2017/10/03/2442209/burgas-predstavyat-myuzikala-ot-broduey-chovekat-ot-la-mancha.html", "text": "Премиера на мюзикъла от Бродуей „Човекът от Ла Манча” ще се играе в залата на НХК. Това съобщиха от пресцентъра на Община Бургас. Постановката е дело на Борис Панкин, Евгени Господинов, хореограф – Боряна Сечанова, диригент – Константин Добройков. В образа на Дон Кихот е Орлин Горанов, който тази година чества своя 60-годишен юбилей с ролята на знаменития идалго. В ролята на неговия верен оръженосец Санчо Панса ще влезе актьорът Мариан Бачев.\r\n„Човекът от Ла Манча” ще пренесе зрителите в испанска Севиля в края на XVI век. Дон Мигел де Сервантес и неговият прислужник Санчо са хвърлени в тъмница по заповед на Светата Инквизиция. Те са обвинени в престъпления срещу Църквата и ще бъдат разпитани и евентуално съдени…\r\nЗрителите ще се насладят на играта и на гостуващите актьори Елена Атанасова и Кръстю Кръстев от Пловдивския драматичен театър. Солисти, хор, балет и оркестър на Опера Пловдив ще забавляват публиката под съпровода на диригент Константин Добройков. Представлението е дело на създателите на мюзикълите „Коса”, „Ах, този джаз!” и „Оркестър без име“ – режисьорите Евгени Господинов и Борис Панкин, художниците Иван Токаджиев и Петър Митев и хореографа Боряна Сечанова.\r\nБродуейският хит „Човекът от Ла Манча” от Дейл Васерман, Мич Лей и Джо Дариън е отличен с 10 награди „Тони” – театралният „Оскар”.", "date": "2017.10.03", "title": "Бургас: Представят мюзикъла от Бродуей „Човекът от Ла Манча”"}
{"url": "http://www.focus-news.net/news/2017/10/03/2442210/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Варна Юлияна Боева, Пейчо Бюлбюлев, Николай Георгиев и Николай Малев ще се срещнат с граждани в дните от 3 до 6 октомври, съобщиха от пресцентъра на партията. Приемното време на общинските съветници е от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Юлияна Боева е днес, на Пейчо Бюлбюлев – на 4 октомври, на Николай Георгиев – на 5 октомври, на Николай Малев – на 6 октомври.", "date": "2017.10.03", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2017/10/03/2442211/smolyan-kmetat-nikolay-melemov-shte-dade-preskonferentsiya.html", "text": "Кметът Николай Мелемов ще даде пресконференция от 12.00 часа в 247 зала на Община Смолян. Това съобщиха от пресцентъра на Община Смолян.", "date": "2017.10.03", "title": "Смолян: Кметът Николай Мелемов ще даде пресконференция"}
{"url": "http://www.focus-news.net/news/2017/10/03/2442212/ibna-gratskiyat-ministar-predsedatel-pristiga-na-poseshtenie-v-balgariya.html", "text": "Във вторник, 3 октомври, министър-председателят на Гърция Алексис Ципрас пристига на посещение във Варна, където ще се проведе тристранна среща на върха, припомня Independent Balkan News Agency. Освен представители на България и Гърция, в черноморския град ще пристигнат и такива на Румъния и Сърбия.\r\nСъгласно програмата на гръцкия премиер, във Варна Ципрас ще се срещне с българския си колега Бойко Борисов. По-късно ще бъде организирана пресконференция с всички лидери, участващи в срещата. Тя ще завърши с официална вечеря.\r\nЧетирите държави се стремят към засилване на икономическите, бизнес и енергийните отношения, припомня агенцията.Тереза Герова", "date": "2017.10.03", "title": "IBNA: Гръцкият министър-председател пристига на посещение в България"}
{"url": "http://www.focus-news.net/news/2017/10/03/2442213/pregled-na-osnovnite-temi-v-starozagorskiya-pechat.html", "text": "„БСП – Стара Загора поиска оставката на зам.-кмета Янчо Калоянов” е водещо заглавие в днешния брой на  в. „Старозагорски новини”. Оставката на зам.-кмета по строителството поиска вчера по време на брифинг общинската организация на БСП в Стара Загора. Лидерът на старозагорските социалисти Валентина Бонева заяви, че Калоянов е отговорен за провала с ремонта на кв. „Железник” преди 6 години. От изданието припомнят, че тогавашното общинско ръководство е отказало да плати част от дейностите по ремонта по силата на сключения договор за възлагане на обществената поръчка, заради което собственикът на фирмата-изпълнител заведе дело срещу Общината, по което две съдебни инстанции се произнесоха с противоположни решения. В крайна сметка Общината беше осъдена да заплати некачествения ремонт, а заради цесия, сключена от бизнесмена по негов дълг към КТБ, в момента по съдебния казус са блокирани близо 9 млн. лв. общински пари – двойно повече от упоменатите в съдебното решение на по-висшата съдебна инстанция. Бонева обаче посочи, че отговорник за изпълнението на проекта е бил именно Янчо Калоянов. \r\n„Това е несериозно”, контрира зам.-кметът Янчо Калоянов”, пише още изданието. Той счита за некоректно искането на БСП. Пред в. „Старозагорски новини” Калоянов заяви, че проблемът по проекта за кв. „Железник” са две съдебни решения, които са противоположни. „Кметът Живко Тодоров нямаше как да изплати целия ремонт, заради което бе образувано делото, тъй като в договора има забранителна кауза. Ако бяхме платили, юристите са категорични, че вече щеше за има осъдени хора, които щяха да са в затвора. Смятам, че това стана ясно на всички с изключение, може би, на БСП. А какво е решила по-висшата съдебна инстанция не зависи нито от кмета Живко Тодоров, нито от мен”, каза още пред изданието зам.-кметът Янчо Калоянов. \r\n„Старозагорски бизнесмен влиза в затвора. Приспадат от 30-месечната му присъда времето в ареста” е друга водеща тема от страниците на вестника. Две години и 6 месеца ефективна присъда при първоначален строг режим на изтърпяване постанови 3-членен състав на Окръжен съд – Стара Загора с председател Спасена Драготинова, по дело за опит за убийство в състояние на афект. На подсъдимата скамейка застана 66-годишният бизнесмен Пеньо Пейков, който на 12 август м.г. простреля с 4 куршума доведения си син Христо Чолаков. Жертвата е бил ранен в гърдите, корема и крайниците, единият от проектилите е заседнал в гръбнака. Животът на 46-годишният тогава Чолаков е висял на косъм, направени са били няколко операции, наложило се е лечение и в чужбина. По думите му, разправията възникнала заради неразумно похарчени огромни пари и разпродажба на материалните активи на дружеството, чийто управител е бил доведеният му син. Пострадалият е бивш професионален футболист. Заради неразумното му управление регистрираната през далечната 1992 година транспортна фирма, изпълняваща курсове в страната и чужбина, е доведена почти до фалит. Повече по темата можете да откриете на страниците на изданието.", "date": "2017.10.03", "title": "Преглед на основните теми в старозагорския печат"}
{"url": "http://www.focus-news.net/news/2017/10/03/2442214/kyustendil-narodniyat-predstavitel-ot-gerb-ivaylo-konstantinov-organizira-priemen-den-v-obshtina-boboshevo.html", "text": "Народният представител от ГЕРБ – Кюстендил Ивайло Константинов организира приемна за граждани в община Бобошево. Това съобщиха от пресцентъра на ПП ГЕРБ. Приемният ден на депутата ще се проведе от 10.00 до 12.00 часа в офиса на политическата сила в град Бобошево на ул. „Г.С. Раковски” №3.", "date": "2017.10.03", "title": "Кюстендил: Народният представител от ГЕРБ Ивайло Константинов организира приемен ден в община Бобошево"}
{"url": "http://www.focus-news.net/news/2017/10/03/2442215/srbija-danas-srabskoto-pravitelstvo-podgotvya-pismo-do-bryuksel-za-kataloniya-i-kosovo.html", "text": "Министър-председателят на Сърбия Ана Бърнабич заяви, че президентът и правителството на страната са изготвили писмо до Европейската комисия, в което ще бъде изложена поредица от въпроси, свързана с позицията на Брюксел, че между събитията в Каталония и Косово не може да се търси аналогия, пише вестник Srbija Danas.\r\nСлед спешни консултации в Президентството Бърнабич заяви пред репортери, че ще връчи писмото при предстоящото си пътуване до Брюксел в периода 10-11 октомври. Тя подчерта, че Сърбия е изненадана от позицията на ЕК по въпроса за референдума за независимост на испанския автономен регион. \r\nСред въпросите, съдържащи се в писмото, ще бъде дали „международното право е валидно за Европейския съюз или има друго международно право, приложимо за всички страни, които не са членки на ЕС\".\r\n„Има толкова много нелогични, невероятни и несправедливи неща за Сърбия и нейните граждани. Искахме да реагираме като правителство, защото това е въпрос от голямо значение за нас\", подчерта сръбският премиер.\r\nСпоред Вучич позицията на ЕК, че референдумът за независимостта на Каталония е незаконен, е най-добър пример за двойния стандарт и лицемерието на световната политическа сцена.Тереза Герова", "date": "2017.10.03", "title": "Srbija Danas: Сръбското правителство подготвя писмо до Брюксел за Каталония и Косово"}
{"url": "http://www.focus-news.net/news/2017/10/03/2442216/veliko-tarnovo-krastovishteto-na-ulitsite-arh-georgi-kozarov-i-krakov-shte-bade-zatvoreno-za-dvizhenie-za-dve-sedmitsi.html", "text": "Кръстовището на улиците „Арх. Георги Козаров“ и „Краков“ във Велико Търново ще бъде затворено за движение за период от близо две седмици. Мярката е наложителна заради предстоящата реконструкция на магистрален топлопровод. Ограничението и временната организация на трафика ще бъдат в сила от днес до 15 октомври или до приключване на строителните дейности. Това съобщиха от пресцентъра на Община Велико Търново. \r\nЗа този период ще бъде променено движението на автобусните линии с номера 2 и 5, които няма да могат да се движат по ул. „Арх. Георги Козаров“, която е част от маршрутите им. ще пътува по следния начин за направлението от кв. „Колю Фичето“ към централната част на Велико Търново: ул. „Оборище“ - ул. „Симеон велики“ - ул. „Георги Бакалов“ - ул. „Магистрална“ - кръгово кръстовище „Качица“ - ул. „Краков“ - бул. „България“. В посока „център“ временна спирка ще бъде разкрита на улица „Краков“, непосредствено до кръстовището с ул. „Арх. Георги Козаров“. От централната част на града към квартала автобусите ще ползват маршрут, включващ бул. „България“ - ул. „Краков“ - кръгово кръстовище „Качица“ - ул. „Магистрална“ - ул. „Оборище“.  ще се движи по следния начин в посока от квартал „Чолаковци“ към летния театър: ул. „Сан Стефано“ – бул. „Никола Габровски“, кръгово кръстовище „Качица“, ул. „Магистрална“, ул. „Оборище“, „ул. Полтава“, бул. „България“ – център. В обратното направление пътуването ще се осъществява по бул. „България, улиците „Полтава“, „Оборище“, „Магистрална“, кръгово кръстовище „Качица“, бул. „Никола Габровски“, ул. „Сан Стефано“.\r\nВ останалите си части маршрутите на двете градски автобусни линии остават непроменени.", "date": "2017.10.03", "title": "Велико Търново: Кръстовището на улиците „Арх. Георги Козаров“ и „Краков“ ще бъде затворено за движение за две седмици"}
{"url": "http://www.focus-news.net/news/2017/10/03/2442217/zdf-evropeyskite-deputati-shte-obsadyat-pregovorite-za-brekzit.html", "text": "Депутатите в Европейския парламент изглежда не са доволни от резултите от преговорите за Брекзит, постигнати до този момент – в 10 часа българско време в Страсбург ще започне обсъждането на резолюция, с която държавите членки ще бъдат призовани да отложат началото на преговорите за бъдещи отношения с Великобритания, отбелязва германският телевизионен канал ZDF.\r\nДосега преговорите не са постигнали „достатъчен напредък\", се казва в документа. Гласуването му ще се състои около 13 часа българско време.Тереза Герова", "date": "2017.10.03", "title": "ZDF: Европейските депутати ще обсъдят преговорите за Брекзит"}
{"url": "http://www.focus-news.net/news/2017/10/03/2442218/tsveta-karayancheva-gerb-parlamentat-ne-mozhe-da-bade-ozapten-kogato-toy-ne-govori-demokratsiyata-ne-raboti-i-otivame-kam-sledvashta-stapka-grazhdanska-voyna.html", "text": "Парламентът не може да бъде озаптен, когато той не говори, демокрацията не работи и отиваме към следваща стъпка - гражданска война. Това каза зам.-председателят на Народното събрание и депутат от ПГ на ГЕРБ Цвета Караянчева в предаването \"Здравей, България\" по Нова телевизия във връзка с думите на президента Румен Радев, че щом ГЕРБ искат битка с него, ще я получат. \"Парламентът е място за говорене, в парламента трябва да им хора, които да изказват мнението за своите избиратели. Няма как някой да ни забранява да говорим. Какво значи думата \"озаптете\"? Не може да бъде озаптен българският парламент, българският парламентарист. Ние сме представители от ПП ГЕРБ на над 1,1 млн. български избиратели и това значи, че тези избиратели трябва да млъкнат. Значи, че аз като народен представител от моя район нямам право да кажа какво мислят моите избиратели в парламента. Когато парламентът не говори, демокрацията не работи. Тогава отиваме в следваща стъпка - гражданска война\", коментира Караянчева.\r\nПопитана какво точно има предвид с употребата на думата гражданска война тя отговори: \"Когато демокрацията не работи, започва противопоставяне, започва гонение на тези, които говорят демократично. Може би не е гражданска война, а започва да става едно настървение, една завеса на мненията. Не дават възможност на хората да се изкажат - къде се намираме ние\".   \r\n\"Когато не се работи, когато не работят институциите, когато не работи демокрацията, тогава вече отиваме в една друга хипотеза. Никой няма право да забранява на парламента да говори. Там в момента се срещат мнения, гледни точки. Аз разбирам, че президентът е военен, но той трябваше със своята униформа да остави в гардероба си тази невъзможност да чуеш чуждото мнение, защото разбирате, че в армията, когато си във висок чин говориш повече ти, отколкото другите\", каза още тя.\r\n\"Нима той иска онзи парламент от преди '89-та година, когато идваха депутатите един път на 6 месеца, гласуваха по час и половина, отиваха купуваха продукти от магазините и всичко беше наред, защото си носеха продуктите в провинцията и разказваха какво се е случило. Не. Сега е демокрация - сега всеки има право да говори\", коментира зам.-председателят на парламента. \r\n\"Какво значи беквокали. Беквокалите са хора, които пеят много добре, защото ако не пеят добре, могат да провалят основния изпълнител. Това обида ли е или комплимент към нас. Не мога да разбера. Може би трябва малко повече да ни обясни президентът. Беквокал е примерно Азис на Мариана Попова, която пее на \"Евровизия\" и ако президентът не знае кой е Азис, нека да попита първата дама - тя ще му разкаже, защото наскоро чух, че тя му е фенка\", каза още Цвета Караянчева.\r\nТя заяви, че никой няма право да затваря устата на българския парламент. \"Г-н Радев е президент на всички български граждани и ние сме го приели като такъв. Никой няма право да разделя партиите, той трябва да намери допирните точки между партиите. Как ще проведе КСНС, как ще се случат нещата там? Как ще разговаря с ГЕРБ, след като вече ни обяви като хора, които трябва да бъдат озаптени. Аз мисля, че той залита малко в реториката на БСП и това не бива\", добави зам.-председателят на парламента.\r\nКараянчева заяви, че ГЕРБ искат да говорят с президента. \"Президентът е и наш президент, не само на БСП. Думата импийчмънт никога не е споменавана. Ние искаме да водим диалог с президента. Аз казвам това е моят президент, но искам и аз да бъда неговия гражданин на България. Той трябва да бъде еднакво равен на всички, не може да припява на БСП.\", отбеляза тя.", "date": "2017.10.03", "title": "Цвета Караянчева, ГЕРБ: Парламентът не може да бъде озаптен, когато той не говори, демокрацията не работи и отиваме към следваща стъпка - гражданска война"}
{"url": "http://www.focus-news.net/news/2017/10/03/2442219/aktsiya-sreshtu-organizirana-prestapna-grupa-se-provezhda-vav-vratsa.html", "text": "Акция срещу организирана престъпна група се провежда във Враца, потвърди главният секретар на МВР Младен Маринов пред бТВ. Има задържани лица. По информация на телевизията градът е блокиран от жандармерия.\r\nИзвършват се претърсвания и се събират доказателства, посочи главният секретар на МВР.\r\nАкцията се провежда от ГДБОП и Областната дирекция на полицията във Враца съвместно с жандармерията. По думите на Маринов тя е започнала в ранните зори.", "date": "2017.10.03", "title": "Акция срещу организирана престъпна група се провежда във Враца"}
{"url": "http://www.focus-news.net/news/2017/10/03/2442220/pregled-na-osnovnite-temi-v-shumenskiya-pechat.html", "text": "„Община Шумен обяви втора обществена поръчка за разбитите улици“ е водещото заглавие във вестник „Шуменска заря“. Заради обжалване в Комисията за защита на конкуренцията и Висшия административен съд старата бе стопирана. Така цяло лято общинското предприятие „Строителство и благоустройство” кърпи опасни улични дупки в Шумен. „Шест улици в Смядово вече са с нов асфалт“, пише още изданието. Важни фактори при избора на улиците за цялостен ремонт е наличието на канализация, изправни водопроводи и гъстота на населението. „Организация за извънредните кметски избори в с. Цани Гинчево“, съобщава ежедневникът. Сектор „Български документи за самоличност“ при ОДМВР - Шумен ще съдейства на българските граждани, които нe притежават валидни документи за самоличност да упражнят правото си на глас в деня на частични избори за кмет на кметство Цани Гинчево на 8 октомври. „Любомир Христов е кмет на месец септември“, пише вестникът. Конкурсът “Кмет на месеца” на сайта kmeta.bg за септември приключи. Градоначалниците на общините Шумен, Троян и Тутракан се поздравиха с победа на тема “Кулинарна дестинация”. В категорията Голяма община – с население над 50 000 души, се състезаваха Видин, Кюстендил, Сливен, Шумен и Ямбол. Победител е Любомир Христов, кмет на Шумен, който получи 75.56% от гласовете. „990 семейства от Шуменско са подали молби за помощ за първокласници“, информира всекидневникът. През миналата година в област Шумен с този вид помощи са подпомогнати 1199 семейства с 1222 деца. “Стартира проектът „Европа ЗА младите хора“ е акцент от стр. 4 в броя. Проектът цели да се повишат знанията на младите хора по въпроси, касаещи европейските политики, Европейския съюз, Съвета на Европа и ролята на България като Председател на Съвета на ЕС през 2018 г., да се повиши информираността на младежите относно тяхното място като европейски граждани. „Днес започва форумът „Отбранителни технологии 2017“, пише изданието. В програмата на „Отбранителни технологии 2017” са включени научна конференция с международно участие, изложение на съвременни отбранителни продукти и демонстративни стрелби. Официално форумът ще бъде открит днес от 11.00 часа в Общинския младежки дом. В броя е публикувано интервю с композитора Хайгашод Агасян.", "date": "2017.10.03", "title": "Преглед на основните теми в шуменския печат"}
{"url": "http://www.focus-news.net/news/2017/10/03/2442221/mvr-15-dushi-sa-raneni-pri-katastrofi-prez-izminaloto-denonoshtie-v-stranata.html", "text": "15 души са ранени при катастрофи през изминалото денонощие, съобщиха от пресцентъра на МВР. В страната са станали 11 пътнотранспортни произшествия, при които има един загинал, а двама са с опасност за живота. \r\nНа територията на столицата за последното денонощие са регистрирани 196 леки и 4 тежки пътни инцидента, при които има 8 ранени.", "date": "2017.10.03", "title": "МВР: 15 души са ранени при катастрофи през изминалото денонощие в страната"}
{"url": "http://www.focus-news.net/news/2017/10/03/2442222/plovdiv-v-grada-se-vavezhda-rezhim-na-namaleno-vodopodavane-zaradi-profilaktika-na-saorazheniyata.html", "text": "Градът навлиза в режим на намалено водоподаване заради профилактика на съоръженията на ВиК. Това съобщи за Радио „Фокус” - Пловдив дежурен във водоснабдителното дружество. Профилактичните прегледи и върхови ревизии на електросъоръженията на помпените станции на “ВиК” – Пловдив се извършва във връзка с навлизането в есенно-зимния сезон.\r\nДнес ще се прави ревизия на съоръженията на Помпена станция „Юг” от 9.00 до 16.00 часа. На 5 октомври ще има такава на Помпена станция „Север” от 9.00 до 15.00 часа, на 10 октомври – на Помпена станция „Изток” 1, по същото време и на 12 октомври – на Помпена станция „Изток” 2.\r\nЦветана ТОНЧЕВА", "date": "2017.10.03", "title": "Пловдив: В града се въвежда режим на намалено водоподаване заради профилактика на съоръженията"}
{"url": "http://www.focus-news.net/news/2017/10/03/2442223/the-independent-pochina-amerikanskata-rok-zvezda-tom-peti.html", "text": "Американската рок звезда Том Пети почина на 66-годишна възраст, съобщава вестник The Independet. Тъжната вест бе потвърдена от семейството му. \r\nЛегендарният музикант от Heartbreakers е получил сърдечна криза в дома си в Малибу. Съгласно разпространената информация, Пети е намерен в безсъзнание и без да диша. Той е бил откаран в болница в Лос Анджелис, където е издъхнал. Тереза Герова", "date": "2017.10.03", "title": "The Independent: Почина американската рок звезда Том Пети"}
{"url": "http://www.focus-news.net/news/2017/10/03/2442224/nina-stavreva-kmet-v-obshtina-kavarna-nyama-nito-edin-darzhaven-sluzhitel-koyto-da-e-naznachen-na-rabota-bez-konkurs.html", "text": "Няма нито един държавен служител, който да е назначен на работа без конкурс. Освен това правомощията на кмета и на Общинския съвет са регламентирани в Закона за местното самоуправление и местната администрация. Това каза кметът на Община Каварна Нина Ставрева в предаването \"Здравей, България\" по Нова телевизия в отговор на обвиненията на бившия кмет на общината Цонко Цонев, че има роднински връзки с хора от общинския съвет и дава обществени поръчки на свои хора.\r\n„Изявлението на Цонко Цонев от вчера е поредното крещене по национални медии в безпомощност и безсилие. Още от началото на 2015 година г-н Цонев общува и с мен, и с каварненци чрез националните медии. Той има личен проблем с мен и непрекъснато търси конфронтации и реваншизъм\", заяви Ставрева.\r\nВчера Цонев заяви, че Виктория Керчева, която е председател на БСП в Каварна и на бюджетната комисия в общинския съвет, е втора братовчедка на Нина Ставрева. \r\nДнес кметът на Каварна обясни, че Виктория и Ивайло Керчеви са нейни роднини, а Виктория е общински съветник. \"Има разлика между правомощията на кмета и на общинския съвет и те са ясни на всички ни\", коментира Ставрева. Тя добави, че председателите на постоянните комисии в Съвета се избират от общинските съветници. \"Изборът е направен от общинския съветници от ГЕРБ, БСП и РЗС\", добави тя.", "date": "2017.10.03", "title": "Нина Ставрева, кмет: В Община Каварна няма нито един държавен служител, който да е назначен на работа без конкурс"}
{"url": "http://www.focus-news.net/news/2017/10/03/2442225/sofiya-tramvaite-s-nomera-3-4-i-18-vremenno-ne-se-dvizhat-ot-tsentralna-gara-do-kv-orlandovtsi-poradi-skasana-kontakta-mrezha.html", "text": "Трамваи с номера 3, 4 и 18 временно ще обръщат движението си на Централна гара, съобщиха от пресцентъра на Столична община. Трамваите не стигат до кв. „Орландовци” поради скъсана контакта мрежа на ул. „Каменоделска”. За улеснение на пътниците Центърът за градска мобилност е осигурил автобус от Централна гара до кв. „Орландовци”. Екипи на електротранспорта работят по отстраняване на аварията.", "date": "2017.10.03", "title": "София: Трамваите с номера 3, 4 и 18 временно не се движат от Централна гара до кв. „Орландовци” поради скъсана контакта мрежа"}
{"url": "http://www.focus-news.net/news/2017/10/03/2442226/veliko-tarnovo-nyakolko-rayona-na-svishtov-shte-badat-bez-vodopodavane-zaradi-avarien-remont-na-vodoprovodnata-mrezha.html", "text": "Няколко улици в града и Западната индустриална зона на Свищов остават без вода до 16.00 часа. Това съобщиха за Радио „Фокус“ – Велико Търново от водоразпределителното дружество във Велико Търново. Причината е извършването на авариен ремонт на водопроводната мрежа. Водоподаването ще е преустановено за улиците „Аксенти Велешки“, „Шипка“, „Сан Стефано“, „Св. Кирил и Методий“, „Г. С. Раковски“, „Стефан Караджа“, „Отец Паисий“, „Неофит Рилски“, „Теодосий Търновски“, „Еделвайс“, „Рибарска чешма“ и Западна индустриална зона. От водоснабдителното дружество се извиняват за възникналите неудобства и уверяват, че при възможност водоподаването ще бъде възстановено по-рано.„Фокус“ припомня, че Община Свищов даде уверение, че ще направи всичко възможно да улесни ремонтните дейности.\r\nНадежда КРЪСТЕВА", "date": "2017.10.03", "title": "Велико Търново: Няколко района на Свищов ще бъдат без водоподаване заради авариен ремонт на водопроводната мрежа"}
{"url": "http://www.focus-news.net/news/2017/10/03/2442227/8-afganistantsi-bez-dokumenti-sa-zadarzhani-na-avtomagistrala-trakiya.html", "text": "8 афганистански граждани са задържани на Траянови врата на автомагистрала „Тракия”, съобщи главният секретар на МВР Младен Маринов в предаването „Тази сутрин” по бТВ. Чужденците са били без документи за самоличност. Арестувани са и двама българи, които са им помагали с логистиката и транспортирането.\r\nПредполага се, че афганистанците са влезли у нас през границата с Турция.\r\nЗадържаните българи ще бъдат предадени на прокуратурата.\r\nАфганистанските граждани ще бъдат настанени в център от закрит тип. Ако пуснат молби, че искат убежище, ще бъдат предадени на Агенцията по бежанците. Ако не пуснат такива молби, ще бъдат предадени в дирекция „Миграция” и съответно ще следва процедура за изпращане обратно, обясни Младен Маринов.", "date": "2017.10.03", "title": "8 афганистанци без документи са задържани на автомагистрала „Тракия”"}
{"url": "http://www.focus-news.net/news/2017/10/03/2442228/pregled-na-osnovnite-temi-vav-velikotarnovskiya-pechat.html", "text": "„С камбанен звън в Университета започна 55-ата академична година“ е заглавие от първа страница на областния всекидневник „Янтра Днес”. Първокурсничката Виктория Христова и ректорът проф. Христо Бонджолов оповестиха с камбанен звън старта на 55-ата академична година във Великотърновския университет. Тържествената церемония се проведе пред паметника на светите равноапостоли Кирил и Методий. Как протече откриването на новата учебна година, прочетете на страниците на ежедневника. „Разрушен калдъръм разбуни духовете в старата част на Велико Търново“ е друго заглавие от днешното издание. На улица „Шейново“ вместо нов калдъръм разрушиха стария и оставиха улицата в кал и боклуци. Така е от две – три седмици, недоволстват в социалните мрежи жители на старата част на Велико Търново. Повече за нуждата от ремонт и какво трябва да бъде направено, научете от всекидневника. „ГЕРБ – Велико Търново категорично подкрепя Делян Добрев“ пише още вестникът. Областното ръководство на ГЕРБ – Велико Търново отправи апел към Изпълнителната комисия на партията да не приема оставката на народния представител и областен координатор на ГЕРБ – Хасково Делян Добрев. Повече информация за позицията на политическата сила разберете от страниците на вестника. „Задържаха мъж със седем криминални и съдебни регистрации за кражба на камион“ е новина от криминалната хроника. На страниците на вестника ще откриете и интервю с певицата Силвия Кацарова.  \r\n„С водолази откриха мистериозна подводна зала от римско време край Мусинската пещера“ е заглавие от другия областен ежедневник „Борба“. Подводна зала от римско време е била открита край Мусинската пещера, потвърди специално за „Борба“ кметът на селото Христо Иванов, който е участвал като доброволец в операцията. Помещението било разкрито от археолога Калин Чакъров, който влязъл с водолазен костюм, за да огледа дъното на древен римски каптаж. Какво е значението на новото откритие научете от „Борба“. „Веган грънчарка майстор Деси живее с три деца като отшелник на главния път край Раданово“ е друга тема от вестника. Малките деца – Десислава на 9 г. и Даниел на 8 г., по решение на майката пък се учат вкъщи на компютъра, от сайт и са сред малцината в областта на индивидуално обучение. Подробности за живота на семейството прочетете на страниците на ежедневника. „С 2 млн. лв. оправят 5 км. от пътя Павликени – Караисен“ е друга тема от всекидневника.  Започна ремонтът на намиращия се в трагично състояние път между Павликени и Свищов през Караисен. Реконструкцията дойде след протест на жителите на 4 големи села в района, поведен лично от кмета на Павликени Емануил Манолов. Повече за ремонтните дейности ще намерите във вестника. „2 666 първокурсници положиха клетвата на Великотърновския университет“ пише още ежедневникът. 2 666 първокурсници положиха вчера тържествената клетва на ВРУ „Св. Св. Кирил и Методий“. Клетвата на бъдещите висшисти беше кулминацията на тържеството, с което беше открита 55-ата учебна година във висшето училище. Подробности за церемонията, научете от „Борба“. На страниците на днешното издание е поместен и материал, разказващ за италианката Росела Зитиело, която спечели Гранпри на „Сребърна Янтра“.", "date": "2017.10.03", "title": "Преглед на основните теми във великотърновския печат"}
{"url": "http://www.focus-news.net/news/2017/10/03/2442229/radio-svobodna-evropa-rusiya-zapochna-predavaneto-na-samoletite-mig-29-na-sarbiya.html", "text": "Русия започна предаването на шестте самолета МиГ-29 на Сърбия, което според експерти може да доведе до задълбочаване на напрежението по линията Изток-Запад на Балканите, предава  Радио „Свободна Европа“ в македонската си редакция.\r\nСръбските медии съобщиха, че в понеделник на военното летище в Белград са предадени две от машините. Останалите четири самолета ще бъдат доставени преди 20 октомври, за да бъдат използвани за парада по случай Деня на освобождението. На събитието се очаква да присъства и руският министър на отбраната Сергей Шойгу. \r\nЗа ремонта на самолетите Сърбия ще отдели около 200 млн. евро, отбелязват от редакцията..Тереза Герова", "date": "2017.10.03", "title": "Радио „Свободна Европа“: Русия започна предаването на самолетите МиГ-29 на Сърбия"}
{"url": "http://www.focus-news.net/news/2017/10/03/2442230/pss-mnogo-dobri-sa-usloviyata-za-turizam-v-planinite.html", "text": "Много добри са условията за туризъм в планините. Това съобщиха за Агенция \"Фокус\" от Планинската спасителна служба (ПСС) при БЧК. Времето е ясно, с много слаб вятър във високите части на планините. Температурите са между 2 и 6 градуса. Лифтовете не работят. През изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.03", "title": "ПСС: Много добри са условията за туризъм в планините"}
{"url": "http://www.focus-news.net/news/2017/10/03/2442231/burgas-rayonna-prokuratura-shte-protestira-domashniya-arest-na-obvineniya-v-bludstvo-uchilishten-direktor-ot-s-novo-panicharevo.html", "text": "Районна прокуратура – Бургас внесе в съда протест срещу определената мярка за неотклонение „домашен арест“ спрямо Христо Р. (на 58 г.). Това съобщиха от пресцентъра на Районна прокуратура - Бургас. Мъжът е обвинен за това, че на 25 септември 2017 г. в с. Ново Паничарево, община Приморско, област Бургас, в сградата на ОУ „Христо Ботев“, извършил действия с цел да възбуди и удовлетвори полово желание без съвкупление, по отношение на непълнолетно момиче, чрез използване на положение на зависимост като директор на горепосоченото училище, в което пострадалата е ученичка – престъпление по чл.150, ал.1 от НК. Според наблюдаващия прокурор най-адекватната мярка за неотклонение спрямо обвиняемия е „задържане под стража“.\r\nОкръжен съд – Бургас ще заседава по внесения протест от 14.30 часа днес.", "date": "2017.10.03", "title": "Бургас: Районна прокуратура ще протестира домашния арест на обвинения в блудство училищен директор от с. Ново Паничарево"}
{"url": "http://www.focus-news.net/news/2017/10/03/2442232/shumen-v-grada-shte-se-provede-regionalna-sreshta-za-razvitieto-na-profesionalnoto-obrazovanie-i-obuchenie.html", "text": "Регионална среща на тема „Основни акценти в развитието на професионалното образование и обучение“ ще се проведе в град Шумен. Това съобщиха от Регионалното управление на образованието. Събитието ще започне от 13.00 часа днес в заседателната зала на Община Шумен. В срещата ще участват представители на общини, професионални гимназии, социални партньори, работодатели и от ДБТ от областите Варна, Русе, Добрич, Силистра, Разград, Търговище и Шумен.", "date": "2017.10.03", "title": "Шумен: В града ще се проведе регионална среща за развитието на професионалното образование и обучение"}
{"url": "http://www.focus-news.net/news/2017/10/03/2442233/sliven-okrazhnata-prokuratura-predade-na-sad-mazh-prichinil-po-nepredpazlivost-smartta-na-dvama-dushi-pri-upravlenie-na-lek-avtomobil.html", "text": "Окръжна прокуратура – Сливен предаде на съд Христо Т. (на 46 год. от гр. Несебър). Това съобщиха от пресцентъра на Окръжна прокуратура - Сливен. Мъжът е предаден на съд за това, че на 28 октомври 2016 г. в района на автомагистрала „Тракия“, при управление на моторно превозно средство – лек автомобил „Крайслер Воаяджер“, нарушил правилата за движение и по непредпазливост причинил смъртта на повече от едно лице – на А. М. от гр.Ямбол, настъпила на 28 октомври 2016 г. и на А. Ш. от гр. Ямбол, настъпила на 12 декември 2016 г.\r\nПодсъдимият Христо Т. е правоспособен водач на МПС от 1991 год., като водач, за времето от 2000 г. до 2015 г., наказван общо 22 пъти по административен ред за допуснати нарушения на правилата за движение по пътищата, като в 12 от случаите е наказван за управление на МПС с превишена скорост. \r\nНа 28 октомври 2016 г. пострадалите и техен приятел пътували по автомагистрала „Тракия“ от гр. Ямбол към гр. Нова Загора около 21:00 часа. Автомобилът им получил повреда (техническа неизправност в ключалката на капака на двигателя, поради което капака се отворил в движение). Водачът А.Ш. спрял МПС-то в лентата за движение, в която го управлявал. Веднага след спирането, пътуващият на дясната седалка Ф.Г. слязъл от автомобила с намерение да затвори капака му, а двамата пострадали останали в купето. \r\nВ същото време, в същата лента за движение се движел лек автомобил „Крайслер Воаяджер“ управляван от подсъдимия. Превозното средство се движело със скорост от 121 км/ч. Скоростта била несъобразена с конкретните условия за видимост на пътя, за да може Христо Т. да спре пред всяко предвидимо препятствие на пътното платно в зоната си на видимост на къси светлини. Вместо това той продължил напред и не е успял да задейства спирачната система на автомобила си. В следствие от това настъпил удар, при който пострадалият А.М. получил тежка съчетана травма в резултат на която в 22:00 часа починал в автомобила на Спешна медицинска помощ, докато бил транспортиран до болничното заведение в гр. Сливен. Пострадалият А.Ш. също получил съчетана травма, бил е транспортиран до МБАЛ „Д-р Иван Селимински“ гр. Сливен, където бил приет за лечение. Въпреки проведеното такова, на 12 декември 2016 г. А.Ш. починал.\r\nОкръжен съд – Сливен е насрочил заседанието си на 4 октомври 2017 г.", "date": "2017.10.03", "title": "Сливен: Окръжната прокуратура предаде на съд мъж, причинил по непредпазливост смъртта на двама души при управление на лек автомобил"}
{"url": "http://www.focus-news.net/news/2017/10/03/2442234/s-arhiereyska-sveta-liturgiya-be-otkrita-uchebnata-godina-na-sofiyskiya-universitet-sv-kliment-ohridski.html", "text": "На 2 октомври по традиция, по случай започването на учебните занятия за учебната 2017/2018 година в параклиса на Богословския факултет на Софийския университет „Св. Климент Охридски“, се отслужи архиерейска св. Литургия с водосвет, предаде репортер на Агенция \"Фокус\". Богослужението оглави Негово Преосвещенство Мелнишкият епископ Герасим, главен секретар на Св. Синод на Българската православна църква. \r\nНикола ПЕТКОВ", "date": "2017.10.03", "title": "С архиерейска света Литургия бе открита учебната година на Софийския университет \"Св. Климент Охридски\""}
{"url": "http://www.focus-news.net/news/2017/10/03/2442235/blagoevgrad-na-spetsialna-tseremoniya-shte-bade-dadeno-nachaloto-na-blagoustroyavaneto-na-ul-ilinden-v-selo-riltsi.html", "text": "Днес, от 11.00 часа, ще се проведе церемония по първа копка за благоустрояване на ул. „Илинден“ в село Рилци, община Благоевград (до магазина на У–образното кръстовище). Това съобщиха от пресцентъра на Община Благоевград.", "date": "2017.10.03", "title": "Благоевград: На специална церемония ще бъде дадено началото на благоустрояването на ул. „Илинден“ в село Рилци"}
{"url": "http://www.focus-news.net/news/2017/10/03/2442236/pazardzhik-okrazhniyat-sad-shte-gleda-delo-za-danachni-izmami-v-osobeno-golemi-razmeri.html", "text": "Окръжният съд в Пазарджик ще гледа дело за данъчни измами в особено големи размери, съобщиха за Радио „Фокус“ – Пазарджик от пресцентъра на съда. Делото е върнато за ново разглеждане от Апелативен съд – Пловдив. Делото е образувано по обвинителен акт на Окръжна прокуратура – Пазарджик срещу 2-ма подсъдими. Жена е обвинена за това, че на 14 юни 2009 г. в качеството си на едноличен търговец е избегнала установяването на данъчни задължения и е укрила е 81 895 лв. Мъж от Пещера е обвинен в това, че за периода 1 май 2009 – 28 февруари 2010 г. в Пазарджик при условията на продължавано престъпление като управител на търговско дружество е избегнал установяването и плащането на данъчни задължения. С деянията си е укрил данъчни задължения в особено големи размери над 779 000 лв. Началото на съдебното заседание е в 14.00 часа, съдия-докладчик е Коста Стоянов.", "date": "2017.10.03", "title": "Пазарджик: Окръжният съд ще гледа дело за данъчни измами в особено големи размери"}
{"url": "http://www.focus-news.net/news/2017/10/03/2442237/el-pais-v-kataloniya-se-podgotvyat-za-obshta-stachka.html", "text": "В знак на протест срещу насилието, използвано от правоохранителните органи при провеждането на референдума за независимост, във вторник, 3 октомври, в Каталония ще бъде организирана обща стачка, пише испанският ежедневник El Pais. \r\nСлед насилствените сцени от неделя регионалното правителство в Барселона изрази готовност да обяви отделянето си от Испания в рамките на следващите няколко дни. Съгласно разпространените данни, в резултат от полицейското насилие 844 души са потърсили медицинска помощ. Централната власт в Мадрид бе категорична, че действията на правоохранителните органи не са били срещу гражданите, а срещу гласуването.\r\nИ докато кадри с грозните сцени обикалят целия свят, министър-председателят на Испания Мариано Рахой се очаква да свика всички политически партии в Конгреса, за да бъде обсъдено преодоляването на кризата с Каталония. \r\nДанните от преброяването показват, че около 90 % от избирателите в региона са гласували в подкрепа на независимостта. Във вота са участвали 2 262 424 души от общо  5 343 358, имащи право на глас. Процентът на въздържалите се от гласуване е 58%.Тереза Герова", "date": "2017.10.03", "title": "El Pais: В Каталония се подготвят за обща стачка"}
{"url": "http://www.focus-news.net/news/2017/10/03/2442238/kyustendil-v-oblastta-zapochvat-informatsionni-sreshti-po-povod-balgarskoto-predsedatelstvo-na-saveta-na-evropeyskiya-sayuz.html", "text": "В областта започват информационни срещи по повод Българското председателство на Съвета на Европейския съюз. Това съобщи за Радио „Фокус” – Кюстендил Гергана Светославова, експерт в Областна администрация – Кюстендил. Първата среща ще бъде от 17.30 часа днес в читалище „Пробуда” – Кочериново. Тя е под надслов „Съединението прави силата”. „Срещата ще премине в две части. В първата част областният управител Виктор Янев ще представи ключовите послания и цели на предстоящото Българско председателство на Съвета на ЕС през 2018 година. След това ще има дискусия, на която присъстващите могат да отправят своите въпроси по темата”, каза Гергана Светославова. Информационната среща включва и изнесен урок по народни танци от страна на танцов състав „Кочеринка” и фолклорен ансамбъл „Пирин”.\r\nВенцеслав ИЛЧЕВ", "date": "2017.10.03", "title": "Кюстендил: В областта започват информационни срещи по повод Българското председателство на Съвета на Европейския съюз"}
{"url": "http://www.focus-news.net/news/2017/10/03/2442239/vidin-opashka-ot-tezhkotovarni-avtomobili-s-dalzhina-ot-2-kilometra-se-e-obrazuvala-na-gkpp-dunav-most-2-na-izhod-ot-stranata.html", "text": "Опашка от тежкотоварни автомобили с дължина от 2 километра се е образувала на ГКПП „Дунав мост 2“ на изход от страната. Това каза за Радио „Фокус“ – Видин дежурният служител на пункта. Той посочи, че на влизане в страната опашката от тежко товарни автомобили е около 1 километър. На двата гранични пункта във Видинска област със Сърбия – „Връшка чука“ и „Брегово“ трафикът е спокоен, няма образувани опашки от автомобили, спокойно се преминава и от двете страни на границата.\r\nАнна ЛОЗАНОВА", "date": "2017.10.03", "title": "Видин: Опашка от тежкотоварни автомобили с дължина от 2 километра се е образувала на ГКПП „Дунав мост 2“ на изход от страната"}
{"url": "http://www.focus-news.net/news/2017/10/03/2442240/sport-otborat-na-barselona-se-prisaedini-kam-obshtata-stachka-v-kataloniya.html", "text": "Ръководството на Барселона обяви, че клубният отбор по футбол се присъединява към общата стачка в Каталония, организирана в отговор на полицейското насилие от деня на провеждането на референдума за независимост.\r\nВ знак на протест във вторник нито един от професионалните и юношески отбори няма да тренира във вторник, а централата на клуба ще остане затворена през целия ден.", "date": "2017.10.03", "title": "Спорт: Отборът на Барселона се присъедини към общата стачка в Каталония"}
{"url": "http://www.focus-news.net/news/2017/10/03/2442241/tsveta-karayancheva-gerb-nyama-da-glasuvam-ostavkata-na-delyan-dobrev-kolegite-ot-gerb-zayaviha-sashtoto.html", "text": "Делян Добрев е изключително почетен, честен човек, голям професионалист и парламентът много ще загуби, ако този човек не е в Народното събрание. Това каза зам.-председателят на Народното събрание и депутат от ПГ на ГЕРБ Цвета Караянчева в предаването „Здравей, България” по Нова телевизия. По думите ѝ множеството декларации в негова подкрепа от страна на различни структури са спонтанна проява. „Не можем да оставим някой да очерня по този ужасен начин наш колега. Подкрепата за неговата личност не е само от нас. Това колко качествен човек е показва и подкрепата, която той получава и от синдикати, и от различни организации, и от нашия коалиционен партньор”, коментира Караянчева.  \r\nПо думите ѝ депутатите на БСП обикалят по районите и търсят различни теми, по които да атакуват народни представители от тези райони, за да може да се измести фокуса на това, че държавата в момента върви и дава средства - за пенсионери, за родители, за училищна инфраструктура. \r\n„Г-жа Елена Йончева ще я коментирам, когато излезе с такава схемичка, каквато излезе за Делян Добрев за Каварна и каже: „Тук също има проблем - този, този и този”, коментира Караянчева.\r\n„Аз вярвам на Делян Добрев, аз не вярвам на г-жа Йончева”, каза още тя и добави, че БСП искат да влязат в общината през служебния вход. \r\n„Аз няма да гласувам оставката на Делян Добрев. Аз искам г-н Добрев да бъда в парламента. Колегите ми от ГЕРБ също така заявиха”, добави Караянчева.", "date": "2017.10.03", "title": "Цвета Караянчева, ГЕРБ: Няма да гласувам оставката на Делян Добрев, колегите от ГЕРБ заявиха същото"}
{"url": "http://www.focus-news.net/news/2017/10/03/2442242/sofiya-kolona-ot-tovarni-avtomobili-se-e-obrazuvala-v-uchastaka-ot-okolovrastniya-pat-v-posoka-magistrala-hemus-pri-razklona-za-selo-krivina.html", "text": "Колона от товарни автомобили се е образувала в участъка от Околовръстния път в посока автомагистрала „Хемус” при разклона за село Кривина, съобщи слушател на Радио „Фокус”.", "date": "2017.10.03", "title": "София: Колона от товарни автомобили се е образувала в участъка от Околовръстния път в посока магистрала „Хемус” при разклона за село Кривина"}
{"url": "http://www.focus-news.net/news/2017/10/03/2442243/kyustendil-okolo-600-dushi-sa-se-izsledvali-bezplatno-za-diabet-v-mobilnata-laboratoriya-v-grada.html", "text": "Около 600 души са се изследвали безплатно за диабет в мобилната лаборатория в града. Това съобщи за Радио „Фокус” – Кюстендил Даниела Попова, представител на мобилната австрийска лаборатория. Изследванията са организирани от Община Кюстендил и продължават до 14.00 часа на площад „Велбъжд”. Те са в рамките на кампанията „Дни на превенцията на диабета”. В лабораторията се измерват нивата на кръвната захар, на холестерола и на кръвното налягане. Препоръчва се желаещите, които ще отидат да ползват услугите ѝ да не се хранят преди това и да не приемат течности. Експерти разясняват на хората за метаболитният синдром и заболяванията, до които води той.\r\nВенцеслав ИЛЧЕВ", "date": "2017.10.03", "title": "Кюстендил: Около 600 души са се изследвали безплатно за диабет в мобилната лаборатория в града"}
{"url": "http://www.focus-news.net/news/2017/10/03/2442244/gl-komisar-ivaylo-spiridonov-gdbop-nadyavam-se-v-nay-kratki-srokove-da-imame-zadarzhani-za-otvlichaneto-na-adrian-zlatkov.html", "text": "Съществуват организирани престъпни групи по най-различни дейности, но престъпността е различна от начина, по който е била структурирана преди 7-8 години. Това каза директорът на Главната дирекция за Борба с организираната престъпност главен комисар Ивайло Спиридонов в интервю за предаването \"Преди всички\" по БНР. Сегашните групировки са се специализирали в определена дейност, отчете той и подчерта, че вече няма силови групировки. \r\nСъществуват групи в почти всеки един регион, които тормозят местното население, и това е една от основните ни задачи – да елиминираме тези групи.\r\nДиректорът на ГДБОП заяви, че се надява съвсем скоро да има задържани за отвличането на 25-годишния Адриан Златков.  \r\n\"Отвличането на Адриан Златков беше факт. В МВР има създаден екип за работа и този екип е от най-добрите служители от абсолютно всички оперативни структури. Екипът, към момента, работи доста добре. Аз съм оптимист за изхода от работата по този случай, от това, което знам, че колегите са достигнали. Надявам се в най-кратки срокове да имаме и задържани\", заяви той.\r\nПо думите му българските престъпници не странят от международната организирана престъпност. ГДБОП има информация, че българи продължават да участват в международния трафик на кокаин от Латинска Америка за Европа, но те основно са на ниско и средно ниво. \"Основно по линия на трафика на кокаин български граждани са замесени в логистиката – пренасянето през океана, в последствие с моторни превозни средства, пренасяне на парични средства и така нататък...\", отбеляза гл. комисар Спиридонов.\r\nТой посочи, че в страната се произвеждат малки количества амфетамини, предназначени основно за продажба у нас. \r\nСпиридонов изтъкна, че контрабандата в страната е намаляла за поредна година и вече е около 7%. Около 65-70% от контрабандния внос в страната е на цигари и затова основните усилия за пресичането на контрабандата са насочени натам. Цигарите идват предимно от Гърция, Турция, Македония и Сърбия. Забелязва се и явлението \"мравчена търговия\" – цели фамилии от пограничните райони минават границата по няколко пъти на ден и всеки път внасят малко количество цигари, които са по-евтини в съседните страни заради по-малкия акциз.\r\nДиректорът на ГДБОП отчете, че образуваните досъдебни производства са в пъти повече, откакто структурата е върната в МВР през 2015-а.", "date": "2017.10.03", "title": "Гл. комисар Ивайло Спиридонов, ГДБОП: Надявам се в най-кратки срокове да имаме задържани за отвличането на Адриан Златков"}
{"url": "http://www.focus-news.net/news/2017/10/03/2442245/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В Свищов, паралелно с мащабните ремонти, които текат и са финансирани чрез Инвестиционната програмата на Общината и различни европроекти, се изпълняват и различни по-малки по мащаб дейности. Те включват ремонти на улици и изграждане на нови детски площадки. Повече ще ни разкаже в предаването „Добре дошли в Свищов“ на Радио „Фокус“ – Велико Търново кметът на община Свищов Генчо Генчев. Освен това в града бяха разкрити поредната порция от социални услуги, които ще работят в полза на гражданите с увреждания. Става въпрос за нови свободни работни позиции за социални асистенти, както и за откриването на Социално-консултативен център. Повече за двете услуги, финансирани по един проект, ще научите от Ася Михайлова, ръководител на дейностите. Освен това в края на седмицата в Свищов ще се проведе първия по рода си Есенен фермерски пазар. Основен организатор на проявата е Стопанска академия „Д. А. Ценов“. Целта на събитието е да стимулира развитието на малките и средни местни производители, които ще имат възможност да покажат и продадат стоката си. Повече за идеята и инициативата ще научите от доц. Марина Николова, ръководител на катедра „Аграрна икономика“. Водещ на предаването е Луиза Транчева. Номерът за връзка със студиото е 0885 303 375.", "date": "2017.10.03", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/10/03/2442246/stara-zagora-zapochva-rekonstruktsiyata-na-tsentralniya-ploshtad-i-peshehodnata-zona-v-grada.html", "text": "Символична първа копка за начало на дейностите по изпълнение на проект „Зелена и достъпна градска среда за жителите на Стара Загора – етап ІІ“, финансиран по договор за предоставяне на безвъзмездна финансова помощ по Оперативна програма „Региони в растеж“ 2014-2020 (ОПРР), сключен между Община Стара Загора и Министерството на регионалното развитие и благоустройството ще бъде направена в 13.00 часа. Церемонията ще започне с водосвет. Това съобщиха от пресцентъра на Община Стара Загора. На 25 септември 2017 г. бяха подписани протоколи, образец 2 за откриване на строителна площадка между ДЗЗД „Красивата Стара Загора“, град Бургас и община Стара Загора за изпълнение на строителните работи на следните обекти:\r\n-\tОбект 1 - Реконструкция, благоустрояване и подобряване на физическата среда на площадното пространство около община Стара Загора – УПИ ІІ 3560, кв. 1004 по плана на град Стара Загора;\r\n-\tОбект 2 - Реконструкция, благоустрояване и подобряване на физическата среда на пешеходната зона по бул. „Цар Симеон Велики“ от ул. „Хаджи Димитър Асенов“ до бул. „Патриарх Евтимий“.\r\nПроект „Зелена и достъпна градска среда за жителите на Стара Загора – етап ІІ“ е част от реализацията на Интегрирания план за градско възстановяване и развитие на Стара Загора. Той съответства и допринася за постигане целите на приоритетна ос 1 „Устойчиво и интегрирано градско развитие“ на Оперативна програма „Региони в растеж 2014-2020“, която подкрепя модела на умерен полицентризъм в съответствие с Националната концепция за пространствено развитие, определяща политика, в която град Стара Загора е един от 10-те основни центрове на растеж (двигатели на развитието), които имат съществена роля за предоставяне на основни услуги за населението, за привличане на инвеститори и създаване на възможности за работа в/или близо до градовете, където хората живеят постоянно. Проектът включва извършването на допустими инвестиции по приоритетна ос 1, фокусирани в зоните на въздействие на ИПГВР на Стара Загора, а именно създаване на привлекателна градска среда чрез инвестиране, насочено към физическото обновяване и благоустройство на определени градски райони.", "date": "2017.10.03", "title": "Стара Загора: Започва реконструкцията на централния площад и пешеходната зона в града"}
{"url": "http://www.focus-news.net/news/2017/10/03/2442247/sliven-v-grada-be-dadeno-nachaloto-na-romskite-dni-na-kulturata.html", "text": "Ромските дни на културата започнаха в Сливен. Кметът Стефан Радев откри първото събитие, съобщиха от пресцентъра на Община Сливен. „Продължавайте да съхранявате своята идентичност и да покажем, че думи като „социално включване” не са куха фраза”. С тази думи кметът на Община Сливен Стефан Радев откри Ромските дни на културата на концерт-спектакъл снощи в зала „Сливен”. „Това събитие, на което община Сливен е съорганизатор, е част от нашата политика за обогатяване културния живот на нашите съграждани. Ние уважаваме усилията на всяка общност и правим необходимото за тяхното популяризиране”, посочи Радев. Кметът на Сливен изрази специална благодарност на Ромска академия за култура и образование за съхраняването и популяризирането на традициите на ромите. „Разчитам, че заедно с Вас ще решим и една от най-трудните задачи днес – да ограничим отпадането на децата от училище, защото това е грижа не само за нашата област, а за цяла България”, каза още Радев.\r\nЗа трети път Сливен посреща творци и учени от цялата страна. Първият ден е посветен на творчеството на гениалния ромски композитор, диригент, музикант и педагог Йордан Русчев – Данко. Празникът беше открит с тържествен концерт, в който взеха участие хор „Романи чълхъя” – „Ромски звезди”, Теодосий Спасов, популярните ромски попфолк-звезди Бони и Щилиян, оркестър „Карандила”, танцьорите на хореографа Атанас Атанасов.\r\nВ ХГ „Димитър Добрович“, в 10.00 часа днес, ще бъде открита изложба под наслов „Ромско изкуство и занаяти“ – с участието на художници и занаятчии  от страната; в зала „Сирак Скитник“, в 11.00 часа, ще бъдат обявени отличените от журито в Първи конкурс за поезия на името на Усин Керим. От 19.00 часа в зала „Зора“ ще се състои моноспектакъл „Цигански колела“ на младата актриса Наталия Цекова и Мартин Любенов – акордеонист.\r\nНа 4 октомври, от 9.30 часа, в хотел  „Спорт палас“ започва научна конференция на тема: „Ромите през 21 век – култура и идентичност.“\r\nРомските дни на културата са част от \"Интегриран проект за социално включване на роми и други уязвими групи в Сливен” и се реализира с финансовата подкрепа на Швейцария в рамките на швейцарския принос за разширения Европейски съюз.", "date": "2017.10.03", "title": "Сливен: В града бе дадено началото на Ромските дни на културата"}
{"url": "http://www.focus-news.net/news/2017/10/03/2442248/api-utre-se-otvaryat-tsenovite-oferti-za-izgrazhdaneto-na-tol-sistemata.html", "text": "Утре, 4 октомври, ще бъдат отворени ценовите оферти на участниците в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). Това съобщиха от пресцентъра на Агенция „Пътна инфраструктура”.\r\nСъобщение изх. № 53-00-6219/14.08.2017 г. за отваряне на постъпилите оферти в процедурата можете да намерите в профила на купувача на \r\nРезултати от оценяването на техническите оферти на участниците, извършено от тръжната комисия, са следните:\r\n•\tОбединение „БГ ПЪТ“ – участникът е предложен за отстраняване;\r\n•\tКАПШ ТРАФИК СОЛЮШЪНС – Оценка за функционалност и експлоатационни качества на системата, реализация на хардуерна система – 10 т. Оценка за план за изпълнение и управление на риска – 10 т. Оценка за качество при изпълнение на поръчката – 10 т. Техническа оценка – 100 т. \r\n•\tТОЛЛНЕТ АД, Чехия – участникът е предложен за отстраняване;\r\n•\tСИЕЛА НОРМА АД – участникът е предложен за отстраняване;\r\n•\tОбединение „ТЕЛЕТОЛ“ ДЗЗД – участникът е предложен за отстраняване;\r\n•\tКонсорциум „ТОЛ БЪЛГАРИЯ“– Оценка за функционалност и експлоатационни качества на системата, реализация на хардуерна система – 5 т. Оценка за план за изпълнение и управление на риска – 5 т. Оценка за качество при изпълнение на поръчката – 10 т. Техническа оценка – 66,67 т.\r\n\tСрокът за изпълнение на обществената поръчка е 19 месеца. Индикативната й стойност е 200 млн. лева без ДДС. Изграждането на тол системата ще бъде за сметка на избрания изпълнител. След успешното й внедряване изпълнителят ще възвърне своята инвестиция с пари от събраните приходи. \r\nОфертите ще бъдат отворени на 4 октомври в 16.00 часа в зала 702 в сградата на Агенция „Пътна инфраструктура“ на бул. „Македония“ №3.", "date": "2017.10.03", "title": "АПИ: Утре се отварят ценовите оферти за изграждането на тол системата"}
{"url": "http://www.focus-news.net/news/2017/10/03/2442249/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-oktomvri.html", "text": "„Софийска вода” временно ще прекъсне водоснабдяването в някои части на столицата на 4 октомври. Това съобщиха от пресцентъра на дружеството.\r\nНа 4 октомври 2017 г., във връзка с подмяна на сградно водопроводно отклонение на бул. „Акад. Стефан Младенов“, жк. „Студентски град“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бл. 10, бул. „Акад. Стефан Младенов“ №46 и №48. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Акад. Стефан Младенов“ ъгъла с ул. „Атанас Манчев“.\r\nНа 4 октомври 2017 г., във връзка с подмяна на сградно водопроводно отклонение на ул. 24, кв. „Враждебна“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. 30, ул. 5, ул. 25, ул. 8, ул. 37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 24  ъгъла с ул. 5.\r\nНа 4 октомври 2017 г., във връзка с подмяна на спирателен кран на ул. „Димитър Миленков“, кв. „Димитър Миленков“, се налага спиране на водоподаването от 14:00 до 19:00 часа на клиентите на „Софийска вода”, живеещи в района на: кв. „Димитър Миленков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Миленков“ №179.\r\nНа 4 октомври 2017 г., във връзка с пресвързване на уличен водопровод на бул. „Овча купел“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Стефан Кънев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Кънев“ ъгъла с ул. „Кукуряк“.\r\nНа 4 октомври 2017 г., във връзка с подмяна на сградно водопроводно отклонение на ул. „Младост“, с. Световрачене, се налага спиране на водоподаването от 9:30 до 14:30 часа на клиентите на „Софийска вода”, живеещи в района на: ул. „Младост“, ул. „Софийска“, ул. „Войнешки път“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Младост“ ъгъла с ул. „Изгрев“.\r\nНа 4 октомври 2017 г., във връзка с подмяна на сградно водопроводно отклонение на ул. „Явор“, жк. „Княжево“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Багра“ и ул. „Явор“ от №2 до №6. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Багра“ №6.\r\nНа 4 октомври 2017 г., във връзка с подмяна на спирателен кран на бул. „Лазар Михайлов“, кв. „Бенковски“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: НПЗ Военна рампа- бул. „Илиянци“ от №72 до №43. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ срещу №43.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.03", "title": "„Софийска вода” временно ще прекъсне водоснабдяването в някои части на столицата на 4 октомври"}
{"url": "http://www.focus-news.net/news/2017/10/03/2442250/the-copenhagen-post-daniya-zasilva-voennoto-si-prisastvie-v-afganistan.html", "text": "Датското правителство взе решение да засили военното присъствие на скандинавското кралство в Афганистан с изпращането на допълнителни 55 военнослужещи в началото на 2018 г., съобщава столичният вестник The Copenhagen Post.\r\nВойниците ще бъдат разположени в Кабул и ще засилят продължаващите усилия за обучение на афганистанските сили за сигурност като част от мисията на НАТО „Решителна подкрепа“. \r\n„За съжаление ситуацията със сигурността в Афганистан все още е изключително крехка. Талибаните са по-силни и „Ислямска държава“ придобива известни опори в някои части на страната. Затова е уместно да се засили обучителната мисия на НАТО в Афганистан\", подчерта външният министър на Дания Андерс Самюелсен.\r\n„Ако афганистанското правителство изгуби контрол, страната отново ще се превърне в убежище за тероризма, също така рискуваме нова вълна от бежанци, идващи в Европа и Дания. Това е ситуация, която трябва да избегнем\", допълни Самюелсен.\r\nВ момента в Афганистан има около 100 датски войници в рамките на мисията на НАТО..Тереза Герова", "date": "2017.10.03", "title": "The Copenhagen Post: Дания засилва военното си присъствие в Афганистан"}
{"url": "http://www.focus-news.net/news/2017/10/03/2442251/nachalnikat-na-turskiya-gsht-ankara-i-teheran-deystvat-zaedno-vav-voennata-oblast-sreshtu-nalichnite-zaplahi-i-riskove.html", "text": "Военен № 1 на Турция армейски генерал Хулуси Акар заяви по време на визитата си в Иран, че „Анкара и Техеран имат от стотици години приятелство и споделят общи ценности”,  информира електронното издание на вестник „Ватан”. \r\n„В името на тези ценности осъществяваме сътрудничество против заплахите и рисковете, пред които сме изправени. Като добавка към политическите и икономическите ни връзки, сега развиваме и нашите връзки във военната област. По-специално през следващите няколко дни ще постигнем съгласие по отношение на борбата с тероризма и свързаната с това гранична сигурност. … Тези и други въпроси ще бъдат обсъдени по време на предстоящата визита в сряда на турския президент Реджеп Тайип Ердоган в Иран.”, посочва още Хулуси Акар, цитиран от изданието.. Георги Димов", "date": "2017.10.03", "title": "Началникът на турския ГЩ: Анкара и Техеран действат заедно във военната област срещу наличните заплахи и рискове"}
{"url": "http://www.focus-news.net/news/2017/10/03/2442252/pregled-na-osnovnite-temi-vav-varnenskiya-pechat.html", "text": "„Варна става център на Балканите“, информира от първа страница варненският вестник „Черно море“. Българското и румънското правителство ще проведат днес съвместно заседание в резиденция „Евксиноград“ във Варна, съобщи правителствената информационна служба. Форумът е продължение на добрия диалог и дългогодишното двустранно партньорство между България и Румъния, както и в рамките на Европейския съюз. Съвместното заседание ще приключи с подписването на двустранни документи в областта на транспорта, енергетиката, труда и социалната политика, вътрешните работи и икономиката. По-рано българският министър-председател Бойко Борисов и румънският му колега Михай Тудосе ще открият новия ГКПП Кайнарджа – Липница. Същия ден премиерът Бойко Борисов ще бъде домакин в резиденция „Евксиноград“ на четиристранна среща с министър-председателите на Гърция Алексис Ципрас, на Румъния Михай Тудосе и с президента на Сърбия Александър Вучич. „Започна новата учебна година за ВСУ „Черноризец Храбър“ е друго заглавие в броя. 2017/2018 учебна година на Варненския свободен университет „Черноризец Храбър“ бе тържествено открита вчера в аулата на университета. Празникът на знанието и новото начало бяха отбеляза- ни подобаващо с всич- ки ритуали за случая. Програмата започна с артистични изпълнения на Академичния танцов театър към университета. „750 първокурсници прекрачиха прага на ВВМУ „Никола Й. Вапцаров“, допълва изданието. С тържествена церемония бе открита новата 2017/2018 академична година във ВВМУ „Никола Й. Вапцаров“ вчера. Началото бе поставено с военен ритуал и химна на България в изпълнение на представителния духов оркестър на ВМС на България. Молебен за здраве и благоденствие бе отслужен от представител на Варненската и Великопреславска митрополия. „Атакуват ни 3 опасни грипни вируса“ е друга тема в броя. Според прогнозата на Световната здрав- на организация през есенно-зимния сезон 2017/2018 сме заплашени от 3 грипни вируса. Това са A/ Mичиган /45/2015 (H1N1) pdm09 (този компонент на H1N1 е различен от миналогодишния грип), A/ Хонконг /4801/2014 (H3N2) (подобен вирус от миналогодишния грип) и B /Брисбейн/ 60/2008 – подобен също от миналата година. В момента във Варна няма регистрирани грипни вируси, те се очакват в края на есента и началото на зимата. Сега обаче е подходящото време за профилактика с ваксини, каза д-р Янка Драганова от Регионалната здравна инспекция във Варна. Тя напомни, че в морският град пикът на острите простудни заболявания настъпва през януари или февруари. „Млада жена с присадено сърце издъхна при преждевременно раждане“, четем още в броя. Вестникът публикува позицията на ръководството на СБАГАЛ „Проф. д-р Д. Стаматов” – Варна по случая. „41 холандски и наши фирми от морския бизнес търсят директни контакти“ е друга тема в изданието днес. 16 холандски и 25 български фирми, свързани с корабоплаването и морската инфраструктура, участват в третия Българо-холандски морски бизнес форум, който се провежда във Варна. Холандската страна е лидер в морския бранш, корабостроенето, корабооборудването, проектирането на диги и различни видове мор- ска инфраструктура – каза инж. Светлин Стоянов, председател на УС на Българската национална асоциация по корабостроене и кораборемонт (БНАКК). В морската столица за участие са четиримата най-добри производители на драгажни кораби. Те са проектирали и изпълнили изкуствените острови в Дубай, новия Суецки канал и холандските канали. Разчитаме на една ползотворна поредица от срещи на бизнеса в областта на корабното оборудване, защото холандците са най-добрите в Европа в тази област и можем да говорим за високо качество на бизнеса, каза още Стоянов.", "date": "2017.10.03", "title": "Преглед на основните теми във варненския печат"}
{"url": "http://www.focus-news.net/news/2017/10/03/2442253/mz-sezirana-e-komisiyata-po-profesionalna-etika-kam-bls-po-sluchaya-s-pochinaliya-patsient-na-16-septemvri.html", "text": "Извършената проверка от Медицински одит в лечебните заведения УМБАЛ „Александровска“, УМБАЛСМ „Пирогов“, УМБАЛ „Св. Иван Рилски“ и ЦСМП – София след случая с починалия пациент на 16 септември, съобщиха от пресцентъра на Министерство на здравеопазването. На 12 септември пациентът С.Д. е приет за планово лечение в УМБАЛ „Св. Иван Рилски“ по клинична пътека „Диагностика и лечение на левкемии“ (минимален болничен престой – пет дни). На 15 септември пациентът е напуснал по собствено желание, като към документацията му не е приложено подписано информирано решение за прекратяване на престоя, какъвто документ е задължително изискуем съгласно чл. 20, ал. 3 от Наредба 49/18.10.10. Съпругата на С.Д. декларира, че по изрично нейно настояване и със съгласието на лекуващия лекар, на болния е разрешено прибиране у дома. За констатираните нарушения са образувани административно-наказателни производства. \r\nНа 16 септември в 16.19 часа към ЦСМП е подаден първият сигнал за пациента С.Д., като оплакванията са за ниско кръвно налягане и задух. В 17.45 часа (час и двадесет минути след първото обаждане) адресът е посетен от екип на ЦСМП, който извършва преглед, поставя диагноза и констатира необходимост от спешно транспортиране до лечебно заведение. Дневното дежурство на 16 септември в ЦСМП - София е обезпечено от 12 екипа: 3 реанимационни и 9 лекарски, а постъпилите повиквания в ЦСМП са общо 275 броя. \r\nВ 18.15 часа болният е в УМБАЛСМ „Пирогов“, където поради отказ за преглед и прием на пациента, се налага същият да бъде транспортиран в УМБАЛ „Александровска“ (18.25 часа). Линейката, осъществила транспорта на пациента, е била оборудвана с цялата необходима апаратура съгласно изискванията на Медицински стандарт „Спешна медицина“. Проверката посочва, че съществува проблем със забавяне на спешните екипи на ЦСМП - гр. София, като проблемът е свързан с кадровия дефицит в системата. Пациентът не е регистриран в болничната информационна система на „Пирогов“. Липсват документирани данни за извършен преглед, не са проведени клинико-лабораторни изследвания за доказване или отхвърляне на работната диагноза на ЦСМП. Насочен е устно към друго лечебно заведение. За всички установени нарушения ще бъдат образувани административно-наказателни производства. \r\nПроведените диагностично-лечебни дейности на пациента С. Д. при спешната му хоспитализация в Университетска болница „Александровска“, са в пълен обем и съответстват на състоянието на пациента. Въпреки извършените реанимационни действия в 20.25 часа настъпва летален изход. \r\nСлед депозирана от съпругата на пациента молба за освобождаване от аутопсия не може по категоричен начин да бъде определена основната причина за смъртта. \r\nВ писмото на съпругата на пациента са засегнати въпроси от морално-етичен характер, за които ИАМО е сезирала Комисията по професионална етика към БЛС.", "date": "2017.10.03", "title": "МЗ: Сезирана е Комисията по професионална етика към БЛС по случая с починалия пациент на 16 септември"}
{"url": "http://www.focus-news.net/news/2017/10/03/2442254/dragoslava-lundzhova-krizisniyat-tsentar-za-bezdomni-v-kv-zaharna-fabrika-shte-otvori-vrati-na-15-noemvri-no-pri-neobhodimost-tova-mozhe-da-se-sluchi-i-po-rano.html", "text": "Кризисният център за бездомни в кв. „Захарна фабрика“ ще отвори врати на 15 ноември, но имаме готовност това да се случи и по-рано. Това каза Драгослава Лунджова, управител на Кризисния център за настаняване на бездомни в столичния квартал „Захарна фабрика“ в интервю за Агенция „Фокус“ за началото на новия сезон на центъра. „Всяка година от 15 ноември Кризисният център в „Захарна фабрика“ и филиалът към него отварят врати за всички хора, които са без дом. Центърът ще работи до 15 март следващата година. Ако температурите се понижат значително, имаме готовност центърът да отвори врати много по-рано, от 1 ноември или от когато е необходимо. Хората се настаняват в центъра след 18.00 часа вечерта“, каза Лунджова. Тя поясни, че  Столична община осигурява съвместно с общинско предприятие „Социален патронаж“ всеки ден топла вечеря на настанените в центъра лица. По думите ѝ при възможност от центъра се стараят да осигурят и закуска. „Винаги има и топъл чай и нещо, което хората могат да хапнат, за да имат сили да изкарат деня“,  коментира тя. Лунджова допълни, че капацитетът на центъра и на филиала е 80 + 90 места. „Имаме готовност при наличие на много нуждаещи се лица да потърсят подслон, да предоставим около 50 допълнителни легла“, каза още управителят на центъра за настаняване на бездомни в кв. „Захарна фабрика“. \r\nДеница КИТАНОВА", "date": "2017.10.03", "title": "Драгослава Лунджова: Кризисният център за бездомни в кв. „Захарна фабрика“ ще отвори врати на 15 ноември, но при необходимост това може да се случи и по-рано"}
{"url": "http://www.focus-news.net/news/2017/10/03/2442255/kyustendil-obshtina-dupnitsa-shte-predstavi-realiziran-sotsialen-proekt-na-festival-za-dobri-praktiki-v-talin.html", "text": "Община Дупница ще представи реализиран социален проект на фестивал за добри практики в Талин. Това съобщи за Радио „Фокус” – Кюстендил Боряна Сапунджиева, старши специалист „Европроекти” към Община Дупница. Фестивалът се провежда от 3 до 5 октомври в естонския град Талин и се реализира по програма на Европейския съюз. На него ще бъдат представени 97 добри практики от цяла Европа. Дупница ще представи проектът за изграждане на социални жилища върху терена на бившите казарми. Чрез проекта “Дом за всеки” е финансирано изграждането на 150 жилища със средна площ 66 кв. метра, разпределени в общо 15 еднофамилни и многофамилни сгради, в които се настаняват хора, отговарящи на критериите за подбор на целевата група по проекта и са с доказани жилищни нужди. Изпълнен е и пакет от мерки – образователни, здравни, социални и други услуги с цел обитателите на жилищата да се превърнат в добри стопани на предоставените им имоти. Целта е не само да се предоставят жилища на определен брой социално-слаби граждани, но и да се подберат най-мотивираните и подготвени хора, които да ги стопанисват и опазват в бъдеще и да положат усилия за успешната си социална и трудова реализация.\r\nВенцеслав ИЛЧЕВ", "date": "2017.10.03", "title": "Кюстендил: Община Дупница ще представи реализиран социален проект на фестивал за добри практики в Талин"}
{"url": "http://www.focus-news.net/news/2017/10/03/2442256/sport-grigor-dimitrov-zapochna-s-pobeda-uchastieto-si-v-turnira-chayna-oupan.html", "text": "Григор Димитров започна с победа участието си в турнира Чайна Оупън. Най-добрият български тенисист се наложи с 6:1, 3:6, 6:3 над босненеца Дамир Джумхур в мач от първи кръг на турнира в Пекин, продължил близо два часа.\r\nМалко по-късно днес ще стане ясно и името на съперника на Григор Димитров във втори кръг. Това ще бъде аржентинецът Хуан Мартин Дел Потро или Пабло Куевас от Уругвай.", "date": "2017.10.03", "title": "Спорт: Григор Димитров започна с победа участието си в турнира Чайна Оупън"}
{"url": "http://www.focus-news.net/news/2017/10/03/2442257/sofiya-verizhna-katastrofa-zatrudnyava-dvizhenieto-po-bul-tsarigradsko-shose-sled-orlov-most-v-posoka-okrazhna-bolnitsa.html", "text": "Верижна катастрофа затруднява движението по бул. „Цариградско шосе” след Орлов мост в посока Окръжна болница, съобщи читател на Агенция „Фокус”. Ударили са се три леки автомобила. При инцидента няма пострадали, нанесени са само материални щети по превозните средства. Все на място не е пристигнал екип на полицията.", "date": "2017.10.03", "title": "София: Верижна катастрофа затруднява движението по бул. „Цариградско шосе” след Орлов мост в посока Окръжна болница"}
{"url": "http://www.focus-news.net/news/2017/10/03/2442258/meglena-kuneva-balgarskoto-predsedatelstvo-tryabva-da-ima-yasna-pozitsiya-okolo-legitimnostta-na-protsesi-kato-tezi-v-kataloniya.html", "text": "Българското председателство трябва да има ясна позиция около легитимността на процеси като тези в Каталония. Това каза за Радио „Фокус“ Меглена Кунева, заместник министър-председател по координация на европейските политики и институционалните въпроси в периода 2014 – 2017 г., министър по европейските въпроси в 2 поредни правителства и бивш европейски комисар по защитата на потребителите. По думите ѝ недопустима е липсата на становище както от български политици, така и от световни такива относно процесите в Испания и спазването на законите там. „Диалогът трябва да се спазва и това трябва да бъде позиция на всички ни. Насилието изключително вгорчи и направи много труден старта на този диалог. В момента има основания да го дебатираме не просто като основа на бъдещето на ЕС, а да го дебатираме в посока на федерализъм. Това са изключително сериозни послания. Мисля, че досега не съм чула в България да ги дебатира някой по този начин и е крайно време да го направим“, коментира Меглена Кунева. Тя коментира още, че никоя страна не цели излизане от ЕС, като в следващите години именно Общността може да се окаже спасителната платформа за всички европейски граждани.", "date": "2017.10.03", "title": "Меглена Кунева: Българското председателство трябва да има ясна позиция около легитимността на процеси като тези в Каталония"}
{"url": "http://www.focus-news.net/news/2017/10/03/2442259/varna-nyakolko-rayona-na-grada-shte-badat-s-narusheno-vodopodavane-zaradi-avarii.html", "text": "Стотици домакинства във Варна ще бъдат без вода заради аварии. До 20.00 часа без вода ще бъдат абонатите в част от местност Св. Никола, кв. „Бриз“ над стадион „Варна“. Това съобщиха за Радио „Фокус“ – Варна от дружеството „Водоснабдяване и канализация“ във Варна. С нарушено водоподаване също до 20.00 часа ще бъдат домакинства в кв. “Аспарухово“ – абонатите между ул. „Св. Кирил и Методий“, ул. „Нишава“, ул. „Георги Стаматов“ и ул. „1-ви май“, както и местност Вилите, Карантината и района на Онкоболница. Без вода до 12.00 часа ще бъдат част от абонатите в кв. “Чайка“ – под Математическа гимназия и около Курортна поликлиника.\r\nМарияна ВАЛЕНТИНОВА", "date": "2017.10.03", "title": "Варна: Няколко района на града ще бъдат с нарушено водоподаване заради аварии"}
{"url": "http://www.focus-news.net/news/2017/10/03/2442260/kyustendil-obshtinskiyat-teatar-shte-predstavi-postanovkata-zlatka-zlatnoto-momiche.html", "text": "Общинският театър в Кюстендил представя премиера на куклената постановка „Златка, златното момиче”. Това съобщи за Радио „Фокус” – Кюстендил Чавдар Ненов, директор на Общински драматичен театър – Кюстендил. Премиерата ще започне от 19.00 часа. Режисьор на постановката е Мила Великова, художествен консултант на представлението е професор Румен Рачев, композитор – Петър Радевски, сценографите и куклите са поверени на Павлина Василева, костюмите са дело на Павлина Василева и Катя Хаджийска. „В представлението участват Стела Здравкова и кюстендилката Денислава Николова, която е четвърти курс в НАТФИЗ в специалност „Актьорско майсторство за куклен театър”. Да не пропусна и Кристина Топалова, Георги Маноел Димитров”, каза Чавдар Ненов. По думите му куклената постановка ще бъде изиграна и на 4, 5 и 6 октомври от 10.00 часа и 11.00 часа.\r\nВенцеслав ИЛЧЕВ", "date": "2017.10.03", "title": "Кюстендил: Общинският театър ще представи постановката „Златка, златното момиче”"}
{"url": "http://www.focus-news.net/news/2017/10/03/2442261/plovdiv-42-miliona-leva-poveche-sa-postapleniyata-v-byudzhet-2017-na-obshtinata-v-sravnenie-sas-sashtiya-period-na-2016-godina.html", "text": "76-процентно изпълнение на Бюджет 2017 отчита Община Пловдив в края на третото тримесечие на годината, съобщи ресорният заместник-кмет Розалин Петков, предаде репортер на Радио „Фокус“ - Пловдив. \"При годишен план от 122 млн. лв. постъпленията до момента са 93.6 млн. лв, което е с 4.2 милиона лева повече в сравнение със същия период на миналата година. На следващите сесии на Общинския съвет ще бъдат направени разчети за изплащане на данъците на общината\", заяви още Розалин Петков.\r\nПостъпленията от данък сгради са 16.6 млн. лв. срещу 15.8 млн. лв. за третото тримесечие на 2016 г. Повече приходи има и при данък придобиване, чието изпълнение вече е 85%. Сравнението на цифрите показва ръст от близо един милион лева – 11.1 млн. лева сега при 10.2 млн. лв. за същия период на миналата година. При такса битови отпадъци изпълнението е 76%, а цифрите са съответно 24.1 млн. лв. при 23.1 млн. лв. за миналата година. От имотни продажби в общинската хазна са постъпили 3.3 млн. лв.\r\nЦветана ТОНЧЕВА", "date": "2017.10.03", "title": "Пловдив: 4.2 милиона лева повече са постъпленията в Бюджет 2017 на Общината в сравнение със същия период на 2016 година"}
{"url": "http://www.focus-news.net/news/2017/10/03/2442262/blagoevgrad-obshtina-podkrepya-blagotvoritelnata-kauza-da-pomognem-na-edno-balgarsko-semeystvo.html", "text": "Благотворителна прожекция на филм под надслов „Да помогнем на едно българско семейство“ ще бъде направена в Благоевград. Събитието ще се състои в зала „22-ри септември“ от 18.00 часа, съобщиха от пресцентъра на Общината.   \r\n   Даренията, които ще се съберат от благотворителната инициатива ще отидат в град Тетевен в помощ на Любомир Райков. Любомир е на 5 години и е с диагноза Детска церебрална парализа и епилепсия – Синдром на Уест.  За 2017 год. турските специалисти планират по-интензивна терапия, поради което са предвидени пет курса рехабилитация. За лечение, път и престой в Турция ще са нужни 30 000 лв.  \r\n  Възможностите за дарение в подкрепа на Любомир  са  няколко. При закупуването на продукти с логото на кампанията от  50% от стойността на продукта ще отидат в сметката на Любомир. Дарение може да се направи чрез смс с текст  на номер , както и с превод по банкова сметка. Данните на сметката са:\r\n    Благоевград е третият пореден град от дарителската кампания. Кампанията ще обиколи страната в рамките на месец октомври, като на 23 октомври ще бъдат гости в град Ниш, Сърбия.\r\n  Целта на кампанията е всяка година да се подкрепя едно нуждаещо се дете от българско семейство чрез прожекции на късометражни филми. Организатори на събитието са „Future Leeway Movies“/ FLM. Те имат амбицията да организират кампанията „Нека да помогнем на едно българско семейство“ всяка година, като 2017 г. е втората поредна.", "date": "2017.10.03", "title": "Благоевград: Община подкрепя благотворителната кауза „Да помогнем на едно българско семейство“"}
{"url": "http://www.focus-news.net/news/2017/10/03/2442263/dragoslava-lundzhova-napravihme-osvezhitelen-remont-na-krizisniya-tsentar-za-nastanyavane-na-bezdomni-na-stoynost-30-hil-lv.html", "text": "Направихме освежителен ремонт на Кризисния център за настаняване на бездомни, като стойността му е 30 хил. лв. Това каза Драгослава Лунджова, управител на Кризисния център за настаняване на бездомни в столичния квартал „Захарна фабрика“ в интервю за Агенция „Фокус“ за началото на новия сезон на центъра.  „Направили сме освежителен ремонт във филиала в блок 48А. Той е изцяло поет от Столична община. Освежителни дейности се правят в централната сграда в блок 51А“, каза Лунджова. По отношение на персонала в центъра Лунджова обясни, че той наброява 24 лица. „Броят на тези служители горе-долу отговаря на възможностите на двата центъра за обслужване на бездомни лица. Имаме охрана и хигиенисти. Имаме социални работници, което е много важно. Те наистина пряко работят с лицата и оказват своевременна подкрепа при възможност. Предполагам, че и тази година персоналът ще бъде достатъчен“, коментира управителят на центъра. \r\nДеница КИТАНОВА", "date": "2017.10.03", "title": "Драгослава Лунджова: Направихме освежителен ремонт на Кризисния център за настаняване на бездомни на стойност 30 хил. лв."}
{"url": "http://www.focus-news.net/news/2017/10/03/2442264/vidin-s-12-sm-se-e-ponizhilo-nivoto-na-reka-dunav-v-rayona-na-grada.html", "text": "С 1 см се е повишило нивото на Дунав в началото на българския участък на реката при Ново село за последното денонощие и водният стоеж е 296 см, съобщиха от местната Хидрометеорологична станция. При Видин е измерено понижение от 12 см и водният стоеж е 317 см. Нивото на река Дунав край Лом е 351 см и водният стоеж през последното денонощие се е повишил с 6 см. Нивото на реката се е повишило край Оряхово с 3 см и водният стоеж е 229 см. Температурата на водата край Ново село е 15.4 градуса, а край Оряхово е 16.6 градуса.", "date": "2017.10.03", "title": "Видин: С 12 см се е понижило нивото на река Дунав в района на града"}
{"url": "http://www.focus-news.net/news/2017/10/03/2442265/plovdiv-izlozhbata-votivi-shte-bade-otkrita-v-regionalniya-etnografski-muzey.html", "text": "Изложбата „Вотиви” ще бъде открита днес в Регионалния етнографски музей в Пловдив. Това съобщи за Радио „Фокус” - Пловдив директорът на музея Ангел Янков. Изложбата е организирана от Националния етнографски музей. Терминът „вотиви“ на български най-общо означава „вричане, оброк“. В изложбата се представят вотиви от колекциите на Националния етнографски музей (НЕМ), Националния исторически музей (НИМ), Регионалните исторически музеи (РИМ) в Бургас, Габрово, Хасково, Шумен и Ямбол, Регионалния етнографски музей (РЕМ) – Пловдив, Етнографски музей – Варна, Историческите музеи в Малко Търново, Средец и Попово и Етнографския музей на открито „Етър”.\r\nИзложбата е осъществена в рамките на проекта „Траките – генезис и развитие на етноса, културни идентичности, цивилизационни взаимодействия и наследство от древността” на Българската академия на науките, финансиран от дарение на Петър Манджуков.\r\nОфициалното откриване на изложбата в изложбената зала на Регионален етнографски музей – Пловдив е от 18.00 часа днес. Изложбата ще продължи до 12 ноември 2017 г.\r\nЦветана ТОНЧЕВА", "date": "2017.10.03", "title": "Пловдив: Изложбата „Вотиви” ще бъде открита в Регионалния етнографски музей"}
{"url": "http://www.focus-news.net/news/2017/10/03/2442266/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "В знак на протест срещу насилието, използвано от правоохранителните органи при провеждането на референдума за независимост, във вторник, 3 октомври, в Каталония ще бъде организирана обща стачка, пише испанският ежедневник El Pais. \r\nСлед насилствените сцени от неделя регионалното правителство в Барселона изрази готовност да обяви отделянето си от Испания в рамките на следващите няколко дни. Съгласно разпространените данни, в резултат от полицейското насилие 844 души са потърсили медицинска помощ. Централната власт в Мадрид бе категорична, че действията на правоохранителните органи не са били срещу гражданите, а срещу гласуването.\r\nИ докато кадри с грозните сцени обикалят целия свят, министър-председателят на Испания Мариано Рахой се очаква да свика всички политически партии в Конгреса, за да бъде обсъдено преодоляването на кризата с Каталония. \r\nДанните от преброяването показват, че около 90 % от избирателите в региона са гласували в подкрепа на независимостта. Във вота са участвали 2 262 424 души от общо  5 343 358, имащи право на глас. Процентът на въздържалите се от гласуване е 58%.\r\n*** Във вторник, 3 октомври, се навършват 27 г. от обединението на Германия, припомня столичният ежедневник Der Berliner Kurier. \r\nСпоред неотдавнашно проучване сближаването на германците от източната и западната част на страната не отбелязва напредък, в сравнение с предходно изследване, проведено през 2011 г. Съгласно данни от анкета на изследователския институт „Форса“, един от всеки двама граждани на ФРГ е уверен, че 27 г. след обединението гражданите от т.нар. стари и нови провинции на страната се развиват заедно като единна нация. \r\nПрез септември 2011 г. броят на гражданите, които са изразили подобно мнение, е бил 47 %, докато през 2017 г. тази позиция се споделя от 46 на сто от анкетираните. Четири процента от респондентите са отговорили с „не знам“. \r\nПроучването е проведено в периода 13-21 септември сред 1037 души в цялата страна.\r\n*** Лидерите на Каталония не се впуснаха да обявяват веднага независимост, докато Испания е шокирана от неделните сцени на насилие, невиждано в Европа от десетилетия, пише британското издание The Times.\r\nОчаква се, днес (03.10), десетки хиляди каталонци да вземат участие в генерална стачка, организирана като отговор на полицейското насилие по време на гласуването за референдума в неделя, когато, според изданието, са били наранени 890 избиратели. Около 90% от 2,2-та милиона, които се противопоставиха на Мадрид и гласуваха в незаконния плебисцит, в полза на  отделянето от Испания, съобщиха организаторите.\r\nКаталонският парламент трябваше да се събере в Барселона утре, за да реши дали да напусне Испания, но вчера вечерта се разбра, че заседанието е отменено и народното събрание само ще насрочи дата за следващата си сесия.\r\nТова отлагане може да даде място за маневри и на двете страни и най-вече на Мадрид, който се опитва да съхрани териториалния си интегритет с всички сили. Ако Каталония  обяви независимост, след гласуването, което Върховният съд на Испания обяви за нищожно, премиерът на страната Мариано Рахой може да задейства клауза в конституцията, според която централната власт има право да отнема правомощията на автономните области и да осъществява директно управление от централното правителство. Става въпрос за Статия 155 от испанската конституция, която никога не е била използвана до този момент и ако това се случи, най-вероятно ще станем свидетели на допълнително нажежаване на страстите.\r\nЛидерът на каталонското правителство Карлес Пучдемон е изправен пред арест по обвинение за подстрекаване към метеж, престъпление, за което законът предвижда присъда до 15 години затвор.\r\nСпоред някои анализатори, каталонският премиер може да си подаде оставката и да отиде на предсрочни избори, вместо да обяви независимост, надявайки се, че ще укрепи крехкото си мнозинство в регионалния парламент, което би му дало повече козове в преговорите с Мадрид.\r\n*** Датското правителство взе решение да засили военното присъствие на скандинавското кралство в Афганистан с изпращането на допълнителни 55 военнослужещи в началото на 2018 г., съобщава столичният вестник The Copenhagen Post.\r\nВойниците ще бъдат разположени в Кабул и ще засилят продължаващите усилия за обучение на афганистанските сили за сигурност като част от мисията на НАТО „Решителна подкрепа“. \r\n„За съжаление ситуацията със сигурността в Афганистан все още е изключително крехка. Талибаните са по-силни и „Ислямска държава“ придобива известни опори в някои части на страната. Затова е уместно да се засили обучителната мисия на НАТО в Афганистан\", подчерта външният министър на Дания Андерс Самюелсен.\r\n„Ако афганистанското правителство изгуби контрол, страната отново ще се превърне в убежище за тероризма, също така рискуваме нова вълна от бежанци, идващи в Европа и Дания. Това е ситуация, която трябва да избегнем\", допълни Самюелсен.\r\nВ момента в Афганистан има около 100 датски войници в рамките на мисията на НАТО.\r\n***", "date": "2017.10.03", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/03/2442267/blagoevgrad-narusheno-e-vodopodavaneto-v-chast-ot-simitli-dobrinishte-i-razlog-poradi-remonti-na-ulichnata-vodoprovodna-mrezha.html", "text": "Нарушено е водоподаването в няколко района на Симитли, Добринище и Разлог поради ремонти на уличната водопроводна мрежа. Това съобщи за Радио „Фокус“ – Пирин дежурният диспечер във ВиК - Благоевград.\r\nВ Симитли дейностите се извършват по улица „Партизанска“ на кв. Дъгова махала. В тази връзка до 31 октомври във времето до 18.00 часа водоподаването в посоченият участък ще бъде преустановено.\r\nНарушено е водоподаването и по част от улиците в Добринище. Дейностите по подобряване на съоръжението, което се намира на улица „Хан Аспарух“ в града ще продължат до 6 октомври. В този период от 9.00 до 16.30 часа ще бъде нарушено водоподаването по улиците: „Хан Аспарух”, „Пирин”, „Петър Галчев”, „Бачо Киро”, „Г. Бенковски”, „Чобан Бойчо” и „Цар Самуил”.\r\nЗаради ремонта на уличен водопровод по улица „Опълченска“ в Разлог също до 31 октомври в часовете от 8.30 до 19.30 часа ще бъде нарушено водоподаването по улиците „Опълченска”, „Иларион Макариополски”, „Бела река” и „Цар Самуил“. Препоръчва се на потребителите, които ще бъдат засегнати от нарушаването на водоподаването в горепосочените населени места, да се запасят с необходимото им количество вода за питейно-битови нужди.\r\nЛивия НИНОВА", "date": "2017.10.03", "title": "Благоевград: Нарушено е водоподаването в част от Симитли, Добринище и Разлог поради ремонти на уличната водопроводна мрежа"}
{"url": "http://www.focus-news.net/news/2017/10/03/2442268/veliko-tarnovo-pevitsa-ot-italiya-specheli-konkursa-srebarna-yantra.html", "text": "22-годишната млада певица от Италия Росела Зитиело спечели голямата награда на Международния конкурс „Сребърна Янтра“, провел се в края на миналата седмица във Велико Търново. Това съобщиха от пресцентъра на Община Велико Търново. В петнадесетото издание на музикалното събитие, което бе под патронажа на кмета на старопрестолния град Даниел Панов, вокални сили премериха 90 млади таланти на възраст от 5 до 25 години, разпределени в четири групи. Участниците бяха от България, Италия, Малта, Финландия, Румъния, Молдова, Сърбия, Босна и Херцеговина, Македония, Украйна, Словения, Франция и Англия. \r\nПредседател на професионалното жури бе Силвия Кацарова, а сред оценителите е младата великотърновска певица Ива Ангеличева, която наскоро организира първия по рода си в Лондон фестивал на българската общност „Wild Rose“. \r\n5-годишната Марина Тодорова спечели приза за най-малък участник. В първа възрастова група (5 - 8 години) първата награда бе за румънката Мая Флутуре. В класа 9-12 години най-високо бе оценена Вилияна Иванова от Свищов. В трета възрастова група (13 - 18 години) на първо място журито класира Гергана Тодорова. Кристина Дончева от Бургас се представи най-добре при най-големите (18 - 25 години).\r\nТалантливата Лилия Ангеличева от Велико Търново получи специалната награда на кмета на Велико Търново Даниел Панов.\r\nПо време на откриването организаторите, участниците, журито и гостите на конкурса бяха приветствани от заместник-кмета на старопрестолния град проф. Георги Камарашев. Изненада за всички бяха танцувалните изпълнения на талантливи великотърновски деца.\r\nМеждународният конкурс „Сребърна Янтра” традиционно получава подкрепата на Община Велико Търново. Със съдействието на кмета Даниел Панов подарък за всички участници и гости бе прожекция на аудиовизуалния спектакъл „Царевград Търнов – Звук и светлина”.", "date": "2017.10.03", "title": "Велико Търново: Певица от Италия спечели конкурса „Сребърна Янтра“"}
{"url": "http://www.focus-news.net/news/2017/10/03/2442269/kyustendil-zdravnata-inspektsiya-e-izdala-dve-predpisaniya-za-podobryavane-kachestvoto-na-vodata-v-naseleni-mesta-ot-oblastta.html", "text": "Здравната инспекция в Кюстендил е издала две предписания за подобряване качеството на водата. Това съобщиха за Радио „Фокус” – Кюстендил от Регионална здравна инспекция – Кюстендил. В рамките на един месец са извършени изследвания в 19 населени места, в които има въведено режимно водоснабдяване, взети са 11 проби, при които на са установени отклонения. Направени са 6 изследвания на проби, взети от консуматорите от централно водоснабдени населени места по показателите, включени в периодичния мониторинг, от тях е установено, че 2 не отговарят на Наредба №9 за качеството на водата, предназначена за питейно-битови цели. Издадените предписания са за предприемане на мерки за възстановяване на качеството на водата в населеното място, където в изследваната проба е установено отклонение от нормативно допустимите стойности за съответните показатели. След извършен анализ на взети повторни проби вода от пунктове в населените места с установени несъответствия, е установено, че водата съответства по изследваните показатели, с което е констатирано, че издаденото предписание до ВиК оператора за възстановяване качеството на  водата за питейно-битови цели, са изпълнени в указания срок.\r\nВенцеслав ИЛЧЕВ", "date": "2017.10.03", "title": "Кюстендил: Здравната инспекция е издала две предписания за подобряване качеството на водата в населени места от областта"}
{"url": "http://www.focus-news.net/news/2017/10/03/2442270/dha-kritichen-skok-na-vanshnotargovskiya-defitsit-na-turtsiya-iznosat-veche-ne-pokriva-i-60-ot-vnosa.html", "text": "След нарастването на външнотърговския дефицит на Турция през август с 22.8%, през септември има пореден огромен скок – този път той е с 85.2%, предаде информационната агенция Догу хабер ажансъ (ДХА). По данни на Министерството на митниците и търговията, през миналия месец външнотърговският дефицит на Турция възлиза на 8.140 млрд. ЩД. През септември износът е нараснал с 8.67% и възлиза на 11.850 млрд. ЩД, а вносът е скочил с над 30% и само за един месец е на рекордно високо равнище – 20 млрд. ЩД. По този начин се помучава и значително увеличение на съотношението износ-внос. През септември м.г. то е било 71.3, а сега, една година по-късно, вече е 59.3%, дори и под  притеснителното ниво от 60%, посочва още ДХА.Георги Димов", "date": "2017.10.03", "title": "ДХА: Критичен скок на външнотърговския дефицит на Турция – износът вече не покрива и 60% от вноса"}
{"url": "http://www.focus-news.net/news/2017/10/03/2442271/pazardzhik-prodalzhava-polaganeto-na-novi-trabi-po-traseto-na-avariraliya-vodoprovod-v-selo-zlokuchene.html", "text": "Продължават изкопните дейности и подготовката на трасето за подмяна на водопроводните тръби в проблемния участък на авариралия водопровод от село Злокучене, съобщиха за Радио „Фокус“ – Пазарджик от кризисния щаб за координация, сформиран със заповед на кмета на Община Панагюрище. От Щаба уточниха, че продължава полагането на доставените нови тръби в изкопа по трасето на водопровода. Само през вчерашния ден в изкопа са положени още 50 метра тръби. Водоноските в селата ежедневно се презареждат с вода за битови нужди. До сега са положени в изкопа по трасето на авариралия водопровод над 950 метра нови тръби.„Фокус“ припомня, че със заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Срокът на обявеното бедствено положение бе удължен до 10 октомври.\r\nВаня НИКОЛОВА", "date": "2017.10.03", "title": "Пазарджик: Продължава полагането на нови тръби по трасето на авариралия водопровод в село Злокучене"}
{"url": "http://www.focus-news.net/news/2017/10/03/2442272/chastichni-mestni-izbori-2017-kandidatat-za-kmet-na-obshtina-tran-tsvetislava-tsvetkova-razgovarya-s-zhitelite-na-selata-bohova-zelenigrad-i-slishovtsi.html", "text": "Кандидатът за кмет на Община Трън от ПП ГЕРБ Цветислава Цветкова посети селата Бохова, Зелениград и Слишовци. Това съобщиха от пресцентъра на ГЕРБ-Перник. Тя представи своята програма за бъдещо управление на общината и отговори на въпросите на местните жители.\r\n„Πpeз гoдинитe cъм ce oпитвaлa дa бъдa близĸo дo xopaтa и дa paбoтя c тяx. Билa cъм yчитeл, диpeĸтop нa дoм зa възpacти xopa, a oт 6 гoдини cъм зaм.-ĸмeт нa oбщинaтa в Tpън.“, сподели Цвeтиcлaвa Цвeтĸoвa.\r\nКандидатът на ПП ГЕРБ oбяви още, чe e плътнo зaд тoвa дa ce зaпaзи чиcтa пpиpoдaтa нa Tpън и дa нe ce paзвивa миннa дeйнocт в paйoнa, ĸaĸвoтo бeшe и жeлaниeтo нa xopaтa oт oбщинaтa.\r\nВ присъствието на специалисти от ВиК-Перник беше обсъдено решението на дългогодишния проблем с мътната вода, която тече от чешмите в с. Бохова. \r\nЦветкова обясни пред жителите на населеното място, че преди години е подменено частично трасето на водопровода, но основният проблем е нуждата от смяна на каптажа за събиране на вода. Тя подчерта, че Община Трън от миналата година води преговори с ВиК и предстои това да се случи. От своя страна експертите потвърдиха, че ще бъде направена подмяна на  останалото трасе на водопровода и изграждане на резервоар за вода.\r\nЦвeтĸoвa ce aнгaжиpa и c тoвa дa ce пpивлeĸaт нoви инвecтитopи, c ĸoeтo дa ce paзĸpият нoви paбoтни мecтa, ĸaтo тaĸa щe ce ocигypи пo виcoĸ cтaндapт нa xopaтa oт peгиoнa. Tя пpипoмни, чe пo вpeмe нa yпpaвлeниeтo нa пapтиятa ca peaлизиpaни пpoeĸти зa oĸoлo 20 млн.лв., a чaĸaщитe ca oщe мнoгo.\r\n„Haдявaм ce нa paзyмният избop нa xopaтa и нa тяxнaтa тoчнa пpeцeнĸa. \r\nИмa ĸaĸвo дa ce пocтигa в Tpън“, cпoдeли ĸaндидaтът зa ĸмeт oт ГEPБ, който ще се яви на вота на 8-ми октомври под номер едно в интегралната бюлетина.", "date": "2017.10.03", "title": "Частични местни избори 2017: Кандидатът за кмет на Община Трън Цветислава Цветкова разговаря с жителите на селата Бохова, Зелениград и Слишовци"}
{"url": "http://www.focus-news.net/news/2017/10/03/2442273/kyustendil-obshtinata-obyavi-nov-priem-na-dokumenti-za-vklyuchvane-v-programata-po-asistirana-reproduktsiya.html", "text": "Община Кюстендил обяви нов прием на документи за включване в програмата по асистирана репродукция. Това съобщи за Радио „Фокус” – Кюстендил Радостина Васева, директор на Дирекция „Здравеопазване, социални дейности и жилищна политика”. Свободният финансов ресурс е за финансиране на две семейства или двойки живеещи на семейни начала. Срокът за приема на документи е до 20 ноември. „Изискванията и процедурата за тази дейност са уредени в Правилник за финансово подпомагане на процедури и дейности по асистирана репродукция на семейства и лица, живеещи на семейни начала, с репродуктивни проблеми на територията на Община Кюстендил. Основните изисквания, извън медицинските, са седем на брой”, каза Радостина Васева. Сред условията към кандидатите са те да бъдат пълнолетни, а жените да не са навършили 51 години. Кандидатите не трябва да имат данъчни задължения към Община Кюстендил и държавата и да са здравно осигурени с непрекъснати здравноосигурителни права. Всеки от кандидатите трябва да е завършил минимум средно образование.\r\nВенцеслав ИЛЧЕВ", "date": "2017.10.03", "title": "Кюстендил: Общината обяви нов прием на документи за включване в програмата по асистирана репродукция"}
{"url": "http://www.focus-news.net/news/2017/10/03/2442274/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Наследници спъват строежа на водопровод“. Неразбирателство между наследници на земи бави изграждането на важен за Сърница водопровод. Преди време община Велинград, към която доскоро бе Сърница, стартирала процедура за право на преминаване през имота, за да може да се извършва строежът на водоема „Шерифова ливада“. Куриозът е, че мястото се намира в общински терен, който е обграден от частния. Процедурата е обжалвана,  в  резултат  на което през 2013-а е подписано споразумение между тогавашния кмет на Велинград Иван Лебанов и наследниците, че няма да пречат на реализирането на проекта. Общината пък се ангажира да ги обезщети.\r\n„Чувалите смет – в градинките вместо в камиона“, ни информира от втора страница изданието. Работници от фирма по чистотата хвърлят чувалите със смет, вместо да ги качат в специализираните камиони, сигнализира Даниела Динева от Пазарджик. Тя разказва, че приблизително половината отпадъци отивали където им е мястото, останалите – в градинките, създадени от самите обитатели на близки блокове. След като жената се намесила и направила забележка, работниците на бърза ръка скочили в камиона и изчезнали. Тя съжалява, че не е успяла да ги  заснеме, докато са вършели описаното на ул. „Райко Даскалов“ 11.\r\n„Чудесия“ вдигна на крака Тарагона“, научаваме от четвърта страница на вестника. Чудесия“ взриви публиката с магията на българските народни танци. Този път талантите от Пазарджик вдигнаха на крака и развълнуваха до сълзи препълнената зала на театъра в испанския град Реус, провинция Тарагона, област Каталуния, където се проведе фестивалът „Завило се хоро, извило се“. Съставът е в Реус по покана на българската общност в региона и по-специално на българското неделно училище „Свети Седмочисленици“ в града, разказа ръководителят на училището госпожа Илиана Илиева-Дъбова. Самата тя е родом от Пазарджик. От девет години преподава история и география в училището в Реус, а в неделното българско училище в Барселона, освен двата предмета, обучава и на български.", "date": "2017.10.03", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/03/2442275/varna-dvizhenieto-po-pat-iii-902-kichevo-varna-se-osashtestvyava-v-edna-lenta-poradi-patnotransportno-proizshestvie.html", "text": "Движението по път III-902 Кичево - Варна се осъществява в една лента, поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2017.10.03", "title": "Варна: Движението по път III-902 Кичево - Варна се осъществява в една лента, поради пътнотранспортно произшествие"}
{"url": "http://www.focus-news.net/news/2017/10/03/2442276/bsp-shte-dade-preskonferentsiya.html", "text": "БСП ще даде пресконференция, съобщиха от пресцентъра на партията. Срещата с медиите ще се проведе от 13.30 часа в централата на БСП на ул. „Позитано” № 20.", "date": "2017.10.03", "title": "БСП ще даде пресконференция"}
{"url": "http://www.focus-news.net/news/2017/10/03/2442277/pregled-na-osnovnite-temi-v-blagoevgradskiya-pechat.html", "text": "На първа страница от вестник „Струма” е поместено заглавието „Седмокласник от Трето ОУ – Благоевград счупи ръка по време на учебни занимания“. В регионалният ежедневник се уточнява, че нелепият инцидент е станал вчера малко преди 16.00 часа. За случая са уведомени родителите на пострадалото дете. Друго заглавие в изданието е „Стартира строителството на три 5-етажни блока със 172 апартамента за социални нужди, кметът Камбитов гарантира до 2 г. европейска градска среда в кв. „Освобождение“. „Пиян потроши патрулка и изрита зверски полицай в Сандански, усмириха го за 24 ч. в ареста“, пише още изданието.\r\nВодещото заглавие в други ежедневник на Югозапада „Вяра“ е „ТЕЦ „Бобов дол“ вдигна пушек и пара до небето, директорът Е. Христов също пуши, скача от среща в среща“. По темата се уточнява, че тлеещото бунище над жк. „Бистрица“ пък вече седмици държи мъгла и смрад в квартала. Друго заглавие във вестника е „Втори провал на обществената поръчка за строителството на тунел „Железница“ на АМ „Струма“ за 250 000 лв., АПИ: Има нови изисквания, предстои рестартиране в най-кратък срок“. На страниците на ежедневника се уточнява, че поръчката е прекратена след забележи на Агенцията по обществените поръчки.", "date": "2017.10.03", "title": "Преглед на основните теми в благоевградския печат"}
{"url": "http://www.focus-news.net/news/2017/10/03/2442278/premierat-boyko-borisov-i-rumanskiyat-mu-kolega-mihay-tudose-otkriha-noviya-gkpp-kaynardzha-lipnitsa.html", "text": "Българският министър-председател Бойко Борисов и румънският му колега Михай Тудосе откриха новия ГКПП Кайнарджа-Липница. Отварянето на граничния пункт е заложено още през 2003 г., когато правителството на Симеон Сакскобургготски договаря с румънската страна откриването на два нови пункта - край Кайнарджа и край село Северняк в добричката община Крушари. От 2007 г. е в сила и междуправителствено споразумение на България и Румъния за съвместен контрол за преминаване на границата, а откриването на пункта е в изпълнение на българо-румънско споразумение от 2012 г.\r\nГраничният пункт е построен по проект, финансиран с 6 млн. евро от Програмата за трансгранично сътрудничество Румъния – България, която се администрира от Букурещ. От българска страна бе изграден 17 км път, който да свърже нашата територия с румънския общински център Липница. Българското шосе обаче бе с две платна, а румънското с 4 и заради разликата в габаритите пътят стоя затворен дълго време. По времето на служебния кабинет на Огнян Герджиков – през март 2017 г. беше договорено пунктът да работи от 8 до 20 часа, а през него да минават само автомобили с тегло до 3.5 тона, като тежкотоварният трафик остава забранен.\r\nПрез юли премиерът Бойко Борисов обсъди откриването на пункта с с румънския си колега Михай Тудосе, а на правителственото заседание миналата седмица правителството одобри решение за откриването на пункта Кайнарджа – Липница и одобри меморандума за започване на преговорите за третия мост между България и Румъния. На пункта ще има едно КПП, което ще се обслужва заедно от български и румънски гранични полицаи и митничари.\r\nСъгласно Регламент на Европейския парламент българските и румънските гранични полицейски органи следва да прилагат съвместен контрол на общите граници, при който преминаващите през сухопътните гранични пунктове лица и превозни средства следва да бъдат спирани само веднъж с цел извършване на проверки при влизане и излизане.По силата на Споразумението и в съответствие с Кодекса на шенгенските граници, шосейният граничен преход е изграден на румънска територия, като са предвидени съоръжения за гранични проверки както на румънските, така и на българските гранични полицейски органи.", "date": "2017.10.03", "title": "Премиерът Бойко Борисов и румънският му колега Михай Тудосе откриха новия ГКПП Кайнарджа-Липница"}
{"url": "http://www.focus-news.net/news/2017/10/03/2442279/dragoslava-lundzhova-vsyaka-godina-broyat-na-bezdomnite-hora-se-uvelichava.html", "text": "Всяка година бездомните хора се увеличават. Това каза Драгослава Лунджова, управител на Кризисния център за настаняване на бездомни в столичния квартал „Захарна фабрика“ в интервю за Агенция „Фокус“ за началото на новия сезон на центъра.  „Причините са много различни. Много често това са семейни проблеми. Някои остават на улицата заради имотни измами“, коментира управителят на центъра. Тя поясни, че през миналия сезон е бил регистриран на-голям брой бездомни лица, които са търсили подслон и помощ от общината. „Очакваме и този път бройката горе-долу да се запази. Трябва да се отчете фактът, че на много лица ние съдействахме да бъдат настанени в заведения за социални услуги в общността. Временно някои хора отидоха в домове за възрастни хора. Имаше лица  с увреждания, на които им беше помогнато да получат услуги, които са подходящи за техните заболявания. Тенденцията е такава, че бройката на бездомните хора ще бъде запазена и тази година“, каза Лунджова. \r\nДеница КИТАНОВА", "date": "2017.10.03", "title": "Драгослава Лунджова: Всяка година броят на бездомните хора се увеличава"}
{"url": "http://www.focus-news.net/news/2017/10/03/2442280/razgrad-aktsizni-stoki-bez-banderol-pistolet-i-boepripasi-sa-izzeti-pri-obisk-na-adres-v-selo-bisertsi.html", "text": "Акцизни стоки без бандерол са намерени при обиск, извършен около 15 часа на 2 октомври в кубратското село Бисерци. Това съобщиха от Областната дирекция на МВР – Разград. В недвижим имот, обитаван от 24-годишната с инициали З.И., са открити ситно нарязан тютюн за пушене с тегло 1,40 кг, 80 броя цигарени гилзи с филтър, 40 туби по 10 л и 2 туби по 5 л течност с мирис на алкохол. При обиска в хода на образувано досъдебно производство са намерени и иззети газсигнален пистолет „Grizzly“, пълнител с халосен патрон 9 мм, 6 халосни патрона 9 мм и 9 патрона със сачми. Продължава разследването за престъпление по чл.234, ал.1 от НК.", "date": "2017.10.03", "title": "Разград: Акцизни стоки без бандерол, пистолет и боеприпаси са иззети при обиск на адрес в село Бисерци"}
{"url": "http://www.focus-news.net/news/2017/10/03/2442281/plovdiv-obshtinata-razkriva-novi-tri-sotsialni-uslugi-v-bivshiya-dom-za-nastanyavane-na-detsa-lisheni-ot-roditelski-grizhi-rada-kirkovich.html", "text": "Нови три социални услуги разкрива Община Пловдив в бившия дом за настаняване на деца, лишени от родителски грижи „Рада Киркович“. Това съобщи за Радио „Фокус“ - Пловдив заместник-кметът Георги Титюков. Кандидатстването е по ОП „Региони в растеж“, а общо разкритите услуги ще достигнат седем. Три от тях ще бъдат в сграда, паметник на културата, строена след Освобождението с дарения от 20 000 златни рубли на Олга Скобелева. Ще бъдат разкрити и два дневни центъра – за деца с множествени увреждания и за обществена подкрепа за деца и семейства. „Това са все услуги за деца, с което ще спазим и волята на дарителя и ще успеем да възстановим този паметник на културата“, обясни заместник-кметът. „На това място ще бъде преместим и Центъра за социална рехабилитация и интеграция за деца с разстройство в аутистичния спектър, който в момента се намира в сградата на ДКЦ 6“, каза още той.\r\nПлановете са да се оформи един цялостен комплекс за социални услуги. В момента там се помещават Център за деца с девиантно поведение, Център за социална интеграция и рехабилитация, Наблюдавано жилище. Фондация „За нашите деца“ и Националния алианс за работа с доброволци също ще бъдат настанени там.\r\nПредстои МРРБ да се произнесе по проекта за ремонт. Безвъзмездната финансова помощ по оперативната програма възлиза на 2 391 000 лева.\r\nВъв връзка с приближаващия зимен сезон предстои провеждане на среща с представители на полицията, приюта за бездомници, Центъра за временно настаняване, дирекция „Социално подпомагане“, дирекция „Социална политика“, съобщи още Титюков. На нея ще бъдат обсъдени мерки, свързани с подпомагане на хората в нужда, останали без дом в студените дни, местата за настаняването и изхранването им.\r\nЦветана ТОНЧЕВА", "date": "2017.10.03", "title": "Пловдив: Общината разкрива нови три социални услуги в бившия дом за настаняване на деца, лишени от родителски грижи „Рада Киркович“"}
{"url": "http://www.focus-news.net/news/2017/10/03/2442282/burgas-grupa-avstriyski-turisti-poluchiha-kartichki-ot-ministerstvoto-na-turizma-pri-tyahnoto-zaminavane-ot-slanchev-bryag.html", "text": "Група австрийски туристи получиха картички от Министерството на туризма при тяхното заминаване от Слънчев бряг, предаде кореспондент на Радио „Фокус“. Картичките са най-новата идея на ведомството за популяризиране на родния туризъм. Картичката изобразява едни от най-древните символи на България - Казанлъшката гробница и тракийското съкровище, а на гърба ѝ - личен автограф и послание от министъра на туризма Николина Ангелкова. Инициативата е започнала това лято. „Приема се много добре от туристите, тъй като получават специално внимание както от държавата, така и от хотела. Това може да е нещо дребно, но то прави впечатление на хората. В сферата на туризма клиентите се ухажват от хотелиерите, туроператорите и сега, когато се включва допълнително и Министерството, определено стратегията е добра и би имала по-голям ефект за понижаване ръста на резервации, за генериране на резервации за следващите години и за подобряване имиджа на България като туристическа държава“, каза пом.-управителят на един от централните хотели в Слънчев бряг Кръстьо Генов.\r\nМария РУСЕВА", "date": "2017.10.03", "title": "Бургас: Група австрийски туристи получиха картички от Министерството на туризма при тяхното заминаване от Слънчев бряг"}
{"url": "http://www.focus-news.net/news/2017/10/03/2442283/sofiya-zadarzhan-e-28-godishen-mazh-za-trafik-nelegalni-migranti.html", "text": "Осем нелегални имигранти са задържани в хода на съвместна операция, проведена от служители на сектор „Престъпления, свързани с незаконно преминаване или пребиваване на чужденци в страната” при ГД „Национална полиция” и ОД МВР – София. Това съобщиха от пресцентъра на МВР. Действията са реализирани на 2 октомври вечерта под надзора на Районната прокуратура в Ихтиман. \r\nВ рамките на операцията на 54-ти км от автомагистрала „Тракия“, в близост до КПП „Траянови врата“, за проверка е спрян лек автомобил „Опел-Вектра“, управляван от 28-годишен с инцииали Д.Л., криминално проявен и осъждан, от град Любимец. В автомобила са открити осем чужди граждани. Те били без документи за самоличност, на видима възраст 18-25 години, по думите им – афганистански граждани. \r\nД.Л. е задържан с полицейска заповед за арест за срок до 24 часа, а чужденците са отведени в Районно управление „Полиция” – Костенец за установяване на самоличността им. По случая е образувано досъдебно производство по описа полицията в Костенец за извършено престъпление по чл. 281 от НК. \r\nРаботата по документирането на случая продължава под наблюдението на прокуратурата.", "date": "2017.10.03", "title": "София: Задържан е 28-годишен мъж за трафик нелегални мигранти"}
{"url": "http://www.focus-news.net/news/2017/10/03/2442284/gl-komisar-mladen-marinov-glaven-sekretar-na-mvr-v-doklada-na-mvr-za-emko-sa-konstatirani-propuski-v-sahranenieto-i-ohranata-na-vzrivnite-veshtestva.html", "text": "Пропуски в съхранението и охраната на взривните вещества е констатирало МВР в доклада за състоянието на оръжейния завод „Емко”. Това каза главният секретар на МВР гл. комисар Младен Маринов в предаването „Тази сутрин” по бТВ във връзка с доклада, който трябва да бъде оповестен по-късно днес. „Това е бизнес, който генерира добри печалби, но собствениците като че ли темата сигурност са я сложили на съвсем заден план”, отбеляза Маринов.\r\n„Живеем във времена, когато тероризмът се шири навсякъде. За да извършиш терористичен акт, трябва да имаш взривни вещества или оръжие. Трябва да ограничим възможността за достъп до такива взривни вещества. Не мога да приема, че складове с тонове взривни вещества няма да се охраняват съгласно изискванията и сигурността няма да е на най-високо ниво”, допълни той.\r\nПо думите му пропуските са свързани със съхранението на взривните вещества, със системите за физическа защита и със системите за противопожарна защита.\r\nОт доклада за безопасността ще зависи дали „Емко“ ще си върне лиценза.", "date": "2017.10.03", "title": "Гл. комисар Младен Маринов, главен секретар на МВР: В доклада на МВР за „Емко” са констатирани пропуски в съхранението и охраната на взривните вещества"}
{"url": "http://www.focus-news.net/news/2017/10/03/2442285/burgas-okrazhniyat-sad-potvardi-myarka-za-neotklonenie-zadarzhane-pod-strazha-spryamo-dvama-obvinyaemi-za-iznudvane.html", "text": "Окръжен съд – Бургас потвърди взетата мярка за неотклонение „Задържане под стража“ от Районен съд – Айтос спрямо Тодор Д. и Стефан С., обвиняеми за изнудване. Това съобщиха от пресцентъра на Окръжен съд – Бургас. Тодор Д. е привлечен като обвиняем за това, че в периода 19 септември 2017 г. до 23 септември 2017 г., в гр. Айтос, като подбудител и помагач, в съучастие със Стефан С. (извършител), с цел да принуди А. А. да се разпореди с вещ – парична сума в размер на 50 000 лева подбудил и подпомогнал Стефан С. да го заплаши с насилие (заплаха за убийство), като му давал съвети по отношение на заплахите, разяснения какво да говори по време на разговорите с лицето и включително му осигурил мобилен телефон и  СИМ-карти, от които да провежда разговорите с А. А., за отправянето на заплахите и квартира в която Стефан С. да отседне в кв. \"Ветрен\".\r\nСтефан С. е привлечен като обвиняем за това, че в периода 19 септември 2017 г. до 23 септември 2017 г., в гр. Айтос, като извършител, в съучастие с Тодор Д. (подбудител и помагач), с цел да принуди А. А. да се разпореди с вещ – парична сума в размер на 50 000 лева, като го заплашил с насилие (заплаха за убийство).\r\nСпоред въззивната инстанция, първоинстанционният съд правилно е приел на база доказателствените материали, че е налице обосновано предположение обвиняемите Тодор Д. и Стефан С. да са извършили в съучастие. В хода на досъдебното производство обвиняемият Стефан С. се е отрекъл от първоначалните си обяснения с твърдението, че е бил подложен на тормоз и заплахи от полицай. Настоящият съдебен състав гласува доверие на първоначалните обяснения на обвиняемия. Според съда, неправилно е да се счита, че щом обвиняем се откаже от предходните си обяснения, те автоматично губят качеството си на годен доказателствен източник. В случая първоначалните обяснения на обвиняемия Стефан С. по съдържание са информативни и подробни – пресъздават с подробности конкретиката, сочеща на времето, мястото и механизма на извършване на деянието, като съдържат детайли, които не са могли да станат известни на друго лице, освен на участник в извършването на изнудването, осъществено в периода от 19 септември 2017 г. до 23 септември 2017 г. спрямо А. А.\r\nОкръжен съд – Бургас не сподели възражението, че обвиняемият Стефан С. е бил подложен на тормоз, заплахи и психичен натиск по време на първоначалния си разпит пред разследващия орган. Тези твърдения изобщо не намират опора в доказателствата по делото, като по същото не са налични данни за оказано на този обвиняем каквото и да било неправомерно въздействие от страна на разследващия орган или от други лица да даде обяснения с определена насоченост.\r\nПравилно Районен съд – Айтос е приел, че е налице реална опасност обвиняемите Тодор Д. и Стефан С. да извършат престъпление, ако не им бъде взета най-тежката мярка за неотклонение „Задържане под стража“. Окръжен съд – Бургас счете, че доказателствата по делото, показват предварително обмислена, планирана и подготвена престъпна съучастническа дейност, указваща за наличие на формиран траен престъпен умисъл у обвиняемите.\r\nОпределението на Окръжен съд – Бургас е окончателно.", "date": "2017.10.03", "title": "Бургас: Окръжният съд потвърди мярка за неотклонение \"задържане под стража“ спрямо двама обвиняеми за изнудване"}
{"url": "http://www.focus-news.net/news/2017/10/03/2442286/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще говорим за Стратегията за развитие на ромите в родопската община, която цели задържане и училище на децата от този етнос, както и стимулиране на техния всепризнат талант чрез участие в различини извъкласни дейности. По темата ще чуете Галина Стоянова, директор на Дирекция „Хуманитерни дейности“ в община Пещера и директорът на Основно училище „Л. Каравелов“ в Пещера Величка Василева. Ще отделим време и за честването на 120-тата годишнина от основаването на Ловно-рибарското дружество в Пещера. От председателя му Иван Джинев ще научим повече за историята и за настоящите дейности на месдтните ловци. Телефоните за връзка със студиото са 0885 606692 и 034 420020.", "date": "2017.10.03", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/10/03/2442287/burgas-za-9-ti-pat-v-grada-shte-se-provede-festival-na-balgarskiya-fizicheski-i-vizualen-teatar-erata-na-vodoleya.html", "text": "От 12 до 15 октомври Фестивал на българския физически и визуален театър ще се проведе в града за 9-ти път. Това съобщиха от пресцентъра на Община Бургас. На сцените на Драматичен театър „Адриана Будевска“, Държавен куклен театър - Бургас, Културен център „Морско казино“, Младежки културен център – Бургас и Дом на НХК „Ерата на Водолея“ отново ще ни потопи в още по-различни и вълнуващи танцови спектакли, пърформанси и импровизации. Фестивалът се организира от Независима фондация „Театър в куфар“ и Фондация „За Родопите“, като в тазгодишното издание участие ще вземат Танцова компания „Едита Браун“ & Ирис Хайцингер (Австрия), „Махол Шалем Данс Хаус“ (Израел), „Скок“ (Словакия/Чехия), Държавен куклен театър – Бургас (България), Танцова компания „Дерида“ (България), Танцова компания „Дюн“ (България), Ива Свещарова и Вили Прагер (България), „Гараж“ & „Хамалогика 2014“ (България, Македония, Швеция), „Де Стилте Кру“ (България, Холандия).\r\nСъбитието се финансира от Министерство на културата, Община Бургас, програма „Изкуство в движение“ на Фондация „Америка за България“ и Фондация „Арт Офис“, Израелско посолство в София, Фонд за подкрепа на изкуствата Словакия, Министерство на културата Австрия, Град Залцбург.", "date": "2017.10.03", "title": "Бургас: За 9-ти път в града ще се проведе Фестивал на българския физически и визуален театър „Ерата на водолея“"}
{"url": "http://www.focus-news.net/news/2017/10/03/2442288/ministar-tsetska-tsacheva-kam-noviya-sastav-na-vss-ochakvaniyata-na-horata-sa-za-poveche-pochtenost-spravedlivost-bezpristrastnost-i-te-sledva-da-badat-opravdani-ot-vas.html", "text": "Очакванията на хората са за повече почтеност, справедливост, безпристрастност и тези очаквания следва да бъдат оправдани от вас. С тези думи правосъдният министър Цецка Цачева се обърна към новия състав на Висшия съдебен съвет по време на церемонията по официалното му встъпване в длъжност, предаде репортер на Агенция „Фокус”. „Историята на институцията на ВСС на България е неразривно свързана с провежданата реформа в съдебната система, която определя и нелекия път на един нов орган, създаден с Конституцията от 1991 г. В годините на своето съществуване ВСС премина през различни етапи в търсене на най-удачния формат, с който да отговори на потребностите на съдебната власт”, заяви Цачева и припомни пред присъстващите периода, в който ВСС е бил непостоянно действащ орган. \r\nТя подчерта, че действията в областта на съдебната реформа през последните години са съобразени с международните стандарти в областта на независимостта и ефективността на съдебната власт. „В изпълнение на стратегическите цели на съдебната реформа бе прието изменение на българската Конституция, а конкретизиране на тези промени бяха получени с пакет изменение в Закона за съдебната власт. До какво реално доведоха тези промени – разделянето на ВСС на две колегии – съдийска и прокурорска, засилване на самоуправлението, допълнителни гаранции за индивидуалната независимост на прокурорите и следователите, обективно атестиране на следователите, промени в дисциплинарното производство, ясни и предвидими правила за командироване на магистратите, проверки за почтеност и конфликт на интереси”, припомни министър Цачева. „Всичко изброено дотук е част от ясния подход за атестиране на проблемите в съдебната власт като ключов елемент от цялостната стратегия на правителството”, допълни още тя. \r\nИван ЛАЗАРОВ", "date": "2017.10.03", "title": "Министър Цецка Цачева към новия състав на ВСС: Очакванията на хората са за повече почтеност, справедливост, безпристрастност и те следва да бъдат оправдани от вас"}
{"url": "http://www.focus-news.net/news/2017/10/03/2442289/varna-trima-dushi-sa-postradali-pri-katastrofa-mezhdu-dva-avtomobila-na-krastovishteto-mezhdu-patya-ot-selo-kichevo-i-glaven-pat-varna-obrochishte.html", "text": "Трима души са пострадали при катастрофа между два автомобила на кръстовището на пътя от село Кичево и главен път Варна-Оброчище. Това съобщиха за Агенция „Фокус“ от пресцентъра на ОДМВР – Варна. От ОДМВР уточняват, че това е първоначална информация за инцидента. В болница са откарани трима души. 75-годишен мъж, водач на единия автомобил, е настанен в ортопедия със счупен таз, а 58-годишна пътничка е настанена за лечение с фрактура на ребра. Няма информация за състоянието на водача на другия автомобил, който е на 59 години. Инцидентът е регистриран около 7.20 часа тази сутрин.\r\nДеница КИТАНОВА", "date": "2017.10.03", "title": "Варна: Трима души са пострадали при катастрофа между два автомобила на кръстовището между пътя от село Кичево и главен път Варна-Оброчище"}
{"url": "http://www.focus-news.net/news/2017/10/03/2442290/turtsiya-novi-lov-na-t-nar-gyulenisti-v-dve-ministerstva.html", "text": "В рамките на разследване на Републиканската главна прокуратура в Анкара на дейността на т.нар. „Терористична организация на гюленистите/Паралелна държавна структура” (ФЕТО/ПДС) в държавни органи и институции са издадени заповеди за задържане на бивши и настоящи служители в две министерства, предаде информационната агенция Догу хабер ажансъ (ДХА). В Министерството на националното образование те са общо 121 лица, от които петима и в момента са служители, а в Министерството на младежта и спорта – 21 лица, всичките уволнени след опита за преврат от 15 юли м.г., посочва още ДХА. Георги Димов", "date": "2017.10.03", "title": "Турция: Нови лов на т. нар. „гюленисти” в две министерства"}
{"url": "http://www.focus-news.net/news/2017/10/03/2442291/montana-tri-ukrainki-sa-obirali-vazrastni-zheni-v-medkovets-i-lom.html", "text": "Три украинки са обирали възрастни жени в Медковец и Лом. Това съобщиха от Областната дирекция на МВР – Монтана. На 28 септември в Участък Медковец е получен сигнал от 77-годишна жителка на село Пишурка, която съобщила, че предишния ден между 16.00 и 16.30 часа в дома й дошли пет непознати лица, които се придвижвали с лек автомобил. Непознатите я въвели в заблуждение и извършили кражба на сумата от 100 лв, които се намирали в кухненско помещение. \r\nСъщия ден около 07.50 часа на тел.112 е получен сигнал от 74-годишна жителка на Лом, която съобщила, че на 27 септември около 16.00 часа три непознати жени посетили дома й и под предлог, че искат да си налеят топла вода, използвали невниманието й и извършили кражба на сумата от 1 500 лв, оставени в чекмедже на нощно шкафче в спалнята на къщата й.\r\nВ резултат на проведените оперативно-издирвателни мероприятия по „горещи следи” служители на Районно управление „Полиция” – Лом са установили извършителите на кражбите: Л.Р., Е.К. и Н.Р. и трите гражданки на Украйна. Те са направили самопризнания за извършените кражби, като Н.Р. е върнала откраднатите суми. Л.Р. и Е.К. са задържани в РУ Лом за срок от 24 ч. Работата по случая продължава.", "date": "2017.10.03", "title": "Монтана: Три украинки са обирали възрастни жени в Медковец и Лом"}
{"url": "http://www.focus-news.net/news/2017/10/03/2442292/ministar-tsetska-tsacheva-nadyavam-se-che-vseki-sadiya-prokuror-i-sledovatel-shte-se-chuvstva-predstaven-v-tozi-vissh-sadeben-savet.html", "text": "Надявам се, че всеки съдия, прокурор и следовател ще се чувства представен в този Висш съдебен съвет, избран за първи път по нови правила и при спазване на принципа „Един магистрат – един глас”. Това заяви правосъдният министър Цецка Цачева по време на церемонията по официалното встъпване в длъжност на новия Висш съдебен съвет, предаде репортер на Агенция „Фокус”. Министър Цачева припомни, че членовете от парламентарната квота са избрани с квалифицирано мнозинство. Тя се обърна към новия състав на Съвета с думите: „Тази представителност, която вие получихте, ще ви даде сили да преодолеете в голяма част недоверието на българските граждани към съдебната власт. Това противопоставяне, което наблюдаваме в последно време, не работи в интерес на съдебната власт и държавността. Обратно – засилва недоверието на гражданите в годността на системата да правораздава бързо, ефективно, справедливо, както и да гарантира равенството на всички хора пред закона”. Правосъдният министър благодари за работата на членовете, чийто мандат изтича и подчерта, че най-важната задача пред новия състав е да работи за връщането на доверието на българските граждани в правораздаването.\r\nИван ЛАЗАРОВ", "date": "2017.10.03", "title": "Министър Цецка Цачева: Надявам се, че всеки съдия, прокурор и следовател ще се чувства представен в този Висш съдебен съвет"}
{"url": "http://www.focus-news.net/news/2017/10/03/2442293/premierat-boyko-borisov-nadyavam-se-che-gkpp-kaynardzha-lipnitsa-nyama-da-e-posledniyat-granichen-punkt-koyto-shte-otkriem-zaedno-s-rumanskiya-premier.html", "text": "Надявам се, че ГКПП \"Кайнарджа - Липница\" няма да е последният граничен пункт, който ще открием заедно с румънския премиер. Това заяви след официалното откриване на обекта министър-председателят на България Бойко Борисов, предаде кореспондент на Радио „Фокус” – Варна. Днешният ден отбелязва много важен момент за връзките между България и Румъния и е следствие на много усилия от страна на двете държави. Това каза в приветственото си слово министър-председателят на Румъния Михай Тудосе. \r\nСпоред Бойко Борисов с този нов обект се дава възможност за взаимно развитие на търговия и туризъм. \"Предстои и откриването на нов мост на българо-румънската граница\", каза още той. „Днес цял ден двете правителства (румънското и българското) ще решаваме проблеми, които имаме, но изводът е, че колкото повече гранични пунктове се откриват, повече се улеснява населението, бизнеса, туризма, толкова повече се опознаваме“, каза Бойко Борисов. \r\nЖулиета НИКОЛОВА", "date": "2017.10.03", "title": "Премиерът Бойко Борисов: Надявам се, че ГКПП \"Кайнарджа - Липница\" няма да е последният граничен пункт, който ще открием заедно с румънския премиер"}
{"url": "http://www.focus-news.net/news/2017/10/03/2442294/danas-sarbiya-ruskite-mig-ove-zapochnaha-da-pristigat-v-sarbiya.html", "text": "Първите два самолета \"МиГ-29\" от специалната доставка от Русия за Сърбия са пристигнали на военното летище \"Батайница\", разположено северозападно от сръбската столица, предава електронното издание на вестник Danas.\r\nРуският Ан - 124 \"Руслан\", с който са транспортирани изтребителите, е посрещнат от министъра на отбраната Александър Вулин, началникът на Генералния щаб на сръбската армия генерал Любиша Дикович и командващия ПВО и ВВС на генерал-майор Ранко Живак.\r\nПред журналисти сръбският военен министър Вулин е заявил, че \"до петък, 6 октомври 2017 г., в Белград ще пристигнат и оставащите четири самолета, с което с гордост можем да заявим, че за първи път от 1987 г. сръбската бойна авиация получава нова техника\"..Тереза Герова", "date": "2017.10.03", "title": "Danas (Сърбия): Руските МиГ-ове започнаха да пристигат в Сърбия"}
{"url": "http://www.focus-news.net/news/2017/10/03/2442295/blagoevgrad-politsiyata-izze-kanabisovi-rasteniya-pri-proverki-na-nyakolko-adresa-v-petrich.html", "text": "Полицията иззе канабисови растения при проверки на няколко адреса в Петрич. Това съобщиха от Областната дирекция на МВР – Благоевград. При съвместно проведена вчера на територията на град Петрич акция по линия на противодействие на производството и разпространението на наркотични вещества, от полицейски служители на Районно управление „Полиция” – Петрич и сектор „БОП” при ОД на МВР – Благоевград, е извършена проверка на къща и прилежащо към нея дворно място в гр. Петрич, обитавани от 52-годишния с инициали В.Й. от Петрич. В хода на проверката в оранжерия в дворното място са намерени засадени 8 бр. тревисти растения с общо тегло около 25,080 килограма, реагиращи положително на канабис, а в къщата е намерена и иззета около 43,60 грама тревиста маса, която също е реагирала положително на канабис. По случая е образувано досъдебно производство. Работата продължава.\r\nВторият случай е станал в землището на с. Долна Рибница, където е била извършена проверка в местността Трънката. В обезлесен участък са открити засадени 77 бр. тревисти растения. След направен полеви тест, същите са реагирали положително на канабис с общо тегло около 240 килограма. За случая е уведомена Районна прокуратура – Петрич.", "date": "2017.10.03", "title": "Благоевград: Полицията иззе канабисови растения при проверки на няколко адреса в Петрич"}
{"url": "http://www.focus-news.net/news/2017/10/03/2442296/sliven-tsigulka-ot-1730-godina-shte-bade-vodeshta-atraktsiya-na-zakrivaneto-na-natsionalnoto-turne-na-tsigularite-anton-martinov-i-kremena-nikolova-v-zala-sliven.html", "text": "Цигулка от 1730 година ще звучи на сцената на зала „Сливен” тази вечер по време на закриването на националното турне на виртуозите цигулари Антон Мартинов и Кремена Николова, съобщиха организаторите на концерта. След успешни концерти в София, Пловдив, Казанлък и Бургас ,цигулковото дуо Мартинов - Николова ще закрият Националното си турне в Сливен - родния град на Кремена Николова. В Българя Антон Мартинов и Кремена Николова представят концертния вариант на уникалния си звукозаписен проект MUSIC for TWO.\r\nНа сцената на зала „Сливен” Антон Мартинова ще свири с цигулка оригинал, произведена през 1730 година от лютиера Николо Галиано в Италия. Определят Антон Мартинов като „дете чудо”. Той е роден в Москва, завършва Гнесис академия - „инкубатор за гении”, Днес той е обиколил целия свят, от 25 години живее и работи в Париж. Заради уникалния си талант, Антон Мартинов има впечатляваща музикална кариера. Всичко в музиката - от импровизация в реално време до интегрално изпълнение на 24 каприза на Паганини, му се отдава с лекота. Мартинов говори 6 езика, ръководи престижен музикален фестивал в Париж и е професор по цигулка в Кралската консерватория в Монс, Белгия. На сцената на зала „Сливен” Мартинов ще свири заедно Кремена Николова\r\nКремена Николова е родена в Сливен. От малка е определяна като дете със силно изразена идентичност и особен талант. Завършва цигулка в музикалното училище в Бургас, по-късно в Музикалната академия в София. Заради страстта си към италианската барокова музика през 2012 година заминава да живее във Венеция, Италия, където за по-малко от три години успява да създаде сама уникален по рода си Международен музикален фестивал. Фестивалът бързо се налага и се превръща е традиционно и уважавано събитие за града.\r\nАнтон Мартинов и Кремена Николова ще представят в Сливен концертния вариант на MUSIC for TWO, който обединява барокова и съвременна музика. Виртуозни произведения за две цигулки. Началото на концерта е в 19.00 часа, а мястото-  зала „Сливен”. В 13.30 часа Антон Мартинов и Кремена Николова ще се срещнат с представители на ръководството на община Сливен. Около обяд двамата музиканти ще посетят ПГПЗЕ „Захарий Стоянов”, където ще се срещнат с учениците от първата паралелка с интензивно изучаване на руски език.", "date": "2017.10.03", "title": "Сливен: Цигулка от 1730 година ще бъде водеща атракция на закриването на националното турне на цигуларите Антон Мартинов и Кремена Николова в зала „Сливен”"}
{"url": "http://www.focus-news.net/news/2017/10/03/2442297/sport-mariya-sharapova-se-klasira-za-tretiya-krag-na-turnira-v-pekin.html", "text": "Мария Шарапова победи с 6:4, 4:6, 6:1 сънардоничката си Екатерина Макарова и се класира за третия кръг на турнира в Пекин след мач, продължил два часа и 14 минути. В следващия кръг бившата световна номер едно ще играе срещу Магдалена Рибаркова.\r\nВ друг мач Дария Касаткина победи с 6:4, 7:5  Лара Аруабарена. В следващия кръг тя ще играе срещу победителката от двубоя Агнешка Радванска-Жан Шуай.", "date": "2017.10.03", "title": "Спорт: Мария Шарапова се класира за третия кръг на турнира в Пекин"}
{"url": "http://www.focus-news.net/news/2017/10/03/2442298/pazardzhik-verizhna-katastrofa-e-stanala-v-rayona-na-96-km-na-magistrala-trakiya-postradal-e-edin-chovek.html", "text": "Катастрофа е станала преди минути на автомагистрала „Тракия“ в района на 96-ти километър в платното по посока за София. Това каза за Радио „Фокус“ – Пазарджик говорителят на ОДМВР Мирослав Стоянов. Той обясни, че въпреки наличието на всички обозначения с пътни знаци и маркировка водач на микробус се е блъснал в камион и микробус на фирмата, извършваща ремонтни дейности в този участък. „От разпилените знаци са се блъснали и още две леки коли пътуващи в съседното платно. По първоначални данни има един пострадал човек. Към мястото пътуват допълнително екипи на „Пътна полиция“, пожарната и линейка“, уточни Стоянов. Той каза още, че автомагистралата е проходима само в аварийната лента. „Водачите трябва да шофират с повишено внимание и да спазват стриктно указанията на регулиращите движението полицейски служители“, добави Стоянов.\r\nВаня НИКОЛОВА", "date": "2017.10.03", "title": "Пазарджик: Верижна катастрофа е станала в района на 96 км на магистрала „Тракия“, пострадал е един човек"}
{"url": "http://www.focus-news.net/news/2017/10/03/2442299/gencho-genchev-kmet-na-obshtina-svishtov-remontirat-se-nyakolko-osnovni-ulitsi-i-detski-ploshtadki-v-grada.html", "text": "Текат ремонти по няколко основни улици в град Свищов. Те вървят паралелно с мащабните реконструкции, които са финансирани чрез Инвестиционната програма на града. Това каза в предаването „Добре дошли в Свищов“ на Радио „Фокус“ – Велико Търново кметът на Община Свищов Генчо Генчев. Цялостно бяха реконструирани и няколко детски площадки в крайдунавския град. „Съоръженията се намират в различни краища на гарда. По отношение на ремонтите – става въпрос за различни улици, които също се намират на територията на Свищов. Една от значимите отсечки за жителите на града е улицата, преминаваща покрай училището „Николай Катранов“, която свързва пристанището с централната градска част на Свищов. Там през миналата година беше реконструирана част от тротоара, а през тази – направихме и другата. Сега предстои цялостното преасфалтиране на този участък“, обясни Генчо Генчев. Той уточни, че са подменени и водопроводните връзки към блоковете. Предстои изкърпване на дупки и ремонт на други улици, които са заложени в поименния списък на Община Свищов, по Капиталовата програма.\r\nЛуиза ТРАНЧЕВА", "date": "2017.10.03", "title": "Генчо Генчев, кмет на Община Свищов: Ремонтират се няколко основни улици и детски площадки в града"}
{"url": "http://www.focus-news.net/news/2017/10/03/2442300/prezidentat-rumen-radev-kam-noviya-sastav-na-vss-badete-aktivni-uchastnitsi-v-otstoyavaneto-na-nezavisimostta-na-sadebnata-vlast.html", "text": "Бъдете активни участници в един непрекъснат процес на отстояване на независимостта на съдебната власт и достойнството на всеки един магистрат. Това се посочва в поздравителния адрес на президента Румен Радев, изпратен по повод  встъпването в длъжност на новия състав на ВСС и прочетен от министъра на правосъдието Цецка Цачева по време на официалната церемония, предаде репортер на Агенция „Фокус”. „Независимата съдебна власт има изключително важна роля за гарантиране на демократичните устои на нашата държава и за защита на правата и свободите на гражданите и техните организации. Справедливостта за гражданите и ефективната система на правораздаване са сред моите приоритети като президент на Република България и като неин гражданин. Воден от разбирането, че високият морал, прозрачността и професионализмът са основни признаци в работата на правосъдната система, ВСС е институцията, гаранция за независимостта на съдебната власт”, се посочва в поздравителния адрес на държавния глава. „С последните промени на Конституцията този орган черпи нова легитимност. Тя произлиза от новия си начин на съставяне – с пряк избор от всички съдии, прокурори и следователи и с квалифицирано мнозинство от народните представители. Много важно е съветът да съумее да запази тази легитимност и доверието, с което тя е съпроводена”, се казва още в поздравителния адрес. В него държавният глава обръща внимание и на факта, че от новия състав на ВСС всички очакват издигане и насърчаване на подготвени магистрати, с високи морални качества.\r\nИван ЛАЗАРОВ", "date": "2017.10.03", "title": "Президентът Румен Радев към новия състав на ВСС: Бъдете активни участници в отстояването на независимостта на съдебната власт"}
{"url": "http://www.focus-news.net/news/2017/10/03/2442301/blagoevgrad-izlozhba-da-posluzha-narodu-si-daritelstvo-za-obrazovanie-traditsiya-i-savremennost-be-otkrita-v-sgradata-na-obshtinata.html", "text": "Фото-документална изложба „Да послужа народу си…. Дарителство за образование – традиция и съвременност” бе открита официално във фоайето на Община Благоевград. Това съобщиха от пресцентъра на Община Благоевград. Експозицията бе представена от Симона Митова началник-отдел „Образование“, която поздрави участниците и приветства гостите от името на кмета на Община Благоевград д-р Атанас Камбитов. Проф. д. с. н. Валентина Михайлова и гл. ас. д-р Петър Първанов, които са част от екипа на проекта, благодариха за сътрудничеството и отличното взаимодействие по осъществяването на тази изложба и за предоставената възможност тя да бъде експонирана в сградата на Общината.\r\nИзложбата представя във фотографии, документи и текстове богатата традиция на дарителство за българското образование. Материалите са непознати и са издирени от големите български архивохранилища, библиотеки и стари периодични издания.\r\nИзложбата е подготвена в рамките на изпълнението на научен проект на тема „Култура на дарителство в сферата на образованието: социални, институционални и личностни измерения”, финансиран от Фонд „Научни изследвания“. Интердисциплинарният характер на проекта дава възможност в изложбата да бъдат представени както историческите измерения на дарителството, така и негови съвременни прояви. В 24 табла оживяват ликовете на достойни, но забравени българи, дали своя принос за просперитета и просветното издигане на нацията. Изложбата може да бъде разгледана до 20 октомври.", "date": "2017.10.03", "title": "Благоевград: Изложба “Да послужа народу си…. Дарителство за образование – традиция и съвременност” бе открита в сградата на Общината"}
{"url": "http://www.focus-news.net/news/2017/10/03/2442302/afp-palestinskoto-pravitelstvo-zasedava-v-gaza-za-parvi-pat-ot-2014-g-nasam.html", "text": "Палестинският кабинет се срещна в Газа във вторник за първи път от 2014 г. насам, предприемайки по този начин още една стъпка към международно признаване на палестинската власт в района, предава AFP. \r\nВъв встъпителната си реч премиерът Рами Хамдалах поднови обещанието си да сложи край на разделението между ислямисткото движение \"Хамас\", което контролира Ивицата Газа и неговата правителство, базирано на Западния бряг, предаде кореспондент на агенцията.Тереза Герова", "date": "2017.10.03", "title": "AFP: Палестинското правителство заседава в Газа за първи път от 2014 г. насам"}
{"url": "http://www.focus-news.net/news/2017/10/03/2442303/turskiyat-vanshen-ministar-kam-barzani-vse-oshte-ne-e-kasno-da-se-popravi-greshkata-s-referenduma.html", "text": "Министърът на външните работи Мевлют Чавушоглу отново се спря на „спорния” референдум за независимост в Северен Ирак и за пореден път отправи призив към лидера на иракските кюрди Масуд Барзани да „поправи тази грешка”, предаде Анадолската агенция. „Все още нещата не за излезли извън контрол. Ако процесът се стопира, връзките на кюрдите с Багдад и с нас ще се нормализират. Ще се отнасяме към тях пак по този начин, по който се отнасяхме и в миналото.”, гарантира турският външен министър, цитиран от агенцията.\r\nМевлют Чавушоглу направи и много важни изявления в навечерието на утрешната визита на президента Реджеп Тайип Ердоган в Техеран: „Много сериозна, чудовищна грешка е  Иран напълно да се игнорира и зачертава, поради исканията на една държава; както и Техеран да се изолира или да се притиска в ъгъла”, посочва още Анадолската агенция. Георги Димов", "date": "2017.10.03", "title": "Турският външен министър към Барзани: Все още не е късно да се поправи „грешката” с референдума"}
{"url": "http://www.focus-news.net/news/2017/10/03/2442304/gerb-stara-zagora-prizova-delyan-dobrev-da-preosmisli-ostavkata-si.html", "text": "Делян Добрев да преосмисли своята оставка и да не се остава емоциите да го водят. Това заяви областният координатор на ГЕРБ в Стара Загора Пламен Йорданов на пресконференция заедно с народните представители Емил Христов, Маноил Манев и Радостин Танев, съобщиха от пресцентъра на партията. „Откакто е в политиката, партия ГЕРБ налага нов морал и доказателство за това е, че всеки един, който не е коректен в своите политически действия, се оттегля. Това е нещо, което в БСП никога не се случва. Този морал в момента се използва от опонентите ни за отстрелване на хора и това е недопустимо“, подчерта областният координатор на ГЕРБ.\r\n„Очаквам БСП, в лицето на Корнелия Нинова, да започне да търси роднини на хора, които не са родени“, допълни Маноил Манев. Той подчерта, че вярва много повече на Делян Добрев отколкото на Елена Йончева.\r\n „ГЕРБ изпълнява предизборните си обещания – минималните пенсии са увеличени, стартира програмата „Родители в заетост“, за децата за които няма места в детските ясли и градини. Работи се, а това не се харесва на БСП, чиято опорна точка е да се говори как правителството не работи“, посочи на свой ред Емил Христов. Той обяви, че онова, което е обещано в Стара Загора се изпълнява. Прави се пътят към Гурково, който бе в много тежко състояние, започва изпълнението и на проекта за отсечката Стара Загора – Раднево. В Община Стара Загора по „Региони в растеж“ се ремонтират  основно училища и детски градини на стойност малко над 14 млн. лв. Подадени са и шест проекта в социалната сфера. \r\n \t„ГЕРБ спазва обещанията си и поредното доказателство е започналата през миналата седмица програма „Родители в заетост““, посочи Радостин Танев. Той обяви, че заявления вече се подават в бюрата по труда, и че от програмата могат да се възползват родители, които искат да започнат или да се върнат на работа, а за децата им не е имало място в яслата или детската градина. „20 млн. лв. се насочват директно към млади семейства, а детегледачи могат да бъдат бабите или дядовците на децата, или одобрени от самите родители безработни хора“, подчерта старозагорският народен представител. \r\n \tОтносно предстоящото разглеждане на доклада за „Грипените“ в Народното събрание, Емил Христов, който е председател на Временната комисия за проучване на процедурата по избор на нов изтребител, посочи, че са установени смущаващи факти и обстоятелства. „Комисията препоръчва на НС да направи препоръки към Министерството на отбраната за корекция на документите, които са дали необосновано предимство на една от офертите, и са станали причина един от участниците да бъде дисквалифициран“, подчерта народният представител. Препоръчва се също така да се започне отново процедурата, от внасянето на проекта за инвестиционен разход в НС, като бъдат разгледани и новопостъпили оферти и за новопроизведени самолети, които са били известни към момента на вземане на решение. \r\n  \t„Новият политически сезон на 44-тото НС започна с динамична работа по комисиите, с работни групи, широки формати. Има останала доза болшевизъм в БСП, която в зала се променя коренно когато види камерите. Във вътрешната комисия след първо четене са промените в Закона за вътрешните работи, в които има важни текстове свързани с миграцията и децата мигранти. Работи се върху съществени промени и в Закона за движение по пътищата, в Закона за МВР“, подчерта народният представител Маноил Манев.\r\n \tКомисията за българите в чужбина работи активно и върху законопроекта, който ще даде възможност на българите зад граница, които са в процедура за получаване на българско гражданство, да получават т.нар. синя карта. „С нея те ще имат възможност да работят в България, докато трае процедурата за гражданство“, обясни още Манев", "date": "2017.10.03", "title": "ГЕРБ-Стара Загора призова Делян Добрев да преосмисли оставката си"}
{"url": "http://www.focus-news.net/news/2017/10/03/2442305/kyustendil-trudovite-inspektori-v-oblastta-izvarshvat-zasileni-proverki-v-zemedelskiya-sektor.html", "text": "Трудовите инспектори в Кюстендил извършват засилени проверки в земеделския сектор. Това каза за Радио „Фокус” – Кюстендил инж. Валентин Златински, директор на Дирекция „Инспекция по труда” – Кюстендил. По думите му в момента акцентът е поставен върху производителите на картофи. Инспекторите проверяват дали с наетите работници са сключени трудови договори, без значение дали те са еднодневни, срочни или безсрочни. „Необходимо е всеки нает работник за прибиране на селскостопанската продукция да има трудово правоотношение с работодателя”, каза инж. Валентин Златински. По думите му до момента не са открити нарушения в сектора. „Имаме земеделски производител, който миналата година наемаше работници с еднодневни трудови договори, а сега е сключил с тях постоянни”, каза Валентин Златински. Малко над 1300 са регистрираните еднодневни трудови договори в региона.\r\nВенцеслав ИЛЧЕВ", "date": "2017.10.03", "title": "Кюстендил: Трудовите инспектори в областта извършват засилени проверки в земеделския сектор"}
{"url": "http://www.focus-news.net/news/2017/10/03/2442306/veliko-tarnovo-narodniyat-predstavitel-ot-gerb-stanislava-stoyanova-pozdravi-studenti-i-prepodavateli-ot-vtu-po-povod-otkrivaneto-na-akademichnata-godina-v-universiteta.html", "text": "Народният представител от ГЕРБ - Велико Търново и член на Комисията по образованието и науката в Народното събрание Станислава Стоянова уважи откриването на академичната година във Великотърновския университет „Св. св. Кирил и Методий”. Това съобщиха от пресцентъра на ПП ГЕРБ. Депутатът поздрави ректора проф. Христо Бонджолов, преподавателите и студентите и им пожела да не спират да преследват мечтите си в сферата на науката. \r\n„Събирайте трудно, бавно и целенасочено вашите песъчинки академично знание. Бъдете смели в това усилие, за да превърнете малките стъпки в успешна кариера. Четете непрекъснато, уважавайте академичния дух и не забравяйте, че колкото повече врати отваряте, толкова повече остават неотворени”, посъветва първокурсниците народният представител от ГЕРБ Станислава Стоянова.\r\nСлед официалната церемония тя лично отправи пожеланията си за успех и добър резултат към десетки студенти и преподаватели във Великотърновския университет.", "date": "2017.10.03", "title": "Велико Търново: Народният представител от ГЕРБ Станислава Стоянова поздрави студенти и преподаватели от ВТУ по повод откриването на академичната година в университета"}
{"url": "http://www.focus-news.net/news/2017/10/03/2442307/kyustendil-vazpitanitsi-na-detska-gradina-slantse-uchastvaha-v-natsionalnata-kampaniya-da-pazim-detsata-na-patya.html", "text": "Деца от Кюстендил участваха в националната кампания „Да пазим децата на пътя”, предаде репортер на Радио „Фокус” – Кюстендил. Възпитаници на Детска градина „Слънце” посетиха сектор „Пътна полиция”, където бяха посрещнати от началника на сектора Радослав Боюклийски. Децата показаха своите познания по отношение на правилата за движение, безопасно пресичане на улицата, светофарните сигнали и други. „Важно е да научат, че улицата не е място за игра, както и това, че задължително трябва да се возят на задната седалка в автомобила и да ползват колани, като родителите си”, каза Радослав Боюклийски. Децата получиха подаръци от пътните полицаи.\r\nВенцеслав ИЛЧЕВ", "date": "2017.10.03", "title": "Кюстендил: Възпитаници на Детска градина „Слънце” участваха в националната кампания „Да пазим децата на пътя”"}
{"url": "http://www.focus-news.net/news/2017/10/03/2442308/veliko-tarnovo-bivsheto-uchilishte-aleko-konstantinov-v-svishtov-se-prevarna-v-dom-za-chast-ot-sotsialnite-uslugi-v-obshtinata.html", "text": "В Дом за част от социалните услуги на Община Свищов се превърна бившето училище “Алеко Константинов“ в града. Там към момента се реализират шест подобни дейности. Това каза в предаването „Добре дошли в Свищов“ на Радио “Фокус“ – Велико Търново Ася Михайлова, директор на Центъра за обществена подкрепа в град Свищов. Тя припомни, че учебното заведение е закрито през 2009 година, а от скоро се използва и като база за развитие на социалната политика на местната администрация. “Помещението е предоставено безвъзмездно от Община Свищов. В сграда се помещава Дневен център за деца с увреждания, Център за социална рехабилитация и интеграция на лица с увреждания над 18 години, Център за обществена подкрепа, Домашен социален патронаж. Там се реализира и проекта „Независим живот“, който също предоставя услуги на лица с увреждания“, обясни Ася Михайлова и подчерта, че преди броени дни е разкрита и още една нова услуга – Социално – консултативен център за хора с увреждания. Основната му цел е да подкрепя безработни, лица с увреждания и членовете на техните семейства. “Услугата предлага пакет от стимулиращи дейности в това число индивидуално социално и психологическо консултиране и подкрепа за повишаване на самооценката, промяна в нагласите и овластяване; информиране, консултиране и ориентиране с цел подпомагане на лицата при избора им на подходяща професия; мотивационни тренинги и обучения за придобиване на пригодност за заетост, умения за независим живот, за търсене на работа и поддържане на добра работна репутация“, посочи още социалният работник. Тя коментира и, че 15 лица с увреждания, след ползване на услуга в Социалния център ще започнат работа по трудов договор, като градинари и охранители от 1 юни 2018 година.\r\nЛуиза ТРАНЧЕВА", "date": "2017.10.03", "title": "Велико Търново: Бившето училище “Алеко Константинов“ в Свищов се превърна в Дом за част от социалните услуги в общината"}
{"url": "http://www.focus-news.net/news/2017/10/03/2442309/zam-predsedatelyat-na-parlamenta-yavor-notev-obshtestvoto-ochakva-reshenie-na-svoite-problemi-i-e-obarnalo-vzor-kam-sadebnata-sistema.html", "text": "Обществото очаква решение на своите проблеми и е обърнало взор към съдебната система. Това заяви Явор Нотев – заместник-председател на 44-то Народно събрание, в словото си по време на официалната церемония по встъпване в длъжност на новия състав на Висшия съдебен съвет, предаде репортер на Агенция „Фокус”. Нотев пожела на новите членове на Съвета да се ръководят изцяло от принципите на правото в своята работа. „Да бъдете честни, да бъдете почтени. Да не допускате влияние – политическо, икономическо или каквото и да било друго, при вземането на окончателните решения. Ако вие не допуснете такова влияние или въздействие, то няма да ви споходи. Впоследствие няма да има съмнение, че по някакъв начин е въздействано върху вашата свободна воля, защото вие изначално ще сте го изгонили от храма на правосъдието”, заяви зам.-председателят на парламента. По думите му промените в съдебната система трябва да продължат да следват своя ход. „Те са тези, които ще ни доведат до заслуженото място в семейството на европейските народи”, завърши речта си Нотев. \r\nИван ЛАЗАРОВ", "date": "2017.10.03", "title": "Зам.-председателят на парламента Явор Нотев: Обществото очаква решение на своите проблеми и е обърнало взор към съдебната система"}
{"url": "http://www.focus-news.net/news/2017/10/03/2442310/varna-apelativniyat-sad-potvardi-aresta-na-razsledvan-za-razkritata-narkooranzheriya-kray-novi-pazar.html", "text": "Апелативният съд във Варна потвърди първоначалния арест на В. Чобанов, привлечен като обвиняем за държане с цел разпространение на наркотични вещества и за отглеждане на марихуана в наркооранжерия. Това съобщиха от пресслужбата на Апелативния съд . Втората съдебна инстанция остави без уважение жалбата на обвиняемия срещу определение на Шуменския окръжен съд от миналата седмица, с което му е била определена най-тежката мярка за процесуална принуда.\r\nНаркооранжерията била разкрита в стопанска постройка в землището на Нови пазар. Криминалисти от ОД на МВР в Шумен открили и иззели при претърсването 77 саксии с канабисови растения в различен стадий на развитие, вентилационно, отоплително и поливно оборудване. Намерените растения марихуана били с височина между 50 и 80см. От друго помещение на наркооранжерията иззели  препарати за растителна защита, съоръжения и торове. Постройката била собственост на обвиняемия. Органите на реда открили там два плика зелена тревиста маса с тегло близо 340 г. \r\nДнес защитата на Чобанов оспори законността на ареста и представи договор, с който помещенията били отдавани под наем на друго лице. Адвокатът намира, че липсват категорични доказателства, които да направят обвиняемия съпричастен към престъпленията, за които е привлечен към наказателна отговорност.\r\nПрокуратурата поиска арестът на Чобанов да бъде потвърден и на свой ред се позова на събраните гласни свидетелства и веществени доказателства.\r\nСъставът на Варненския апелативен съд сподели като законосъобразни и обосновани аргументите, с които ОС – Шумен е определил първоначалния арест на 39 годишния обвиняем. Макар и в начален етап, разследващите са събрали достатъчно гласни, писмени и други свидетелства и материали, които обосновават предположението, че Венцеслав е съпричастен към притежанието на наркотичните вещества, отглеждани в разкритата наркооранжерия. Фактът, че обвиняемият е бил осъждан няколко пъти за престъпления против личността, а при задържането е оказал съпротива на органите на реда, води и този съд до извода, че е реална опасността да се укрие или да извърши престъпление.\r\nОпределението на Варненския апелативен съд, с което се потвърждава първоначалния арест на Венцеслав Чобанов, обвиняем за държане с цел разпространение на наркотични вещества и за отглеждане на марихуана в наркооранжерия не подлежи на обжалване.", "date": "2017.10.03", "title": "Варна: Апелативният съд потвърди ареста на разследван за разкритата наркооранжерия край Нови пазар"}
{"url": "http://www.focus-news.net/news/2017/10/03/2442311/faz-v-berlin-obezvrediha-250-kilogramova-bomba.html", "text": "Близо 14 часа след откриването й, сапьори от берлинската полиция обезвредиха успешно 250-килограмова бомба от Втората световна война, съобщава националният ежедневник Die Frankfurter Allgemeine Zeitung.\r\nОбезвреждането на снаряда е завършено в нощта срещу вторник, след което на гражданите от евакуираните прилежащи райони е било позволено да се завърнат по домовете си, става ясно от съобщение, разпространено от пожарните и полицейските служби във федералната германска столица. \r\n„Нашите колеги от регионалната криминална полиция унищожиха бомбата от Втората световна война в квартал „Шьонеберг\", написа берлинската полиция в социалната мрежа „Туитър“. На жителите е било позволено да се завърнат в апартаментите си веднага след това. Откриването на бомбата наложи редица ограничения за обществения транспорт. Обезвреждането й започна час след полунощ (местно време) и продължи около половин час. .Тереза Герова", "date": "2017.10.03", "title": "FAZ: В Берлин обезвредиха 250-килограмова бомба"}
{"url": "http://www.focus-news.net/news/2017/10/03/2442312/silistra-oblastniyat-koordinator-na-gerb-todor-todorov-organizira-priemna-za-zhitelite-na-obshtina-dulovo.html", "text": "Областният координатор на ГЕРБ – Силистра Тодор Тодоров организира приемен ден на 6 октомври за жителите на община Дулово, съобщиха от пресцентъра на партията. Приемният ден ще се проведе от 16:00 до 18:00 часа в общинския офис на партията на улица „Васил Левски“ №7, ет.2 (срещу полицията).", "date": "2017.10.03", "title": "Силистра: Областният координатор на ГЕРБ Тодор Тодоров организира приемна за жителите на община Дулово"}
{"url": "http://www.focus-news.net/news/2017/10/03/2442313/pazardzhik-patuvashtite-po-magistrala-trakiya-v-posoka-sofiya-se-otklonyavat-po-patya-plovdiv-pazardzhik-zaradi-katastrofata-v-rayona-na-96-km.html", "text": "В резултат на станалата в района на 96 - 97 км катастрофа, магистрала „Тракия“ е проходима само в една лента за движение. Това съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той уточни, че за да не се образуват задръствания, се препоръчва водачите, пътуващи от Пловдив за София да се отбиват по стария път Пловдив - Пазарджик и от там през пътен възел „Гелеменово“ да се включват в автомагистрала „Тракия“. Катастрофирал е микробус, който се е блъснал в камион и микробус на фирмата, извършваща ремонтни дейности в този участък. От разпилените знаци са се блъснали и още две леки коли пътуващи в съседното платно, пострадал е един човек.\r\nВаня НИКОЛОВА", "date": "2017.10.03", "title": "Пазарджик: Пътуващите по магистрала „Тракия“, в посока София, се отклоняват по пътя Пловдив - Пазарджик заради катастрофата в района на 96 км"}
{"url": "http://www.focus-news.net/news/2017/10/03/2442314/pobeditelyat-v-konkursa-za-proekt-zaslonat-2050-shte-bade-obyaven-v-detskiya-ekostatsionar-beli-brezi-v-priroden-park-vitosha.html", "text": "Победителят в конкурса за проект „Заслонът 2050“ ще бъде обявен в 18.00 часа в Детския екостационар „Бели брези“ в Природен парк „Витоша“, съобщиха от пресцентъра на Изпълнителната агенция по горите. Всичко започна през месец май 2017 г. по инициатива на дружеството МОМЕРИН на арх. Андрея Момерин. Възложител на конкурса е Дирекцията на Природен парк „Витоша“, съвместно с BRING (The building innovators group) и МОМЕРИН (BREEAM - лицензиран оценител).\r\nИдеята е да се възстанови малък заслон с размери 3 х 4 метра, изграден преди 50 години в местността Три кладенци на Витоша, от който са останали само част от основите, като в същото време се демонстрира архитектура на бъдещето с използването на съвременни, устойчиви материали, които не замърсяват околната среда. Новият заслон ще бъде изграден, сглобен тренировъчно, поставен, ползван и разрушен след време без да нанася поражения на природата, с която сме свързани. Той ще бъде изграден по принципите и методите на устойчивото строителство и архитектура, в суровите условия на планината, на близо 2000 м н.в. \r\nПред участниците в конкурса бяха поставени задължителни условия, на които трябваше да отговарят проектните им предложения, сред които: възможност за зареждане на малки електронни устройства, достъп до интернет, съхранение на електроенергия, достъп до материали за първа медицинска помощ, достъп до важна туристическа информация, наличие на сигнализация при мъгла.\r\nДо финала достигнаха 5 проекта.\r\nПредставените 17 проектни предложения бяха оценявани на три етапа. \r\nПървият етап на оценка беше поверен на компетентно жури в състав: геологът и полярен изследовател проф. д-р Христо Пимпирев, ландш. арх. Снежана Петрова - директор на ДПП „Витоша“, арх. Борислав Игнатов - председател на КАБ, арх. Мартин Христов - зам.-председател на КАБ, Теренс Бекет - BREEAM експерт и Красимир Стоянов - преподавател по туризъм в НБУ.\r\nОрганизаторите дадоха възможност и на основните ползватели на заслона – туристите - също да участват в избора на окончателния проект. Това се случи на втория етап на оценка на Черни връх на 27 август т.г. и тази дата не беше случайно избрана. На 27 август 1895 г. се е състояло първото организирано изкачване на Черни връх, поставило началото на организирания туризъм в България. Всяка година в края на месец август на витошкия първенец се събират туристи от цялата страна, за да отдадат почитта си към Алеко Константинов – Щастливеца, по чиято идея се е състояло първото изкачване на върха. Процесът на гласуване през втория етап продължи до 15 септември. \r\nТретият етап на оценка беше осъществен от учениците от 5 „а“ клас на столичното 38-мо ОУ „Васил Априлов“. Децата също излъчиха своя фаворит на 26 септември, когато проектантите се срещнаха с учениците и отговаряха на техните въпроси.", "date": "2017.10.03", "title": "Победителят в конкурса за проект „Заслонът 2050“ ще бъде обявен в Детския екостационар „Бели брези“ в Природен парк „Витоша“"}
{"url": "http://www.focus-news.net/news/2017/10/03/2442315/poyavi-se-parvata-zabradena-kursantka-vav-vissheto-uchilishte-na-suhopatnite-voyski-v-turtsiya.html", "text": "След като беше „либерализирано” носенето на забрадки в турските въоръжени сили, вече се появи и първата забрадена курсантка във Висшето училище на сухопътните войски, предаде електронното издание на вестник „Джумхуриет”. По време на церемонията за откриването на новата  2017-2018 учебна година именно тя бе в центъра на вниманието и на обективите на всички медии. На церемонията присъства и министърът на националната отбрана Нуреттин Джаникли. \r\nПреди това Висшето училище на ВВС също прие за курсант забрадена жена – Мевре Гюрбюз, посочва още изданието.. Георги Димов", "date": "2017.10.03", "title": "Появи се първата забрадена курсантка във Висшето училище на сухопътните войски в Турция"}
{"url": "http://www.focus-news.net/news/2017/10/03/2442316/d-r-emil-mladenov-kt-podkrepa-vratsa-250-dushi-ot-meditsinskiya-personal-na-vrachanskata-bolnitsa-izlyazoha-na-protest.html", "text": "250 души от медицинския персонал на Врачанската болница излязоха на протест. Това каза за Радио „Фокус“ – Видин д-р Емил Младенов, председател на синдикалната организация към КТ „Подкрепа“ в болницата. Той посочи, че протестът е заради неизплатени заплати. Преди дни в края на месец септември медицинският персонал е получил 50% от работната заплата за месец юли и все още очакваме и една заплата от миналата година. „Липсата на перспектива за редовно изплащане на трудовите възнаграждения и за нормалната работа на болницата, поради големите задължения, които има предизвика огромна вълна от недоволство и хората бяха изправени на границата на самоконтрола – настъпва студен сезон и всеки си има своите финансови отговорности. До това състояние се стигна защото болницата от няколко години върви надолу, увеличава се размерът на задълженията и отсъства политика както на ниво управител така и на ниво принципал на болницата, която да доведе до промяна в тенденцията“, каза д-р Младенов. Според него огромните задължения са задушили болницата финансово и тя не е в състояние да си изплаща заплатите на персонала. В тази ситуация апелът на работещите във Врачанската болница е да се намери спешно институционално решение, което да гарантира редовното изплащане на заплатите. „Това ще успокои хората и ще нормализира работата в болницата и ще доведе до по нататъшни действия за решаване въпросите на дълга. Областните болници като Врачанската, Видинската и Монтанската са част от националната сигурност на страната и не трябва да се продължава с тяхното обезкървяване, непрекъснато отнемане на функции и привличане на кадри в други частни болници. Липсата на кадри и капацитет в държавните болници ще превърне здравната ни система в символика на онова, което е било смачкано“, добави д-р Младенов. 12 млн. лв. е дългът на МБАЛ „Христо Ботев“ – Враца, като неговият размер надвишава значително капитала на дружеството. Дългът на болницата е натрупан за последните 8 години, 600 души е медицинският персонал на болницата.\r\nАнна ЛОЗАНОВА", "date": "2017.10.03", "title": "Д-р Емил Младенов, КТ „Подкрепа“ - Враца: 250 души от медицинския персонал на Врачанската болница излязоха на протест"}
{"url": "http://www.focus-news.net/news/2017/10/03/2442317/dimitar-uzunov-kam-novite-chlenove-na-vss-tryabva-da-prodalzhite-utvarzhdavaneto-na-evropeyskite-standarti-v-pravorazdavaneto.html", "text": "Трябва да продължите утвърждаването на европейските стандарти в правораздаването. Това заяви представляващият на VII състав на ВСС Димитър Узунов, обръщайки се към новите членове на Висшия съдебен съвет по време на официална церемония по встъпването им в длъжност, предаде репортер на Агенция „Фокус”. „В този тържествен момент на символично предаване на ръководството на съдебната система посрещаме личностите, на които магистратурата и Народното събрание на Република България повериха развитието ѝ в следващите години. Бих искал да ви поздравя за спечеленото доверие”, обърна се Узунов към встъпващите в длъжност членове на Съвета. „Вашият състав отбелязва нов етап в дейността на ВСС, тъй като част от вас бяхте избрани, за първи път, пряко от българските съдии, прокурори и следователи”, допълни още той. Узунов подчерта, че една от основните задачи пред новия ВСС остава реформата на Съдебната карта, въвеждането на електронното правосъдие и отстояването на независимостта на магистратите. \r\nИван ЛАЗАРОВ", "date": "2017.10.03", "title": "Димитър Узунов към новите членове на ВСС: Трябва да продължите утвърждаването на европейските стандарти в правораздаването"}
{"url": "http://www.focus-news.net/news/2017/10/03/2442318/veliko-tarnovo-stopanskata-akademiya-v-svishtov-realizira-proekt-za-stimulirane-na-malkite-i-sredni-proizvoditeli-ot-regiona.html", "text": "Проект, чиято основна цел е стимулирането на малките и средни производители от региона, реализира Стопанска академия „Д. А. Ценов“. Партньори в осъществяване на инициативата са Община Свищов, неправителствени и правителствени организации, както и представители на местния бизнес. Това каза в предаването „Добре дошли в Свищов“ на Радио „Фокус“ – Велико Търново доц. Марина Николова, ръководител катедра „Аграрна икономика“ във висшето учебно заведение. В рамките на проекта в Свищов ще се проведе първия по рода си Есенен фермерски пазар. Той ще е придружен с кръгла маса, на която ще се обсъдят проблемите и възможностите за изграждане на регионални фермерски пазари. „Фермерските пазари не са нещо ново и непознато в развитието на обществата. Земеделските продукти на фермерските пазари се подсигуряват от стопанства с малки мащаби, като основният двигател за развитие на местните пазари са изискванията на съвременния потребител. Възраждането на тези пазари е свързано със задоволяване нуждите от продукти с по-добро качество и запазени автентични вкусове от „градината на баба“, „спомените за храната от моето детство“ или убедеността на хората, че само на тези места могат да намерят продукти с уникални качества, различни от индустриалната „безвкусица“, алтернатива на храната от големите търговски мрежи“, обясни доц. Николова. И двете събития ще се проведат в петък – на 6 октомври. Фермерският пазар, в който се очаква да се включат над 30 изложители, ще започне в 11.00 часа и ще продължи през целия ден. На него ще се предлагат различни био продукт, като освен плодове и зеленчуци, ще има различни сладка, хлябове, мед и пчелни продукти, ядки и други. Кръглата маса е насрочена за 14.00 часа.\r\nЛуиза ТРАНЧЕВА", "date": "2017.10.03", "title": "Велико Търново: Стопанската академия в Свищов реализира проект за стимулиране на малките и средни производители от региона"}
{"url": "http://www.focus-news.net/news/2017/10/03/2442319/pernik-obshtinskite-savetnitsi-ot-gerb-organizirat-priemen-den-v-kv-iztok.html", "text": "Общинските съветници от ГЕРБ Ивайло Богданов и Мирослава Николова организират приемен ден за граждани в кв. „Изток“ на 4 октомври, сряда, от 18.00 часа, съобщиха пресцентъра на партията. Приемната ще се състои в офиса на партията в кметство „Изток“ на улица „Благой Гебрев“ №20. Общинските съветници са членове на Постоянните комисии „Бюджет, финанси и европроекти” и „Икономически въпроси, стопанска политика и инвестиции” в Общинския съвет.\r\nСигнали, мнения, становища и въпроси могат да бъдат подавани и по електронен път на имейл едрес savetnici_gerb_pk@abv.bg, както и на адрес: гр. Перник, пл. „Св. Иван Рилски” №1, адресирано до представителите на ГЕРБ в Общински съвет-Перник.", "date": "2017.10.03", "title": "Перник: Общинските съветници от ГЕРБ организират приемен ден в кв. „Изток“"}
{"url": "http://www.focus-news.net/news/2017/10/03/2442320/pazardzhik-dvizhenieto-pri-km-94-na-magistrala-trakiya-se-izvarshva-v-aktivnata-lenta-poradi-katatsrofa.html", "text": "Движението по автомагистрала „Тракия” при км 94, в посока София, се осъществява в активната лента поради пътнотранспортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, спазвайки указанията на служителите на „Пътна полиция”.", "date": "2017.10.03", "title": "Пазарджик: Движението при км 94 на магистрала „Тракия” се извършва в активната лента поради катастрофа"}
{"url": "http://www.focus-news.net/news/2017/10/03/2442321/voa-motivite-na-streletsa-ot-las-vegas-ostavat-neizvestni-za-politsiyata.html", "text": "Полицията в западния американски щат Невада продължават разследването на трагедията в Лас Вегас, където нападател отне живота на 59 души и рани 527 други, предава радио Voice of America.\r\nКъм момента мотивите на 64-годишния Стивън Падок остават мистерия за разследващите власти. Все още няма версия, която да обяснява какво е накарало нападателя да открие стрелба по 22 хил. души, събрали се за концерт на кънтри звезда. Тереза Герова", "date": "2017.10.03", "title": "VOA: Мотивите на стрелеца от Лас Вегас остават неизвестни за полицията"}
{"url": "http://www.focus-news.net/news/2017/10/03/2442322/d-r-kaloyan-metodiev-politolog-situatsiyata-sled-referenduma-v-kataloniya-e-napregnata-i-dinamichna-a-za-samata-ispaniya-vzrivoopasna.html", "text": "Ситуацията след референдума в Каталония е напрегната и динамична, а за самата Испания взривоопасна. Това коментира за Радио „Фокус“ – Пирин политологът д-р Калоян Методиев по повод допитването за независимост на Каталония от 1 октомври. Той обясни, че до настоящата ситуация се е стигнало по няколко основни причини. „Каталонците искат независимост и последните 11 години много плътно работят за нея. Очевидно с настоящия референдум се стигна до някаква точка на кипене, която тества възможностите за реакции на централната власт. Управляващите предпочетоха силовия подход пред дипломацията. И се стигна до окървавяването на референдума“, каза още д-р Методиев. Според него към момента е доста пресилено да се каже, че Испания е изправена пред Гражданска война заради случилото се. „В случая не може да говорим за гражданска война. Става въпрос за потушаване на движение за независимост. Тук няма нещо, което да не познато като модел от историята“, посочи д-р Методиев.\r\nЛивия НИНОВА", "date": "2017.10.03", "title": "Д-р Калоян Методиев, политолог: Ситуацията след референдума в Каталония е напрегната и динамична, а за самата Испания взривоопасна"}
{"url": "http://www.focus-news.net/news/2017/10/03/2442323/hoyt-brayan-yi-opredelyaneto-na-otgovornostta-za-podslushvaneto-e-vazhno-za-makedonskoto-chlenstvo-v-nato-i-es.html", "text": "Определянето на отговорността за предполагаемото незаконно поведение на правителството, свързано с подслушване, е от важно за македонското членство в международните организации като НАТО и Европейския съюз. Това подчерта заместник-помощник държавният секретар на САЩ Хойт Брайън Йи в интервю за телевизия „Алсат-М“, предава Радио „Свободна Европа“ в македонската си редакция. \r\nАмериканският дипломат увери, че подобна стъпка ще бъде важна за това Македония да увери, че е готова да се интегрира в международните организации. \r\n„Това е важно за гражданите, за интеграцията в НАТО и ЕС, но и за привличането на чуждестранни инвеститори\", отбеляза Хойт Брайън Йи.Тереза Герова", "date": "2017.10.03", "title": "Хойт Брайън Йи: Определянето на отговорността за подслушването е важно за македонското членство в НАТО и ЕС"}
{"url": "http://www.focus-news.net/news/2017/10/03/2442324/plovdiv-apelativniyat-sad-potvardi-myarkata-zadarzhane-pod-strazha-spryamo-bashta-ubil-sina-si-kray-kuklen.html", "text": "Апелативен съд – Пловдив потвърди като правилно и законосъобразно определението на Окръжен съд – Пловдив, който отказа да уважи искането на Окръжна прокуратура за вземане на мярка за неотклонение „задържане под стража“ спрямо Костадин П. Това съобщиха от пресслужбата на Съдебната палата – Пловдив. Съдът намери, че от доказателствата по делото, подкрепени с балистична експертиза, експертни справки и свидетелски показания, може да се направи обосновано предположение, че Костадин П. е извършил престъплението, в което е обвинен. В същото време обаче не е налице реална опасност обвиняемият да се укрие и да извърши престъпление. \r\nСпоред съда адекватната мярка за неотклонение е „подписка“.\r\nСпрямо Костадин П. е повдигнато обвинение за престъпление по чл. 116 ал.1 т.3 пр.3-то във връзка с чл. 115 от НК за това, че на 23.09.2017 г. в землището на гр. Куклен, местността Сай дере умишлено е умъртвил рождения си син С. П.\r\nВ днешното съдебно заседание бяха представени доказателства за отличните характеристични данни на Костадин П., както и за грижите, които е полагал заедно със съпругата си за лечение на сина им С.П. от наркозависимост в продължение на повече от десет години. Социалните служби са поверили на Костадин П. и съпругата му за отглеждане 7-месечното им внуче от деня на изписването на бебето от родилния дом за срок от две години. Съдът допусна да бъде разпитан съсед на Костадин П., който описа обвиняемия като грижовен баща и дядо, който в същото време ежедневно се грижи и за 90-годишната си майка.\r\n В последната си дума пред съда Костадин П. разказа за ужаса и ежедневния тормоз, на който сина му С.П. е подлагал години наред както него и съпругата му, така и цялото семейство и поиска да му бъде даден шанс да отгледа детенцето на сина му.\r\nОпределението е окончателно и не подлежи на протест и обжалване.", "date": "2017.10.03", "title": "Пловдив: Апелативният съд потвърди мярката „задържане под стража“ спрямо баща, убил сина си край Куклен"}
{"url": "http://www.focus-news.net/news/2017/10/03/2442325/varna-otkazaha-da-izmenyat-aresta-na-balgarin-izdirvan-ot-ispanskite-vlasti-za-6-prestapleniya.html", "text": "Състав на Варненския апелативен съд потвърди като законосъобразен първоначалния арест на Гюнайдън Юсуфов от с. Средище, област Силистра, издирван от властите в Испания за трафик на жени от България, склонявани със заплахи и насилие към проституция, упражнявана на територията на кралството, както и за пране на пари. Това съобщиха от пресслужбата на Апелативния съд. Миналата седмица, на основание Европейска заповед за арест (ЕЗА), издадена от съдия при първа инстанция на следствения съд на Фигарес, Испания, Окръжният съд в Силистра е определил на Юсуфов мярка за неотклонение „задържане под стража“. Компетентните съдебни власти в Испания са обявили българина за международно издирване и настояват за ареста и екстрадицията му в кралството, за да бъде разследван и изправен на съд за 6 престъпления по испанския НК.\r\nВ жалбата си пред втората съдебна инстанция 47 годишният земеделец  твърди, че никога не е бил призоваван и издирван от испанските власти.\r\nПресслужбата на съда припомня, че ЕЗА посочва основанията за задържането на Гюнайдън. Разследването срещу него е започнало преди 6 години, след като българка, която била принуждавана да проституира успяла да сигнализира властите в Испания. Заплахи, физическо малтретиране и принуда към проституиране били обичайните методи на престъпната група, която според испанските разследващи била ръководена от Юсуфов.\r\nАпелативният съд във Варна сподели изводите на съда в Силистра, които се основават на ЕЗА, издадена от компетентните власти на Испания. Престъпленията, за които българинът ще бъде разследван в кралството предвиждат наказания лишаване от свобода от 2 до 10 години, а се наказват и по българското законодателство. Сред основанията на съда е и нормата на ЗЕЕЗА, според която първоначалното задържане под стража на основание ЕЗА има за цел да осигури присъствието на лицето при разглеждане на искането за предаването му на испанстите власти. Окръжният съд в Силистра трябва да насрочи това заседание в следващите няколко дни. Дотогава Гюнайдън Юсуфов ще остане в ареста.\r\n\tОпределението на Варненския апелативен съд, с което Юсуфов, издирван от властите в Испания за 6 престъпления е бил първоначално задържан под стража на основание ЕЗА е окончателно.", "date": "2017.10.03", "title": "Варна: Отказаха да изменят ареста на българин, издирван от испанските власти за 6 престъпления"}
{"url": "http://www.focus-news.net/news/2017/10/03/2442326/shumen-13-miliona-leva-shte-badat-vlozheni-v-tsyalostniya-remont-na-chetiri-obshtinski-uchilishta.html", "text": "13 милиона лева ще бъдат вложени в цялостния ремонт на четири шуменски училища, предаде репортер на Радио „Фокус“ - Шумен. Подробности за проекта, представиха на брифинг кметът на Община Шумен Любомир Христов и Диана Христова, главен архитект. Договорът е подписан в петък в Министерски съвет, финансирането е по ОП „Региони в растеж“ на ЕС и е в размер на 12 721 080 лв., 320 000 лв. е съфинансирането от страна на Общината. Дейностите за цялостното обновяване на учебната база на СУ “Васил Левски”, СУ “Трайко Симеонов”, НУ „Илия Блъсков“ и СУ “Панайот Волов” обхващат хидроизолация и ремонти на покриви, топлоизолация по фасади, смяна на дограми, на отопление, цялостни вътрешни ремонти на санитарни възли, стаи - класни и учителски, изграждане на цялостно видеонаблюдение и пожароизвестяване, осигуряване на достъпност за деца с увреждания, пълен ремонт на училищните дворове и благоустрояването им. Предвидена е и подмяна на основното оборудване, което е съгласувано с директорите на учебните заведения. В момента приключва процедурата по избор на изпълнител, след което ремонтните дейности ще започнат по съответни графици. Две години от датата на подписване е максималният срок за завършването на строителните работи.\r\nИвелина ИВАНОВА", "date": "2017.10.03", "title": "Шумен: 13 милиона лева ще бъдат вложени в цялостния ремонт на четири общински училища"}
{"url": "http://www.focus-news.net/news/2017/10/03/2442327/sport-dzhosep-mariya-bartomeu-potvardi-vazmozhnostta-barselona-da-napusne-primera-division.html", "text": "Президентът на Барселона Джосеп Мария Бартомеу потвърди, че клубният отбор по футбол може да напусне Примера дивисион, ако Каталония обяви независимост. \r\nБартомеу подчерта, че решението къде ще играе Барселона ще бъде взето от всички членове на отбора. По-рано спортният министър на испанския автономен регион обяви, че Барселона може да играе в първенството на Италия, Франция или дори Англия.", "date": "2017.10.03", "title": "Спорт: Джосеп Мария Бартомеу потвърди възможността Барселона да напусне Примера дивисион"}
{"url": "http://www.focus-news.net/news/2017/10/03/2442328/burgas-dg-zvanche-raboti-po-nov-proekt-za-inovativni-metodi-na-rabota.html", "text": "ДГ „Звънче“ – Бургас започна през септември работа по проект, насочен към използването на иновативни методи на работа. Той е одобрен за финансиране по Програма „Еразъм+“, а детската градина участва като партньор. Това съобщиха от пресцентъра на Община Бургас. Ключова дейност 2 „Сътрудничество за иновации и обмен на добри практики“ – дейност „Стратегически партньорства“, сектор „Училищно образование“, проекти само между училища – КА 219. Тема на проекта е „The European Child :Learning by doing the 3 C’s-Connect, Construct And Create“. Координатор по проекта е Латвия, а партньори са Финландия, България, Англия, Турция и Италия.\r\nИзпълнението на дейностите през двугодишният период на проекта съдейства за усъвършенстване и обобщаване опита на участниците от включените детски градини и проектни партньори. Темите, по които ще се работи са:\r\n1. Детето и природата\r\n2. Аз съм художник\r\n3. Едно дете, два езика\r\n4. Кодиране\r\nЗа реализиране на всяка тема ще се провеждат обучителни семинари в държавите участници, работни срещи, апробиране на опита на партньорите, дни на отворени врати за родители и гости, мониторинг и оценка на резултатите.\r\nПървата работна среща ще се проведе в България през периода от 28 ноември до\r\n02 декември тази година, на която ще бъдат обсъдени административни въпроси и планиране на следващите етапи за реализиране на проекта, обучителен семинар, както и обсъждане и подготвяне на методично ръководство за обучение с принос на всички партньори.", "date": "2017.10.03", "title": "Бургас: ДГ „Звънче“ работи по нов проект за иновативни методи на работа"}
{"url": "http://www.focus-news.net/news/2017/10/03/2442329/dobrich-53-godishen-velosipedist-e-pochinal-sled-katastrofa-v-general-toshevo.html", "text": "53-годишен велосипедист е починал след катастрофа в Генерал Тошево. Това съобщиха от Областната дирекция на МВР – Добрич. Около 19.20 часа вчера е получено съобщение за възникнало пътнотранспортно произшествие по ул. „Янтра” в град Генерал Тошево. На място е установено, че водач на лек автомобил „Рено” движейки се от центъра на града посока с. Люляково на неосветен участък от пътя блъска внезапно влезлият в нейното платно велосипедист на 53-години от с. Писарево, обл. Добрич. Вследствие на ПТП е пострадал велосипедистът, който е транспортиран в МБАЛ – Добрич. Малко по-късно велосипедистът изпада в клинична смърт и почива. Назначена е съдебно медицинска експертиза по случая. Взетата проба на водача на автомобила за употреба на алкохол е с отрицателен резултат. Образувано е досъдебно производство.", "date": "2017.10.03", "title": "Добрич: 53-годишен велосипедист е починал след катастрофа в Генерал Тошево"}
{"url": "http://www.focus-news.net/news/2017/10/03/2442330/novata-turtsiya-parichna-globa-za-tseluvashti-se-na-ulitsata-vlyubeni.html", "text": "В Турция вече започнаха да налагат парични глоби на влюбени младежи, които се целуват по улиците, предаде електронното издание на вестник „Джумхуриет”. Конкретният случай е от вчера на един от крайбрежните булеварди на Истанбул. Там на влюбена двойка е издадена квитанция за глоба в размер на 109 турски лири (около 50 лева), заради това, че те „обезпокояват околната среда\". \r\n„Бях глобен със 109 турски лири заради това, че се целувам на улицата. Официално няма глоба за целувки. Имало обаче за т. нар. „обезпокояване, притесняване и причиняване на неудобство на околната среда\". Било по член 37. … Сега аз как ще оспорвам наложената ми глоба?”, жалва се в социалните медии потребител с никнейм Али Неш, прилага и копие от квитанцията за глоба, посочва още изданието. Георги Димов", "date": "2017.10.03", "title": "Новата Турция: Парична глоба за целуващи се на улицата влюбени"}
{"url": "http://www.focus-news.net/news/2017/10/03/2442331/viii-sastav-na-vss-ofitsialno-vstapi-v-dlazhnost.html", "text": "На официална церемония в Съдебната палата новите 22 членове на VIII състав на Висшия съдебен съвет официално встъпиха в длъжност, предаде репортер на Агенция „Фокус”. На церемонията присъстваха правосъдният министър Цецка Цачева, която ще председателства заседанията на Съвета, зам.-председателят на парламента Явор Нотев, председателят на Комисията по правни въпроси Данаил Кирилов, народни представители, дипломати и магистрати. Присъстваха и тримата членове, влизащи в състав на ВСС по право – главният прокурор Сотир Цацаров, председателят на ВКС Лозан Панов и председателят на ВАС Георги Колев. От името на президента Румен Радев, който също бе сред поканените на церемонията, но не присъстваше, бе прочетен поздравителен адрес, с който той отправи пожелания за продуктивна работа на новия ВСС. \r\nПред журналисти след церемонията бяха направени и първите коментари от встъпилите в длъжност членове на ВСС. „Започваме нещо, което дай Боже да е по-успешно и да има повече разбирателства”, заяви след встъпването в длъжност Севдалин Мавров – член на Съдийската колегия от професионалната квота. На въпрос от кого зависи да има повече разбирателство в работата на новия състав на Съвета, той отговори: „Първо – от нас. Второ – зависи и от това да приказваме по-малко, а да вършим повече”. Той обърна внимание и на предстоящата процедура по избор на председател на ВАС. „Според мен би трябвал да започне отначало, само че нека да изчакаме, защото трябва да мине през всички етапи една процедура, за да се завърши от конкретен орган”, подчерта Мавров. \r\nТезата, че процедурата трябва да започне отначало застъпи и друг член на съдийската колегия от професионалната квота – Цветинка Пашкунова. „Така мисля, защото е много трудно да гласуваме в нов състав, без да сме изслушали кандидатите. Просто да повторим, по предложението, едно повторно гласуване ми се струва, че няма да е достатъчно обективно”, заяви Пашкунова. \r\nБоян Магдалинчев от парламентарната квота пожела на новия състав на Съвета да работи спокойно и без конфронтация, защото според него интересът на гражданите и магистратите го налагат. „Има доста въпроси за разрешаване. Доста неща трябва да се гледат в рамките на този съвет. Най-вероятно ще има нов избор на председател на Върховния административен съд”, обясни Магдалинчев. На въпрос, свързан с твърденията, че той ще бъде навоят представляващ на ВСС, Магдалинчев отговори: „Не мога да ви кажа нищо. Съветът още не се е събирал. Не знам дали ще бъда номиниран, за първи път го чувам от медиите. Не мога да дам никакъв отговор на този етап”. \r\nОт 15.00 часа днес ще се проведе първото заседание на Пленума на Съвета, на което трябва да бъде избран представляващ ВСС. На него предстои да бъде определена и работна група за изготвяне на проект на Правилник за организация на дейността на Висшия съдебен съвет и неговата администрация, както и да бъдат определени разпоредители по бюджета на съдебната власт. \r\nИван ЛАЗАРОВ", "date": "2017.10.03", "title": "VIII състав на ВСС официално встъпи в длъжност"}
{"url": "http://www.focus-news.net/news/2017/10/03/2442332/afp-islyamska-darzhava-poe-otgovornost-za-smartonosnata-bombena-ataka-v-damask.html", "text": "Близкоизточната радикална групировка „Ислямска държава“ пое отговорност за смъртоносната бомбена атака срещу полицейски участък в сирийската столица, в резултат на която в понеделник загинаха най-малко 16 души, предава AFP.\r\nВ изявление, разпространено в социалните медии, терористичната групировка твърди, че трима от нейните „бойци“, въоръжени с пистолети, гранати и експлозиви, са участвали в атаката в южната част на Дамаск.Тереза Герова", "date": "2017.10.03", "title": "AFP: „Ислямска държава“ пое отговорност за смъртоносната бомбена атака в Дамаск"}
{"url": "http://www.focus-news.net/news/2017/10/03/2442333/zapochna-remontat-na-patya-stara-zagora-radnevo-finansiraneto-za-koeto-e-osigureno-chrez-operativna-programa-regioni-v-rastezh.html", "text": "Зам.-кметовете на Стара Загора Йордан Николов и Янчо Калоянов присъстваха на водосвета и символичната първа копка за даване старт на рехабилитацията на пътя Стара Загора-Раднево, съобщиха от пресцентъра на Община Стара Загора.\r\nОтсечката е 30 км от път ІІ-57 и свързва областния град с Раднево. Проектът е на стойност 20 млн. лв. и ще се реализира със средства от Оперативна програма „Региони в растеж“. Срокът за изпълнение е 15 месеца, като няма да се ползват обходни маршрути, а ще се спира движението в лентите, където се работи.\r\nОбластният управител Гергана Микова подчерта важността на участъка от пътя и необходимостта от бързото и срочно приключване на ремонтните дейности. На събитието днес присъстваха народният представител Радостин Танев, зам.областният управител Димитър Драчев, изпълнителният директор на „Мини Марица Изток“ ЕАД, кметът на Раднево д-р Теньо Тенев и др.\r\nИзпълнител на строително-монтажните работи на лот 1а е ДЗЗД „Пътно поддържане – 2000“, в което участват: „Пътно поддържане – Сливен“ ЕООД и „ИСА 2000“ ЕООД. Строителният надзор ще осъществява ДЗЗД „ММЛ – ТК“, в което участват: „Мотт Макдоналд Лимитед“, Великобритания, „Трансконсулт-БГ“ ООД. Авторският надзор е на „Рутекс“ ООД.\r\nДо седмица предстои старт на ремонта на още 8,6 км от пътя на територията на област Сливен, съобщи инж. Светослав Глосов, член на Управителния съвет на Агенция „Пътна инфраструктура“. Той ще бъде на стойност около 9 млн.лв. По този начин общо 39 км. от републиканската  пътна мрежа ще бъдат изцяло ремонтирани, обясни още инж. Глосов.", "date": "2017.10.03", "title": "Започна ремонтът на пътя Стара Загора - Раднево, финансирането за което е осигурено чрез Оперативна програма „Региони в растеж“"}
{"url": "http://www.focus-news.net/news/2017/10/03/2442334/burgas-v-grada-shte-se-provede-festival-na-izkustvata.html", "text": "В Бургас ще се проведе Фестивал на изкуствата. Това съобщиха от пресцентъра на Община Бургас. На 10 октомври, от 17.00 часа, в Магазия 1 на Морска гара, ще бъде открита изложба гладиаторски шлемове на скулптора Васко Ернст Бърдаров и дизайнера Лилия Колева-Бардарова от Бърд-Арт студио. Двамата творци имат множество самостоятелни изложби, както и дългогодишни традиции в работата за различни филмови студия. За тях, те създават скулптурни обекти, прототипи, костюми, специални ефекти, декори за филми. Шлемовете, които ще бъдат експозирани на Порт Прим Арт Фест са автентичен реквизит от холивудски хитови продукции като „300: Възходът на една империя“, „Цезар“, „Спартак“, „Херкулес“, „Ханибал.“ Те отразяват реалния изглед на древността, пречупен през погледа на съвременния автор. Входът за изложбата е свободен.\r\nВ 18.00 часа в Културен център „Морско казино“ ще се състои премиерата на филма на Георги Тошев „Кристо в Япония“. Лентата ще бъде показана за първи път именно на бургаската публика. Тя ще покаже един необичаен творец, в страната на изгряващото слънце, през погледа на журналиста и продуцент Георги Тошев.\r\nПространствените инсталации Христо Явашев – Кристо включват проекти като Опакованият музей за съвременно изкуство на Чикаго (1969 г.), Бягащата ограда в Калифорния (1976 г.), Чадърите в Япония и САЩ (1991 г.), Плаващите кейове на езерото Изео в Италия (2015 г.) Името му е символ на иновация и различен поглед по света. Входът за изложбата е свободен.\r\nПилотното издание на Порт Прим Арт Фест се провежда в дните от 9 до 14 октомври. Патрон на фестивала на изкуствата за 2017 г. е голямата ни актриса Цветана Манева. Творчески директор и идеолог на форума е художникът Стефан Божков. Организатори и домакини на фестивала са Община Бургас и Гранд хотел и СПА Приморец.", "date": "2017.10.03", "title": "Бургас: В града ще се проведе Фестивал на изкуствата"}
{"url": "http://www.focus-news.net/news/2017/10/03/2442335/veliko-tarnovo-aktivno-esenno-pochistvane-se-izvarshva-na-teritoriyata-na-obshtina-svishtov.html", "text": "Активно есенно почистване тече на територията на община Свищов. Извършва се отстраняване на изсъхнали клони и цели дървета, както и подрязване на храстова растителност. Това обобщи за Радио „Фокус“ – Велико Търново кметът на Община Свищов Генчо Генчев. Той уточни, че тези дейности се предприемат целогодишно, без значение от сезона, в който се намираме. „Сега почистваме усилено пътят към Белене и Плевен, който беше много обрасъл, особено от страната на жп прелеза. Почистват се и отводните канавки, които да могат да поемат дъждовните води и през предстоящите зимни месеци да има по-добро отводняване на тези зони“, обясни кметът и добави, че паралелно с това тече и подрязване на храстова растителност в кварталите на Свищов. Генчев заяви, че двата най-критични участъка в региона – пътищата за селата Царевец и Ореш, са обезопасени към момента и няма опасност от образуване на нови слачищни процеси.\r\nЛуиза ТРАНЧЕВА", "date": "2017.10.03", "title": "Велико Търново: Активно есенно почистване се извършва на територията на община Свищов"}
{"url": "http://www.focus-news.net/news/2017/10/03/2442336/stara-zagora-narodniyat-predstavitel-ot-gerb-radostin-tanev-prisastva-na-parva-kopka-za-remonta-na-patya-stara-zagora-radnevo.html", "text": "Народният представител от ГЕРБ - Стара Загора Радостин Танев присъства на първата копка на пътя Стара Загора – Раднево. Това съобщиха от пресцентъра на ПП ГЕРБ. „Ремонтът е дългоочакван, а 30-километровият участък е един от най-натоварените и важни в Старозагорска област, тъй като обслужва територията на енергийния комплекс \"Марица-изток“, подчерта Танев. Той припомни, че рехабилитацията на пътната отсечка бе едно от основните обещания на ГЕРБ в старозагорско на последните парламентарни избори. \r\nПървата копка и водосветът се състояха в с. Могила. На него присъстваха още зам.-кметовете на Община Стара Загора Йордан Николов и Янчо Калоянов, кметът на Раднево Теньо Тенев, членът на УС на АПИ Светослав Глосов, директорът на „Мини Марица – изток“ Андон Андонов, областният управител Гергана Микова и др.\r\nПът II-57 ще бъде ремонтиран със средства в размер на 30 млн. лв. от ОП \"Региони в растеж\". Очаква се дейностите да приключат до 15 месеца.", "date": "2017.10.03", "title": "Стара Загора: Народният представител от ГЕРБ Радостин Танев присъства на първа копка за ремонта на пътя Стара Загора - Раднево"}
{"url": "http://www.focus-news.net/news/2017/10/03/2442337/varna-vazstanoveno-e-dvizhenieto-po-pat-iii-902-kichevo-varna.html", "text": "Възстановено е движението по път III-902 Кичево - Варна от км 16+500 до км 17+500. Това съобщиха от пресцентъра на Агенция \"Пътна инфраструктура\".", "date": "2017.10.03", "title": "Варна: Възстановено е движението по път III-902 Кичево - Варна"}
{"url": "http://www.focus-news.net/news/2017/10/03/2442338/sofiya-doklad-za-sastoyanieto-na-gradskata-sreda-na-tsentralnata-gradska-chast-na-prof-yan-geel-shte-bade-predstaven-na-preskonferentsiya.html", "text": "Пресконференция с участието на кмета на Столична община Йорданка Фандъкова, гл. архитект на Общината арх. Здравко Здравков, Ян Геел и екипа му в състав Хенриет Вамберг и Лиза Мюлер ще се проведе на 4 октомври от 11.00 до 11.30 часа в Зала 1 на Столична община. това съобщиха от пресцентъра на Общината. Една година след посещението в София на един от най-изтъкнатите и успешни специалисти в планирането и изследването на публичните пространства в света проф. Ян Геел публичното ще представи изготвения от него и екипа му Доклад за състоянието на градската среда на централната градска част на гр. София. Резултатите от изследването на градската среда на столицата ни ще бъдат представени лично от проф. Геел и екипът му Хенриет Вамберг и Лиза Мюлер на 4 октомври от 17.30 часа в сградата на Университет по архитектура, строителство и геодезия в Аула „Максима“. Работният език ще бъде английски език с превод на български, а входът е свободен.\r\nДокладът за състоянието на градската среда на централната градска част на гр. София е факт, благодарение на едногодишна съвместна работа с екипа на световноизвестния датски урбанист проф. Ян Геел. През месец октомври 2016 г. по покана на Кмета на Столична община и Направление „Архитектура и Градоустройство” стартираха първите работни контакти с проф. Геел, като по време на посещението си в София, той представи книгата си „Градове за хората”. В рамките на гостуването си в столицата ни, датският урбанист се запозна с проблемите на публичната среда в центъра на София и прие поканата да консултира Столична община в създаването на стратегия за развитие на публичните пространства в градския център.\r\nПрез месец март тази година Хенриет Вамберг и Лиза Мюлер от „Геел” направиха едноседмично работно посещение, с което поставиха началото на сътрудничеството между Столична община и „Геел”. По време на престоя си те се срещнаха с ръководството на Столична община, проведоха двудневно обучение на експерти от администрацията и професионалисти, работещи по проблемите на градското развитие. С посещението им стартира работата по изготвянето на възложения им Доклад за състоянието на градската среда на централната градска част на гр. София.", "date": "2017.10.03", "title": "София: Доклад за състоянието на градската среда на централната градска част на проф. Ян Геел ще бъде представен на пресконференция"}
{"url": "http://www.focus-news.net/news/2017/10/03/2442339/veliko-tarnovo-selskostopanska-postroyka-i-60-bali-furazh-izgoryaha-pri-pozhar-v-polski-trambesh.html", "text": "Селскостопанска постройка и 60 бали фураж изгоряха при пожар в Полски Тръмбеш. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Сигналът за инцидента е подаден малко след 19.00 часа вчера. Причината за възникване на пожара е небрежност при боравене с открит огън. Унищожени са цялата покривна конструкция на съоръжението, както и 60 фуражни бали. Пострадали граждани няма. Произшествието е ликвидирано от екип на Районната служба в Полски Тръмбеш.\r\nНадежда КРЪСТЕВА", "date": "2017.10.03", "title": "Велико Търново: Селскостопанска постройка и 60 бали фураж изгоряха при пожар в Полски Тръмбеш"}
{"url": "http://www.focus-news.net/news/2017/10/03/2442340/blagoevgrad-narodnite-predstaviteli-ot-gerb-provedoha-sreshti-s-kmetovete-na-obshtinite-sandanski-i-petrich.html", "text": "Народните представители от ГЕРБ в Благоевградска област Даниела Савеклиева, Александър Мацурев, Стефан Апостолов, Георги Динев и Димитър Гамишев проведоха срещи с кметовете на общините Сандански и Петрич и със симпатизанти на партията. Това съобщиха от пресцентъра на ГЕРБ. Двамата кметове Кирил Котев и Димитър Бръчков благодариха за ползотворното сътрудничество с народните представители и подчертаха, че е важно между местната власт и народните представители да има връзка и чуваемост, за да се реализират добрите политики на правителството и проектите от стратегическо местно значение. \r\nПо време на срещите бяха коментирани последващи процедури, които трябва да се изпълнят след обединението на двете болници в Сандански и Петрич. Кметовете бяха категорични, че това е стъпка в правилната посока, която е довела до спиранете на сериозни финансови течове и оздравяване на болничните заведения.\r\nПред актива и симпатизантите на ГЕРБ бяха обсъдени актуалните социални теми. „Програмата на правителството по основния приоритет образование вече се изпълнява, факт е увеличението на учителските заплати. Поетите ангажименти по време на предизбоната кампания за увеличаване на доходите на населението също са в ход. Започна приемът на документи по програмата „Родители в заетост”, което ще даде възможност на семейтвата да изберат детегледач, който може да е и от близкия семеен кръг. Целта на схемата е да се осигурят алтернативни грижи за децата, благодарение на което родителите им да имат възможност да се върнат на работа и да имат по-високи доходи. Минималната пенсия вече е 200 лева, с което се изпълнява още един приоритет от управленската програма на правителството на Бойко Борисов”, коментира Даниела Савеклиева. \r\nНародните представители Александър Мацурев, Димитър Гамишев, Георги Динев и Стефан Апостолов отговориха на конкретни въпроси, свързани с работата им в различните парламентарни комисии. Хората от общините Сандански и Петрич се интересуваха от реализацията на поетия ангажимент да няма училище без физкултурен салон. Депутатите подчертаха, че той вече се изпълнява и за първи път се отпускат пари директно насочени към изграждане на училищна спортна инфраструктура. Коментирани бяха и промени в законодателството в сферата на ползването и стопанисването на земеделските земи и нови проекти, които ще се реализират в двете общини.", "date": "2017.10.03", "title": "Благоевград: Народните представители от ГЕРБ проведоха срещи с кметовете на общините Сандански и Петрич"}
{"url": "http://www.focus-news.net/news/2017/10/03/2442341/reuters-stachkata-v-kataloniya-zasegna-dvizhenieto-na-publichniya-transport-i-predostavyaneto-na-osnovni-uslugi-na-grazhdanite.html", "text": "Метростанциите са затворени, а главните улици – блокирани с колчета, след като в автономния регион Каталония организираха обща стачка в отговор на насилието, употребено от испанската полиция при провеждането на референдума за независимост, предава Reuters.\r\nСтачните действия засегнаха публичния сектор, обществения транспорт и предоставянето на основни услуги за гражданите. В района на Барселона има затруднения за трафика по шест главни магистрали. В града се съобщава за затворени кафенета, магазини и супермаркети. Популярният пазар Ла Бокерия остана празен във вторник.Тереза Герова", "date": "2017.10.03", "title": "Reuters: Стачката в Каталония засегна движението на публичния транспорт и предоставянето на основни услуги на гражданите"}
{"url": "http://www.focus-news.net/news/2017/10/03/2442342/tsar-simeon-ii-prisastva-na-ofitsialnata-tseremoniya-po-otkrivane-na-pametnik-na-tsar-boris-iii-obedinitel-v-grad-popovo.html", "text": "На 2 октомври 2017 г. Цар Симеон II присъства на церемонията по откриване на бюст-паметник на Цар Борис III в град Попово. Това съобщиха от пресофиса на Негово Величество Цар Симеон II. След повече от 70 години той бе възстановен във вида, в който е бил през 1943 година, когато гражданите  на Попово  издигат паметник в знак на признателност към Царя си за неговия принос за развитието на града.\r\nПрез 1937 г. българското правителство и Цар Борис III пренебрегват разпоредбите на Ньойския договор, който забранява страната ни да поддържа редовна армия и започва превъоръжаване.\r\nВзема се решение за осъществяване на първите оперативни учения на българската войска след края на Първата световна война, които се провеждат край Попово и остават в историята като Големите царски маневри. Маневрите са проведени в землищата на селата Ковачевец и Паламарца.\r\nДържавата влага много средства в различни обекти в Поповска околия. По това време е изградена сградата на ЖП-гарата и Поповската гимназия, павира се центърът и се електрифицира градът, строят се пътища в посока Ковачевец, изграден е масивен мост край село Иванча, по който да премине тежката военна техника. Всичко това е свързано с личното благоволение на Цар Борис III и затова поповската общественост не крие любовта и благодарността си към него.\r\nСлед смъртта на Цар Борис III Общинският съвет в Попово решава в знак на признателност да бъде издигнат негов бюст-паметник в центъра на града. Той е монтиран през 1943 г., но е съществувал твърде кратко време – до февруари 1945 г.После бюстът е демонтиран, изчезва и до днес не се знае къде е, а на негово място, върху същия постамент, е поставен бюст на родената в Попово Мара Тасева.\r\nИдеята за възстановяването на паметника не е от днес. През 1992 г. темата е повдигната, но тогава не намира реализация.\r\nВъзстановяването на паметника е по случай 80-та годишнина от Царските маневри край Попово.\r\nПрез 2016 г. представители на Инициативния комитет посетиха Негово Величество и го помолиха да им предостави копие на бюста на първия паметник на баща му в град Попово, който е бил изработен от скулптора Кирил Тодоров.\r\nВъзстановеният бюст-паметник е дело на реставратора на Двореца “Врана” Николай Чергаров и екип.\r\nНа откриването присъстваха вицепремиерът Валери Симеонов, бригаден генерал Пламен Богданов, началник на Националния военен университет “Васил Левски”, членовете на Инициативния комитет – кмета на града д-р Людмил Веселинов, секретарят на общината Владимир Иванов, бившият народен представител Маргарит Мицев, който е поел разходите по изработка на паметника, представители на местното духовенство.\r\n“Цар Борис Трети е ярък лидер в националната ни история, личност с особен ореол, с влияние върху околните”, каза в словото си кметът Веселинов.\r\nЦар Симеон благодари на хората, осъществили това родолюбиво дело и подчерта: “Чрез паметника почитаме общото минало на България! Да гледаме напред, но и назад в миналото, защото от него черпим поуки”.\r\nСлед церемонията по откриване на паметника с военни почести, в която участваха военен оркестър от гр.Велико Търново и представителна част от гр.Шумен, признателни граждани и организации поднесоха цветя. Венци бяха поднесени и от името на кмета и Общинския съвет.\r\nСпециално за церемонията Военно историческият музей в София, по изключение предостави оригиналните знамена, които са участвали във военните маневри. На същото място в центъра на град Попово и на същата дата 2 октомври преди 80 години Цар Борис като главнокомандващ Българската армия приема военния парад. Символично след толкова години на това място неговият син Цар Симеон II присъства на откриване на паметник на своя баща.\r\nСлед церемонията Негово Величество разгледа изложбата “Големите военни маневри край Попово” в Историческия музей в града и получи подарък издаденият по случай годишнината едноименен сборник.", "date": "2017.10.03", "title": "Цар Симеон II присъства на официалната церемония по откриване на паметник на Цар Борис III обединител в град Попово"}
{"url": "http://www.focus-news.net/news/2017/10/03/2442343/blagoevgrad-kmetat-d-r-atanas-kambitov-dade-nachaloto-na-vtori-etap-za-blagoustroyavane-na-ulitsa-ilinden-v-selo-riltsi.html", "text": "Кметът на Благоевград д-р Атанас Камбитов направи първа копка за благоустрояване на улица „Илинден“ в село Рилци. Това е вторият етап на строително-монтажните работи, съобщиха от пресцентъра на Община Благоевград. На събитието присъстваха председателят на Общински съвет Радослав Тасков, заместник- кметовете на Благоевград Зорница Кралева, Иво Николов и инж. Емилия Тунева, Антония Методиева, директор на дирекция „Правно-нормативно обслужване“, жители на селото.\r\n Кметът Камбитов пожела успешна работа на изпълнителите на обекта.\r\n„Не искам да политизирам проекта, но трябва да кажем, че много години хората очакваха това да се случи. Важно е да се знае кой какво прави и кой какво дава. Проектът е на стойност ‎1 700 000 лева, като ‎1 000 000 лв. са от бюджета на Общината и 700 000 лева са отпуснати от МРРБ, и правителството за частта „Водопровод и канализация“. Дължината на обекта е 990 метра и включва ВиК, улична настилка, тротоари, осветление. 67 дни  е срокът за изпълнение. Това, което го обещахме, вече е факт“, каза д-р Атанас Камбитов и пожела успех на изпълнителите на проекта. Кметът Камбитов подчерта, че селата и тяхното благоустрояване са приоритет на Община Благоевград. По думите му през 2018г. над 50% от собствените проходи в бюджета на Община Благоевград ще бъдат насочени към малките населени места. Това включва осветление, инфраструктура. Целта е селата да бъдат превърнати в привлекателно място за живот. \r\nКметът на село Рилци Живко Чукарски благодари на кмета д-р Атанас Камбитов и подчерта, че от 2005 година се давани само празни обещания. „Най-после да започнем нашата главна улица, втори етап. Сагата започна от 2005 година. От тогава насам коментираме, че трябва да се направи, но средствата не достигаха, затова започнахме да кандидатстваме по Националната програма за инвестиционния фонд, през 2008 г. , когато пак не успяхме да се класираме, въпреки, че проектът бе представен в срок. И ето че стигнахме до днес, когато започва и втори етап от завършването на улицата. Това ще реши напълно този проблем“, каза кметът на селото Живко Чукарски и подчерта, че много хора, включително и депутати са обещавали, но  благодарение на кмета Камбитов благоустрояването вече е факт. \r\nСред дейностите, които ще бъдат извършени са подмяна на уличния водопровод и канализация, изграждане на 8 бр. подпорни стени, подмяна на уличното осветление, полагане на нова асфалтова настилка и изграждане на тротоари от бетонови плочки. \r\nПо традиция бе отслужен водосвет за успешна работа и бе направена първа копка на водопровода.", "date": "2017.10.03", "title": "Благоевград: Кметът д-р Атанас Камбитов даде началото на втори етап за благоустрояване на улица „Илинден“ в село Рилци"}
{"url": "http://www.focus-news.net/news/2017/10/03/2442344/veliko-tarnovo-kolona-ot-avtomobili-se-e-obrazuvala-na-glaven-pat-varna-sofiya-v-rayona-na-selo-sheremetya.html", "text": "Колона от автомобили се е образувала на главен път Варна – София, в района на село Шереметя. Това съобщи слушател на Радио „Фокус“ – Велико Търново. Колоната е с дължина около 2 километра, в посока София, в района на крайпътните заведения. Извършва се ремонт на камерите, които отчитат трафика. Според слушателя дейностите ще продължи още около час – час и половина.„Фокус“ припомня, че и трафикът от Горна Оряховица до Велико Търново преминава през село Шереметя. Заради ремонтни дейности движението през село Арбанаси ще бъде ограничено до 30 ноември.\r\nНадежда КРЪСТЕВА", "date": "2017.10.03", "title": "Велико Търново: Колона от автомобили се е образувала на главен път Варна – София, в района на село Шереметя"}
{"url": "http://www.focus-news.net/news/2017/10/03/2442345/pregled-na-mezhdunarodnite-novini-do-13-chasa-agentsiya-fokus.html", "text": "В знак на протест срещу насилието, използвано от правоохранителните органи при провеждането на референдума за независимост, във вторник, 3 октомври, в Каталония ще бъде организирана обща стачка. \r\nСлед насилствените сцени от неделя регионалното правителство в Барселона изрази готовност да обяви отделянето си от Испания в рамките на следващите няколко дни. Съгласно разпространените данни, в резултат от полицейското насилие 844 души са потърсили медицинска помощ. Централната власт в Мадрид бе категорична, че действията на правоохранителните органи не са били срещу гражданите, а срещу гласуването.\r\nИ докато кадри с грозните сцени обикалят целия свят, министър-председателят на Испания Мариано Рахой се очаква да свика всички политически партии в Конгреса, за да бъде обсъдено преодоляването на кризата с Каталония. \r\nДанните от преброяването показват, че около 90 % от избирателите в региона са гласували в подкрепа на независимостта. Във вота са участвали 2 262 424 души от общо  5 343 358, имащи право на глас. Процентът на въздържалите се от гласуване е 58%.\r\n*** Във вторник, 3 октомври, се навършват 27 г. от обединението на Германия.\r\nСпоред неотдавнашно проучване сближаването на германците от източната и западната част на страната не отбелязва напредък, в сравнение с предходно изследване, проведено през 2011 г. Съгласно данни от анкета на изследователския институт „Форса“, един от всеки двама граждани на ФРГ е уверен, че 27 г. след обединението гражданите от т.нар. стари и нови провинции на страната се развиват заедно като единна нация. \r\nПрез септември 2011 г. броят на гражданите, които са изразили подобно мнение, е бил 47 %, докато през 2017 г. тази позиция се споделя от 46 на сто от анкетираните. Четири процента от респондентите са отговорили с „не знам“. \r\nПроучването е проведено в периода 13-21 септември сред 1037 души в цялата страна.\r\n*** Датското правителство взе решение да засили военното присъствие на скандинавското кралство в Афганистан с изпращането на допълнителни 55 военнослужещи в началото на 2018 г.\r\nВойниците ще бъдат разположени в Кабул и ще засилят продължаващите усилия за обучение на афганистанските сили за сигурност като част от мисията на НАТО „Решителна подкрепа“. \r\n„За съжаление ситуацията със сигурността в Афганистан все още е изключително крехка. Талибаните са по-силни и „Ислямска държава“ придобива известни опори в някои части на страната. Затова е уместно да се засили обучителната мисия на НАТО в Афганистан\", подчерта външният министър на Дания Андерс Самюелсен.\r\n„Ако афганистанското правителство изгуби контрол, страната отново ще се превърне в убежище за тероризма, също така рискуваме нова вълна от бежанци, идващи в Европа и Дания. Това е ситуация, която трябва да избегнем\", допълни Самюелсен.\r\nВ момента в Афганистан има около 100 датски войници в рамките на мисията на НАТО.\r\n*** Близкоизточната радикална групировка „Ислямска държава“ пое отговорност за смъртоносната бомбена атака срещу полицейски участък в сирийската столица, в резултат на която в понеделник загинаха най-малко 16 души.\r\nВ изявление, разпространено в социалните медии, терористичната групировка твърди, че трима от нейните „бойци“, въоръжени с пистолети, гранати и експлозиви, са участвали в атаката в южната част на Дамаск.\r\n*** Полицията в западния американски щат Невада продължават разследването на трагедията в Лас Вегас, където нападател отне живота на 59 души и рани 527 други.\r\nКъм момента мотивите на 64-годишния Стивън Падок остават мистерия за разследващите власти. Все още няма версия, която да обяснява какво е накарало нападателя да открие стрелба по 22 хил. души, събрали се за концерт на кънтри звезда.\r\n*** Министърът на външните работи Мевлют Чавушоглу отново се спря на „спорния” референдум за независимост в Северен Ирак и за пореден път отправи призив към лидера на иракските кюрди Масуд Барзани да „поправи тази грешка”.„Все още нещата не за излезли извън контрол. Ако процесът се стопира, връзките на кюрдите с Багдад и с нас ще се нормализират. Ще се отнасяме към тях пак по този начин, по който се отнасяхме и в миналото.”, гарантира турският външен министър, цитиран от агенцията.\r\nМевлют Чавушоглу направи и много важни изявления в навечерието на утрешната визита на президента Реджеп Тайип Ердоган в Техеран: „Много сериозна, чудовищна грешка е  Иран напълно да се игнорира и зачертава, поради исканията на една държава; както и Техеран да се изолира или да се притиска в ъгъла”, посочва още Анадолската агенция.\r\n*** Палестинският кабинет се срещна в Газа във вторник за първи път от 2014 г. насам, предприемайки по този начин още една стъпка към международно признаване на палестинската власт в района. \r\nВъв встъпителната си реч премиерът Рами Хамдалах поднови обещанието си да сложи край на разделението между ислямисткото движение \"Хамас\", което контролира Ивицата Газа и неговата правителство, базирано на Западния бряг, предаде кореспондент на агенцията.\r\n*** Русия започна предаването на шестте самолета МиГ-29 на Сърбия, което според експерти може да доведе до задълбочаване на напрежението по линията Изток-Запад на Балканите.\r\nСръбските медии съобщиха, че в понеделник на военното летище в Белград са предадени две от машините. Останалите четири самолета ще бъдат доставени преди 20 октомври, за да бъдат използвани за парада по случай Деня на освобождението. На събитието се очаква да присъства и руският министър на отбраната Сергей Шойгу. \r\nЗа ремонта на самолетите Сърбия ще отдели около 200 млн. евро, отбелязват от редакцията.\r\n***", "date": "2017.10.03", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/03/2442346/lyubomir-hristov-kmet-na-shumen-sredstva-v-razmer-na-13-mln-lv-za-remonti-i-tsyalostno-obnovyavane-na-uchebni-zavedeniya-do-momenta-ne-sa-otdelyani.html", "text": "Такива средства в размер на 13 милиона лева за ремонти и цялостно обновяване на учебни заведения до момента не са отделяни. Това заяви на брифинг кметът на Община Шумен Любомир Христов, във връзка с подписания договор за финансиране на проект за ремонт на четири училища в Шумен, предаде репортер на Радио „Фокус“ - Шумен. В ремонта на СУ “Васил Левски” ще бъдат вложени 3 488 990 лв., в СУ “Панайот Волов” – 3 318 740 лв., в НУ „Илия Блъсков“ - 1 089 600 лв. Средствата за ремонт на СУ “Трайко Симеонов” са в размер на 4 823 750 лв., като единствено за това училище има съфинансиране в размер на 320 000 лв., за изграждане на детска кухня. Идеята на общината е да създаде кухня за изхранване на децата, като тя може да се ползва и за разнос на храна и в други училища или детски градини. Проектът за цялостния ремонт е част от Инвестиционната програма на община Шумен, с която тя кандидатства по ОП „Региони в растеж“, в частта ѝ за образователна инфраструктура. В отговор на журналистически въпрос Любомир Христов обясни, че четирите учебни заведения са били избрани от предходния кметски екип. „Ние заварихме неготови проекти, успяхме да ги завършим, за да успеем да кандидатстваме в срок, вероятно при избора на училищата е взето предвид условието до момента те да не са участвали в други програми за ремонт и да не са получавали такива средства“, заяви кметът. По думите на Любомир Христов ще бъде създадена необходимата организация за извършване на ремонтите, без това да нарушава учебния процес. Той посочи, че в момента тече ремонт на Шесто основно училище, един от етажите е затворен, но часовете се провеждат на другия. „Обявена е процедура за избор на изпълнител на ремонта за четирите училища като обособени позиции, дейностите трябва да стартират още през тази учебна година, ако няма обжалвания, засега по процедурата такива няма, но например за някои от обектите участват по 10 фирми“, каза Любомир Христов.\r\nИвелина ИВАНОВА", "date": "2017.10.03", "title": "Любомир Христов, кмет на Шумен: Средства в размер на 13 млн. лв. за ремонти и цялостно обновяване на учебни заведения до момента не са отделяни"}
{"url": "http://www.focus-news.net/news/2017/10/03/2442348/ria-novosti-obyaviha-laureatite-na-nobelovata-nagrada-za-fizika.html", "text": "Нобеловата награда за физика за 2017 г. бе присъдена на Райнер Вайс, Кип Торн и Бари Бариш, предава РИА Новости, като се позовава на съобщение от Нобеловия комитет на Кралската шведска академия на науките. \r\nУчените са основатели на лазерно-интерферометричната гравитационна вълнова обсерватория LIGO, която направи възможно експерименталното откриване на гравитационни вълни.\r\nПо традиция церемонията по награждаване на лауреатите ще се проведе на 10 декември в Стокхолм. Тереза Герова", "date": "2017.10.03", "title": "РИА Новости: Обявиха лауреатите на Нобеловата награда за физика"}
{"url": "http://www.focus-news.net/news/2017/10/03/2442350/plovdiv-zadarzhan-e-piyan-shofyor-koyto-zaspal-v-avtomobila-si-v-sredata-na-patnoto-platno-na-bul-hristo-botev.html", "text": "Задържан е пиян шофьор, който заспал в автомобила си в средата на пътното платно на бул. “Христо Ботев”. Това съобщиха от ОДМВР - Пловдив. Около 3.20 часа вчера във Второ РУ постъпила информация за лек автомобил “БМВ”, който се намирал по средата на платното за движение на на бул. “Христо Ботев” в Пловдив. Пристигналите на място служители на реда установили, че зад волана на колата е заспал 36-годишен шофьор от града. Мъжът бил тестван с дрегер за алкохол и пробата показала 1.67 промила в издишания от него въздух. По случая е започнато бързо производство.", "date": "2017.10.03", "title": "Пловдив: Задържан е пиян шофьор, който заспал в автомобила си в средата на пътното платно на бул. “Христо Ботев”"}
{"url": "http://www.focus-news.net/news/2017/10/03/2442351/tanya-petrova-gerb-prez-sledvashtite-4-godini-uchitelskite-zaplati-postepenno-shte-narastvat.html", "text": "С 15-процентното увеличение от 1 септември за първи път от десетилетие средната учителска заплата на 90 000 учители надвишава средната заплата за страната. Това заяви по време на среща с граждани от варненския район „Владислав Варненчик” народният представител от ГЕРБ-Варна Таня Петрова, съобщиха от пресцентъра на партията. Срещата бе инициирана от районния кмет Николай Костадинов.\r\nВ рамките на събитието гражданите отправиха въпроси към народния представител, който бе дългогодишен директор на СУ „Петко Р. Славейков”, свързани с професионалното образование, делегираните бюджети, връщането на отпаднали ученици в клас и прекратяването на практиката с фалшивите телкове. Петрова е член на Комисията по образованието и науката в Народното събрание. \r\nТаня Петрова коментира, че през следващите четири години учителските заплати ще продължат постепенно да нарастват, като през 2021 г. средната учителска заплата ще достигне 130 % от средната за страната, която също ще се увеличи. „206 000 деца не фигурират в информационната система на образователното министерство. 11 600 служители работят за това и до момента 9000 ученици са върнати в образователната система, която е основополагащ фактор за всяка икономика в света”, заяви депутатът. Таня Петрова допълни, че с увеличението на учителските заплати и планирания ръст на минималните пенсии от 1 октомври в бюджета за следващата година ще бъдат заложени допълнително 510 млн. лв., без да се допуска дефицит. „От края на септември на практика е изпълнено още едно обещание на ГЕРБ – стартира програма на стойност 20 млн. лв., която ще позволи на младите майки да поверят грижата за малките си деца на възрастни хора срещу заплащане и да се върнат на работа”,припомни Петрова. Тя изтъкна че, правителството е осигурило 624 млн. лв. по линия на „Региони в растеж”, като 426 учебни заведения в 72 общини ще получат средства за обновяване на материално-техническата база. \r\nНа въпрос на гражданин, касаещ делегираните бюдежи, народният представител разясни, че е заложено в единния стандарт за ученик да бъдат включени и показателите за качество на обучението, като ще се отчита напредъка на училището. Тя добави, че ключов приоритет на правителството в сферата на образованието е осъществяването на дуално обучение, при което учениците след десети клас ще имат реални работни места. По време на срещата Таня Петрова категорично заяви, че вече са в ход реални действия за пресичането на измами с фалшиви телкове. \r\n„Правителството работи за подобряване благосъстоянието на хората, като се очаква страната ни да приключи годината с икономически ръст от 3,9 % и под 7 на сто безработица, а минималната пенсия от 200 лв. за 824 000 български пенсионери е факт от 1 октомври”, обърна се към хората народният представител. Петрова припомни, че 100 млн. лв. са отпуснати за ремонт на пътната инфраструктура преди зимния сезон. „Усилията на правителството във всички секторни политики намират отражение в системата на сигурността, както и за стабилността на държавата. Макроикономическите анализи нареждат България сред държавите отличници”, заключи Таня Петрова.", "date": "2017.10.03", "title": "Таня Петрова, ГЕРБ: През следващите 4 години учителските заплати постепенно ще нарастват"}
{"url": "http://www.focus-news.net/news/2017/10/03/2442352/api-zapochva-rehabilitatsiyata-na-126-km-ot-pat-ii-44-draganovtsi-gabrovo-sas-op-regioni-v-rastezh.html", "text": "Започва рехабилитацията на 12,6 км от път II-44 Драгановци – Габрово в област Габрово. Това съобщиха от пресцентъра на Агенция „Пътна инфраструктура”. Проектът лот 12 се финансира от ОП „Региони в растеж“ 2014-2020 г. чрез Европейския фонд за регионално развитие. На символичната първа копка ще присъства инж. Дончо Атанасов, председател на Управителния съвет на Агенция „Пътна инфраструктура“.\r\n\tИзпълнител на строително-монтажните работи на лот 12 е „Пътстрой - Габрово\" АД, гр. Габрово. Строителният надзор ще осъществява Обединение „Пътища НРТС“, с участници „НТСС – Консулт инженеринг“ ЕООД, „Рафаилов консулт“ ЕООД, „Т7 Консулт“ ЕООД и „Стройнорм“ ЕООД. Авторският надзор е на „Трансконсулт – 22“ ООД.\r\n\tСимволичната първа копка на лот 12 ще бъде направена на 4 октомври.", "date": "2017.10.03", "title": "АПИ: Започва рехабилитацията на 12,6 км от път II-44 Драгановци – Габрово със ОП „Региони в растеж“"}
{"url": "http://www.focus-news.net/news/2017/10/03/2442353/sport-del-potro-e-sledvashtiyat-sapernik-na-grigor-dimitrov-v-pekin.html", "text": "Хуан Мартин Дел Потро победи уругваеца Пабло Куевас със 7:6,  6:4 и стана следващият съперник на Григор Димитров в Пекин. Българинът има само една победа от шест двубоя срещу Дел Потро. Тази година двамата изиграха два мача. Аржентинецът победи на клея в Рим, след което Димитров записа първи успех с 6:3, 7:5 по пътя към титлата от „Мастърс“ турнира в Синсинати.\r\nВенцислав ДРАГОМАНОВ", "date": "2017.10.03", "title": "Спорт: Дел Потро е следващият съперник на Григор Димитров в Пекин"}
{"url": "http://www.focus-news.net/news/2017/10/03/2442354/plovdiv-83-godishna-zhena-e-stanala-zhertva-na-telefonna-izmama-sas-sumata-ot-4-500-leva.html", "text": "Пакет с 4 500 лева е хвърлила през терасата си 83-годишна пенсионерка от Пловдив, след като била заблудена от телефонни измамници. Това съобщиха от ОДМВР - Пловдив. По предварителни данни, вчера на жената бил приложен сценарият “искане на пари за съдействие при полицейско разследване”. По случая работят служители на Първо РУ.", "date": "2017.10.03", "title": "Пловдив: 83-годишна жена е станала жертва на телефонна измама със сумата от 4 500 лева"}
{"url": "http://www.focus-news.net/news/2017/10/03/2442355/evrodeputatat-petar-kurumbashev-es-mozhe-da-nasarchi-razvitieto-na-onlayn-targoviya-sred-malkiya-i-sreden-biznes.html", "text": "Единният цифров пазар трябва да бъде разглеждан отвъд границите на Европейския съюз. Електронната търговия има сериозен принос за развитието на малките и средни предприятия. Тя ги позиционира на глобалния пазар. В България в рамките на миналата година eBay генерира 55 млн. евро оборот, предимно от малки и средни фирми, които продават своята продукция в 34 държави, от които половината не са в ЕС. Това заяви евродепутатът от Групата на СиД Петър Курумбашев по време на заседанието на Комисията по промишленост, изследвания и енергетика (ITRE), което се проведе късно снощи в Страсбург, съобщиха от пресофиса на евродепутата. \r\nКурумбашев, който е докладчик в сянка по становището на ITRE относно „Към стратегия за електронна търговия“, представи своите предложения за изменения в доклада на Комисията. \r\nСпоред Курумбашев, за да се развива онлайн търговията в сферата на малкия и среден бизнес, е необходимо засилване на международното сътрудничество в области като защита на потребителите, данъците върху потреблението, дигитализиране на митническите процедури и др. \r\n„Не е нормално три книги, доставяни в рамките на ЕС, да се задържат няколко дни на митниците. Създаването на универсален баркод ще направи проследяването на пратките значително по-бързо и ефективно. Европейската комисия може да допринесе за това компаниите да намалят разходите си за международни доставки. Това ще бъде от голяма полза и за потребителите“. \r\nДруга конфликтна точка според евродепутата е т.нар. „принудително локализиране на данни“. Той даде пример с проблема, който Фейсбук има в Русия, където казват на компанията „Ще има Фейсбук само ако данните се съхраняват тук“.\r\n„Да се насърчат практики като използването на облачни услуги и в търговските споразумения да се включат клаузи, улесняващи свободния поток на метаданни“, предлага Курумбашев. По думите му белгийски тинк-танк е идентифицирал 22 различни разпоредби относно локализирането на данни, чрез които държави членки налагат ограничения по отношение на трансфера на данни към други държави членки. \r\n„ЕС може да приложи стандарт, в който да се забраняват всякакви протекционистки мерки“. Според евродепутата трябва да се внесе предложение да има минимум от правила, който да бъде прилаган в отделни цифрови глави при подписването на търговски споразумения. „Разбира се, държавите са свободни и да се съгласят, и да не се съгласят“, добави Курумбашев.\r\n„Платформите за онлайн търговия не могат предварително да наблюдават стоките, но трябва да има механизъм, чрез който те да подават сигнал за незаконно съдържание и да гарантират защитата на авторските и търговски права. Също както и механизъм, който да позволява на търговците да отговорят на оплакването“, каза той. \r\nПетър Курумбашев смята, че за да се справи с фалшифицирането на стоки, Европейският съюз трябва да работи за въвеждането на взаимно приемлив IT Trustmark (знак за „доверена марка“). „Попитах eBay дали биха подписали с Alibaba етичен кодекс за опазване на правата на производителя и купувача. Другият начин да се гради доверие, освен държавите да налагат правила, е самите компании да подготвят свой етичен, морален кодекс, който да следват. Това дава спокойствието, че работиш с големи и сериозни компании“, каза още Курумбашев.", "date": "2017.10.03", "title": "Евродепутатът Петър Курумбашев: ЕС може да насърчи развитието на онлайн търговия сред малкия и среден бизнес"}
{"url": "http://www.focus-news.net/news/2017/10/03/2442356/gencho-genchev-kmet-na-svishtov-vapreki-che-remontat-na-osnoven-vodoprovod-v-svishtov-sazdava-opredeleni-neudobstva-prizovavam-grazhdanite-da-proyavyat-tarpenie.html", "text": "Ремонтират основен водопровод, предизвикал пропуквания в четири къщи на ул. „Патриарх Евтимий“ в Свищов. Дейностите вече стартираха и затвориха няколко улици, свързващи различни краища на града. Това създава известни неприятности на жителите, но кметът на Свищов Генчо Генчев призова в ефира на Радио „Фокус“ – Велико Търново гражданите да проявяват търпение и толерантност. Той припомни, че ремонтът е започнал след сигнали, подадени от живущите в региона. „Извършва се подмяна на целия водопровод, тъй като има силно оводняване на земните пластове. Навярно част от читателите са на ясно, че Свищов се намира на льос скала, която не позволява оттичането на водата и това води до напукване на къщите. В момента се подменят отклоненията към всички жилища и през настоящата седмица предстои подмяна на водопровода в целия участък, за да можем да спрем този процес“, обясни Генчев. Той уточни, че ще бъдат направени отводнителни шахти, тъй като до момента такива не са изграждани по ул. „Патриарх Евтимий“. Финансирането е осигурено от водоснабдителното дружество в региона, а Община Свищов помага с техника и човешки ресурс.\r\nЛуиза ТРАНЧЕВА", "date": "2017.10.03", "title": "Генчо Генчев, кмет на Свищов: Въпреки че ремонтът на основен водопровод в Свищов създава определени неудобства, призовавам гражданите да проявят търпение"}
{"url": "http://www.focus-news.net/news/2017/10/03/2442357/plovdiv-zadarzhan-e-33-godishen-mazh-za-napadenie-nad-politseyski-sluzhitel.html", "text": "Задържан е 33-годишен мъж за нападение над полицейски служител. Това съобщиха от ОДМВР - Пловдив. Половин час след полунощ днес, на бул. “Христо Ботев” в областния град криминално проявеният и осъждан мъж бил спрян за проверка от екип на сектор “Специализирани полицейски сили”. Вместо да изпълни разпорежданията на служителите на реда, пловдивчанинът оказал съпротива и нанесъл удар на единия от униформените. Извършителят е отведен за едно денонощие във Второ РУ, срещу него е започнато бързо производство по чл. 325, ал. 2 от НК. Предстои случаят да бъде докладван в прокуратурата.", "date": "2017.10.03", "title": "Пловдив: Задържан е 33-годишен мъж за нападение над полицейски служител"}
{"url": "http://www.focus-news.net/news/2017/10/03/2442358/sz-dvama-dushi-sa-postradali-pri-strelba-v-berlin.html", "text": "Двама души са ранени при стрелба във федералната германска столица Берлин, съобщава баварският ежедневник Die Sueddeutsche Zeitung. При инцидента са пострадали 15-годишен младеж и 67-годишен мъж.\r\nПо първоначални данни възрастният мъж е открил раненото момче в близост до спортна площадка. Произведен е втори изстрел, в резултат на което 67-годишният мъж е ранен. Двамата пострадали са откарани в болница.\r\nКъм момента не е известно с какво оръжие е произведена стрелбата, нито как точно са ранени пострадалите. Тереза Герова", "date": "2017.10.03", "title": "SZ: Двама души са пострадали при стрелба в Берлин"}
{"url": "http://www.focus-news.net/news/2017/10/03/2442359/blagoevgrad-obshtina-petrich-raboti-po-proekt-za-razvitie-na-sotsialnite-uslugi-v-obshtinata-na-stoynost-489-197-leva.html", "text": "Община Петрич работи по проект от Оперативна програма „Развитие на човешките ресурси“ по схема „Независим живот“ на стойност 489 197 лева. Това каза за Радио „Фокус“ – Пирин Методи Бисерков, началник на Дирекция „Образование и култура“ към Община Петрич. Проектът се изпълнява в периода 2016 – януари 2018 година. „В рамките на проекта се изпълняват няколко вида дейности, но аз ще се спра само на тази, която на практика предоставя услугите на хората с проблеми и потребности. Това е разкриването на Център за почасови услуги, който предоставя социални и здравни услуги, психологическо консултиране и мотивационна подкрепа. В този център за почасови услуги към момента предоставяме следните услуги: личен асистент, социален асистент и домашен помощник“, каза още Бисерков. Потребители на услугата са 78 лица, от тях 58 получават социалната услуга „Личен асистент“; 10 „Социален асистент“ и 10 „Домашен помощник“. „Същия е броят и на самите асистенти. Услугите се предоставят в домовете на самите потребители на услугата, те са почасови и се извършват в различни часови интервали от 2 до 6 часа и са основно свързани с подкрепа на личността. „Освен това чрез налични медицински фелдшер, центъра предлага здравни и медицински услуги, които са основно свързани с мерене на кръвно налягане, даване на съвети и консултации по отношение на диети, които спазват тези лица. Към момента ползващите услугата са 119 лица, тоест индикаторите, които са заложени за изпълнение сме ги изпълнили. В чисто човешки план мога да кажа, че това са услуги, които най-много се търсят от потребителите в рамките на Община Петрич“, посочи Бисерков. Той добави, че за съжаление не може да се откликне на нуждите на всички, но Община Петрич се стреми поне най-важните неща да бъдат направени. „Само за илюстрация ще посоча, че при подаването на заявленията, които бяха в началото на проекта имахме 156 човека, а към момента от услугата се възползват 119. Останалите са резерви и при възможност част от тях също получават услугата“, заяви Бисерков.\r\nЛивия НИНОВА", "date": "2017.10.03", "title": "Благоевград: Община Петрич работи по проект за развитие на социалните услуги в общината на стойност 489 197 лева"}
{"url": "http://www.focus-news.net/news/2017/10/03/2442360/reuters-v-turtsiya-sa-izdadeni-zapovedi-za-arest-na-254-sluzhiteli-zaradi-predpolagaemi-vrazki-s-gyulenistite.html", "text": "Турските прокурори издадоха заповеди за задържане за 254 общински и министерски служители в Истанбул за предполагаеми връзки с т.нар. гюленистко движение, сочено от Анкара като организатор на неуспешния опит за държавен преврат от юли 2016 г., предава Reuters.\r\nМащабът на последните операции, насочени към настоящи и бивши служители, отбелязват нова ескалация срещу движението на ислямския проповедник Фетхуллах Гюлен.\r\nМинистерството на вътрешните работи заяви в понеделник, че близо 1000 души са били задържани през предходната седмица по обвинения в връзки с наричаната от Анкара „гюлеинистка терористична групировка\".Тереза Герова", "date": "2017.10.03", "title": "Reuters: В Турция са издадени заповеди за арест на 254 служители заради предполагаеми връзки с гюленистите"}
{"url": "http://www.focus-news.net/news/2017/10/03/2442361/plovdiv-lek-avtomobil-e-blasnal-malko-dete-v-sopot.html", "text": "Лек автомобил е блъснал малко дете в Сопот. Това съобщиха от ОДМВР - Пловдив. Малкото дете е без сериозни наранявания след пътния инцидент, който е станал вчера около 12.00 часа. На ул. “Иван Вазов” в Сопот момченце на година и половина било блъснато от потеглящ лек автомобил “Мерцедес”. След оказана медицинска помощ детето е освободено за домашно лечение с охлузна рана на главата. Отрицателна е алкохолната проба на 26-годишната жена, шофирала автомобила. Произшествието е отработено по административен ред.", "date": "2017.10.03", "title": "Пловдив: Лек автомобил е блъснал малко дете в Сопот"}
{"url": "http://www.focus-news.net/news/2017/10/03/2442362/burgas-za-vtora-poredna-godina-v-grada-shte-se-provede-5-kilometrov-semeen-maraton.html", "text": "За втора поредна година ще се проведе 5-километров семеен маратон в Бургас на 7 октомври. Това съобщиха от пресцентъра на Община Бургас. Семейната надпревара в града ще се проведе под Пантеона от 10.00 часа. В бягането могат да се включат семейства без ограничения на възраст, пол, брой членове или предишен опит в бягането. Мотото на инициативата е „Твоят километър е важен!“. Петкилометровите семейни бягания се организират от 5kmrun и партньори.\r\nЧрез подкрепа на детските и семейни бяганията организаторите целят да насърчат активността, здравословния начин на живот и общуването в семейството.", "date": "2017.10.03", "title": "Бургас: За втора поредна година в града ще се проведе 5-километров семеен маратон"}
{"url": "http://www.focus-news.net/news/2017/10/03/2442363/zdf-generalnata-stachka-v-kataloniya-zapochna-s-mnogo-visoko-uchastie-v-tseliya-avtonomen-region.html", "text": "Започна генералната стачка в Каталония, организирана в знак на протест срещу полицейското насилие по време на неделния референдум за независимост, предава германският телевизионен канал ZDF.\r\nРадио Cadena Ser предаде, че практически всички училища, магазини и заведения в регионалната столица Барселона са със затворени врати. Същевременно жителите на града се събират по улиците за планирани демонстрации. Местните профсъюзи на свой ред съобщиха, че в общата стачка има „много високо участие“ – при това на територията на целия автономен регион.Тереза Герова", "date": "2017.10.03", "title": "ZDF: Генералната стачка в Каталония започна с „много високо участие“ в целия автономен регион"}
{"url": "http://www.focus-news.net/news/2017/10/03/2442364/premierat-boyko-borisov-trafikat-mezhdu-balgariya-i-rumaniya-shte-se-ulesni-i-zasili-i-chrez-noviya-most-pri-ruse-gyurgevo.html", "text": "Трафикът между двете страни ще се улесни и засили чрез строеж на мостове, включително новия мост при Русе-Гюргево, работещи фериботни връзки, нови гранични пунктове и подобряване на условията за навигация по река Дунав. Това каза министър–председателят Бойко Борисов на пленарното заседание на българската и румънската делегация в резиденция „Евксиноград“, съобщиха от правителствената информационна служба. Обсъдени бяха теми от двустранен интерес в сферата на икономиката и инфраструктурата. Българският премиер добави, че по-нататъшното развитие на Общоевропейските коридори IV, VIII и X е предпоставка за постигането на инфраструктурна свързаност включително със страните от Западните Балкани. По думите му това е от съществено значение за постигането на конкурентоспособност и растеж.   \r\nПремиерът Борисов акцентира върху сериозната работа за диверсификация на енергийните доставки не само по оста Север-Юг, но развивайки и хоризонталните енергийни връзки. Като ключов елемент той посочи изграждането на газовия хъб „Балкан”.   \r\nБългарският министър-председател изтъкна също въпроса за вътрешната сигурност на Европейския съюз чрез укрепване на неговите външни граници, подчертавайки в тази връзка важността от бързото присъединяване на България и Румъния към Шенгенското пространство. Премиерът отбеляза и значението на балканското сътрудничество в рамките на ЕС, както и европейската перспектива за държавите от региона.   \r\nРумънският премиер Михай Тудосе определи срещата във Варна като много ползотворна и специално акцентира на откриването на ново КПП, което е в интерес на гражданите и на двете страни. Тази среща ще остане в историята на двете държави, отбеляза Тудосе и изрази готовност двустранните контакти да продължат да се провеждат регулярно.   \r\nОсновните теми от разговора присъстват и в съвместна декларация, която беше приета по време на пленарното заседание между двете делегации.", "date": "2017.10.03", "title": "Премиерът Бойко Борисов: Трафикът между България и Румъния ще се улесни и засили и чрез новия мост при Русе – Гюргево"}
{"url": "http://www.focus-news.net/news/2017/10/03/2442365/aktsenti-v-predavaneto-chasat-na-karlovo-po-radio-fokus-plovdiv.html", "text": "Над 70 учени и представители на изпълнителната власт от почти всички страни членки на ЕС и асоциирани такива ще се съберат в Карлово на научна конференция, за да осъдят нови подходи и методи за изследване и картиране на екосистемни услуги в Европа. Целта е да се подпомага изпълнителната власт в управлението на природните ресурси на техните територии. Ще започнем предаването „Часът на Карлово” по Радио „Фокус“ – Пловдив днес с тази тема. Подробностите ще ни разкрие Красен Краев, експерт в община Карлово. Също в днешното предаване ще чуете повече за една интересна фотоизложба, която е подредена в Историческия музей в Карлово. В изложбата може да се видят копия от патентите на авиоконструктура карловец Джон Ночев, който е изобретил прилуняващия модул „Йигъл” на космическия кораб „Аполо 11”. С него американците кацнаха на Луната. Част от конструкторската работа на световно известния карловец Джон Ночев е засекретена, тъй като е била свързана с НАСА. За уникалната експозиция и за живота на този човек ще ни разкаже директорът на музея Мария Деянова.\r\nВ края на предаването директорът на общинската библиотека Мирослав Колев ще ни разкаже какво бе показано тази година като опит на Шестата национална конференция „Насърчаване на четенето” под наслова „Помогни ми да прочета”.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.10.03", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2017/10/03/2442366/evrodeputatat-momchil-nekov-balgarskite-zemedeltsi-i-proizvoditeli-shte-sa-v-po-silna-pozitsiya-pri-pregovorite-s-nova-zelandiya-i-avstraliya.html", "text": "Чувствителните сектори като мляко, овче месо и пчелни продукти да бъдат изключени от преговорния пакет за безмитен внос в ЕС от Нова Зеландия и Австралия. В такъв вид споразуменията с тези страни са приемливи за България и се радвам, че в земеделската комисия получих подкрепа за тази позиция. Това заяви Момчил Неков след гласуване на препоръката за преговори с двете държави вчера вечерта в Страсбург, съобщиха от пресофиса на евродепутата. Неков е докладчик на своята политическа група за Нова Зеландия в ресорната комисия. \r\n„Важно условие за успех в преговорния процес ще бъде и по-голям списък с продукти с географски означения, което означава, че можем да настояваме за включване на български продукти в тези споразумения -  като например нашите вина или други продукти, които скоро влизат в процедура по защита за географско означение у нас“ коментира още Момчил Неков. Географските означения са много важна част от преговорите с трети страни. За редица европейски страни те са ключово и задължително условие за приемането на каквото и да е споразумение с трети страни. Освен правна защита, с включване на географските означения се дава и видимост на уникални и традиционни европейски продукти.\r\nВ преговорите трябва да се отчете задължително и влиянието на Брекзит върху бъдещите отношения между Европейския съюз и Нова Зеландия. Към момента Нова Зеландия имат право на внос на 230 000 тона овче месо в ЕС. Близо 40% от тази квота се използва от Великобритания. „Когато Обединеното кралство напусне ЕС, това означава, че ако не се предоговорят тези условия, Нова Зеландия ще може да изнася тези количества към останалите държави членки. Това означава сектор Овцевъдство в ЕС да бъде под изключителен натиск. Не можем да позволим това. За това смятам, че изключването на сектора, трябва да бъде реално приложима мярка“ коментира още Момчил Неков.\r\nТърговията на България с Нова Зеландия е все още скромна. Основните земеделски продукти търгувани през последните година включват агнешко, вина, вълна, карантия. Европейската комисия заяви желанието си за бързо приключване на преговорите по споразуменията с двете страни. Една от причините е опитът с подобни споразумения с Канада, САЩ и други страни, които отнемат години. Очаква се Европейският парламент да приеме резолюцията с препоръки относно преговорния мандат за споразумение с двете страни в края на октомври.", "date": "2017.10.03", "title": "Евродепутатът Момчил Неков: Българските земеделци и производители ще са в по-силна позиция при преговорите с Нова Зеландия и Австралия"}
{"url": "http://www.focus-news.net/news/2017/10/03/2442367/yordan-yordanov-kmet-na-dobrich-prez-poslednite-sedmitsi-nablyudavame-mnogo-i-razlichni-po-vid-vandalski-proyavi-v-grada.html", "text": "През последните седмици се наблюдават много и различни по вид вандалски прояви в града. Това заяви кметът на Добрич Йордан Йорданов, предаде кореспондент на Радио „Фокус” – Варна. За пример кметът даде една новооткрита съвсем наскоро детска спортна площадка в жилищния квартал „Дружба“. \"Това е така нареченото място „Ябълката“, създадено по инициатива на граждани с идеята младите хора да имат варианти за приятно и полезно свободно време. Тази площадка е била обект на посегателство от страна на вандали няколкократно\", посочи кметът. По думите му това е „недостойно“ поведение на подрастващите, които рушат и събарят съоръжения. В Общината са получени няколко сигнала, за които Йордан Йорданов е уведомил полицията в Добрич. Той припомни, че преди около месец Община град Добрич подписа договор за сформиране на общинска полиция. \"Всичко, което зависи от администрацията като бюджет и договори за създаване на такова звено, е направено\", уточни кметът. По думите му ръководството на полицията в добруджанския град е заявило, че процедурата е готова е предстои обявяването ѝ за подбор на полицейски екип. Тя е подготвена съвместно с Министерство на вътрешните работи. „Надяваме се в спешен порядък да бъде проведена процедурата и да имаме вече общинската полиция на терен“, каза кметът Йордан Йорданов. Той добави, че много важно е и самото самосъзнание на хората, които трябва да опазват природата, създаденото за хората и да съблюдават обществения ред. \r\nЖулиета НИКОЛОВА", "date": "2017.10.03", "title": "Йордан Йорданов, кмет на Добрич: През последните седмици наблюдаваме много и различни по вид вандалски прояви в града"}
{"url": "http://www.focus-news.net/news/2017/10/03/2442368/afp-deputatite-ot-ep-se-saglasiha-che-nyama-dostatachen-napredak-v-pregovorite-za-brekzit.html", "text": "Европейският парламент подкрепи във вторник предложение, в което се казва, че разговорите за Брекзит не са постигнали достатъчен напредък, за да бъде даде старт на следващата фаза на преговорите за „развода“ между Брюксел и Лондон, предава AFP.\r\nДепутатите от ЕП одобриха с 557 гласа „за\",  92 „против\" и 29 „въздържали се\" предложение, с което призоваха лидерите на ЕС да отложат решението си за това дали е постигнат достатъчен напредък в преговорите, за да бъде започнато обсъждането на бъдещите отношения между Великобритания и ЕС.Тереза Герова", "date": "2017.10.03", "title": "AFP: Депутатите от ЕП се съгласиха, че няма достатъчен напредък в преговорите за Брекзит"}
{"url": "http://www.focus-news.net/news/2017/10/03/2442369/veliko-tarnovo-gorski-inspektori-ot-rdg-sa-zadarzhali-4-litsa-za-nezakonna-sech.html", "text": "Незаконна сеч на 154 броя дървета са установили горски инспектори от Регионална дирекция по горите – Велико Търново в имоти частна горска територия в землището на с. Гъбене. Това съобщиха от пресцентъра на Изпълнителната агенция по горите. При извършване на проверката служители установили, че дърветата не са маркирани с контролна горска марка. След направена справка в системата за проверка и контрол на Изпълнителна агенция по горите е установено, че за имотите няма издадени позволителни за сеч. На място са задържани 4 лица, извършващи горскостопанска дейност. За нарушението са съставени констативни протоколи. По случая е образувано досъдебно производство.\r\nОт началото на месец септември до момента от горските служители на РДГ – Велико Търново са направени 500 проверки за нарушения по Закона за горите и Закона за лова и опазване на дивеча. Задържани са повече от 40 куб.м. дърва, четири моторни превозни средства, една каруца и два моторни триона.", "date": "2017.10.03", "title": "Велико Търново: Горски инспектори от РДГ са задържали 4 лица за незаконна сеч"}
{"url": "http://www.focus-news.net/news/2017/10/03/2442370/kyustendil-vazmozhno-e-narushavane-na-vodopodavaneto-v-dupnitsa-zaradi-podmyana-na-vodoprovodnata-mrezha.html", "text": "Предвижда се нарушаване на водоподаването в Дупница заради подмяна на водопроводната мрежа. Това каза пред Радио „Фокус” – Кюстендил Христо Апостолов, експерт към Община Дупница. По думите му вече е в ход цялостната подмяна на водопроводната мрежа в жилищен комплекс „Бистрица”, за който Община Дупница е осигурила необходимите средства. „Тази подмяна е свързана и със съответните неудобства за жителите на този квартал, а и на съседните”, каза Христо Апостолов. Той даде за пример фактът, че на 4 октомври ще бъде нарушено водоподаването за квартал „Бешика”. Това се налага, за да бъде направена водопроводната връзка на улуците „Драган Овчаров” и „Патриарх Евтимий“. „Подобни нарушавания на водоподаването ще има предвид дейностите, за което своевременно ще бъдат информирани жителите. Ние призоваваме за разбиране и търпение, предвид създавания дискомфорт по реализирането на проекта”, каза Христо Апостолов.\r\nВенцеслав ИЛЧЕВ", "date": "2017.10.03", "title": "Кюстендил: Възможно е нарушаване на водоподаването в Дупница заради подмяна на водопроводната мрежа"}
{"url": "http://www.focus-news.net/news/2017/10/03/2442371/plovdiv-ucheni-ot-nad-70-darzhavi-shte-uchastvat-v-karlovo.html", "text": "Над 70 учени и представители на изпълнителната власт от почти всички страни, членки на ЕС и асоциирани такива, ще участват в Карлово в научна конференция, за да осъдят нови подходи и методи за изследване и картиране на екосистемни услуги в Европа. Това съобщи за Радио „Фокус” - Пловдив Красен Краев, експерт в Община Карлово. Целта е да се подпомага изпълнителната власт в управлението на природните ресурси на техните територии. „Събитието е част от проекта „Есмералда”, който се финансира от ЕК”, каза Краев. „Утрешното събитие е част от съвместната работа на общината Карлово с БАН и Софийския университет”, добави Краев. Той добави, че от няколко години работят съвместно във връзка със зелените екосистеми на общината. Споделеният опит на специалистите ще е една първа крачка към картирането и заснемането на тези площи в община Карлово. „Ще се прави така наречената паспортизация на всичко, дори на всяко едно дърво от тази екосистема”, каза още Красен Краев. По думите му това е европейският и световен опит за опазване на тези екосистеми, за създаването на нови такива и поддържането на зелените площи в градската и извънградска територия.\r\n„Сертификатът, който наскоро получи община Карлово от Юнеско за това, че „Централен Балкан“ е обявен за един от четирите нови български биосферни парка, е едно огромно признание за нас в опита ни да създаваме и поддържаме зелените системи в общината”, каза още Краев. Според него това е една малка прънка от цялата работа, която предстои да се случи в общината. Ще бъдат заснети големи територии, ще бъдат картирани и ще бъде издадено предписание как и по какъв начин да се полагат грижи за тях за по-дълъг период от време. „Това е едно огромно признание, но и една отговорност за нас, тъй като ако имаме нещо, което сме създали и ако не го поддържаме и не полагаме грижи за него, то няма как да продължи да съществува”, каза още Красен Краев.\r\nЦветана ТОНЧЕВА", "date": "2017.10.03", "title": "Пловдив: Учени от над 70 държави ще участват в Карлово"}
{"url": "http://www.focus-news.net/news/2017/10/03/2442372/kyustendil-16-dobrovoltsi-sa-izbrani-za-uchastie-v-proekta-da-premahnem-granitsite-pred-dobrovolchestvoto.html", "text": "16 доброволци са избрани за участие в проекта „Да премахнем границите пред доброволчеството”. Това съобщи за Радио „Фокус” – Кюстендил Иван Андонов, председател на читалище „Братство”. По думите му проектът се изпълнява по Програма за трансгранично сътрудничество между България и Сърбия, с водеща организация Асоциация „Тимошки младежки център – Зайчар“, Сърбия. „Беше направен подбор и бяха избрани 16 доброволци на възраст 16 до 29 години. Изборът беше въз основа на техните интереси, опит и мотивация за участие в доброволчески дейности”, каза Иван Андонов. Предстои в читалището да бъде създаден доброволчески клуб, който ще бъде място за срещи на доброволците и за провеждането на обучение и оценка на тяхната работа. В началото на месеца ще започнат обучителните сесии на доброволците, които ще се обучават по темите – „Същност на доброволчеството”, „Европейски корпус за солидарност”, „Европейска доброволческа служба”, „Социално доброволчество” и други.\r\nВенцеслав ИЛЧЕВ", "date": "2017.10.03", "title": "Кюстендил: 16 доброволци са избрани за участие в проекта „Да премахнем границите пред доброволчеството”"}
{"url": "http://www.focus-news.net/news/2017/10/03/2442373/spetsializirano-zveno-antikoruptsiya-pretsizira-obvinenieto-na-miroslav-borshosh-i-povdigna-novi-obvineniya.html", "text": "Специализирано звено „Антикорупция“ – СГП прецизира обвинението на бившия изпълнителен директор на „НДК - КСЦ“ ЕАД Мирослав Боршош за нецелево разходване на средства (чл. 254 А, ал.2 от НК) и му повдигна още две обвинения – за умишлена безстопанственост и сключване на неизгодни сделки. Това съобщиха от пресцентъра на Прокуратурата.\r\nСлед изготвяне на назначената допълнителна съдебно-икономическа експертиза, разследването на СЗ „Антикорупция“ е установило, че в периода от 23.08.2016 г. до 26.06.2017 г. Мирослав Боршош е разпоредил част от целевите средства – в размер на 3 431 146,06 лв. да бъдат изразходвани за заплащане на разходи, които не са свързани с дейностите, за които са били отпуснати. С решение на Министерски съвет от 03.08.2017 г. е увеличен бюджетът на Националния дворец на културата със 17 млн. лв., като средствата са били с целево предназначение – за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година. \r\nСъбраните доказателства за настъпили вредни последици за държавата в по-висок размер - 3 431 146,06 лв., обусловиха СЗ „Антикорупция“ да предяви прецизно обвинение на Боршош за престъпление по чл. 254А, ал.2 от НК. \r\nВ хода на разследването са събрани доказателства и за още едно престъпление, извършено от Мирослав Боршош - умишлена безстопанственост, от която са последвали щети за НДК в общ размер на 389 624,82 лв. /чл. 219 ал.4, вр. с ал.3, вр. с ал.1 вр. с чл. 26 ал.1 от НК/. \r\nВ периода 16.01.2015 г. - 24.01.2017 г. е сключил договори с адвокатски дружества при наличие на назначени 2- ма юрисконсулти, за изработване на уеб сайт и изготвяне на технически паспорти, при съществуващ интернет сайт на НДК и изработени два технически паспорта на сградата. \r\nОт събраните и анализирани до момента доказателства е установено още, че в периода 24.11.2014 г. – 23.12.2015 г. Мирослав Боршош съзнателно е сключил 15 неизгодни сделки, от които за НДК са настъпили значителни вреди в размер на 94 740 лв. Договорите са: 6 за PR- обслужване, при назначени в НДК 4 – ма служители за тази дейност и 9 за процесуално представителство пред съдебни органи, при назначени 2- ма юрисконсулти. \r\nТези доказателства обосновават обвинението на Мирослав Боршош за извършено престъпление по чл. 220 ал.2 вр. с ал.1 вр. с чл. 26 ал.1 от НК. \r\nБез промяна остава обвинението в безстопанственост, свързано със сключения договор за оперативен  лизинг за отдаване под наем на лек автомобил м. “Лексус“, от което за НДК са настъпили щети в размер на 28 399,61 лв. \r\nРазследването продължава.", "date": "2017.10.03", "title": "Специализирано звено „Антикорупция“ прецизира обвинението на Мирослав Боршош и повдигна нови обвинения"}
{"url": "http://www.focus-news.net/news/2017/10/03/2442374/sport-uels-bez-garet-beyl-v-reshitelnite-kvalifikatsii.html", "text": "Уелс остава без най-голямата си звезда - Гарет Бейл, за последните две световни квалификации. Нападателят на Реал Мадрид отпадна за двубоите с Грузия и Ирландия заради контузия, която получи по време на мача с Борусия (Дортмунд) в Шампионската лига. \r\nУелс заема второ място във временното класиране на Група D и има шансове да се класират за бараж, но селекционерът Крис Коулмън ще трябва да се справя без Гарет Бейл.", "date": "2017.10.03", "title": "Спорт: Уелс без Гарет Бейл в решителните квалификации"}
{"url": "http://www.focus-news.net/news/2017/10/03/2442375/balgariya-i-rumaniya-obsadiha-obshti-prioriteti-kato-badeshti-predsedateli-na-saveta-na-es.html", "text": "Общите приоритети на България и Румъния като бъдещи председатели на Съвета на Европейския съюз обсъдиха ресорните министри на двете страни Лиляна Павлова и Виктор Негреску, съобщиха от пресцентъра на Министерството за Българското председателство на Съвета на ЕС 2018. Двамата министри размениха и практически съвети и опит по подготовката на председателствата в София през 2018 и в Букурещ 2019 г., свързани с акредитационната система, бюджета, доброволчеството, спонсорството. Двамата разговаряха в резиденция „Евксиноград“ във Варна днес, където се провежда съвместното заседание на правителствата на Република България и на Румъния.\r\nМинистърът за Българското председателство на Съвета на ЕС Лиляна Павлова и колегата й Виктор Негреску, министър по европейските въпроси на Румъния, обсъдиха възможностите за партньорство между двете страни и основните сфери от взаимен интерес - международната финансова рамка и бъдещето на кохезионната политика на ЕС след Брекзит, темата миграция и сигурност и дебата за бъдещето на Европа. Акцент в разговорите бе и основният приоритет на Българското председателство, който Румъния напълно подкрепя - изграждането на свързаност между балканските страни и европейската перспектива за гражданите на съседните ни държави. Двамата министри обсъдиха и извеждането на предизвикателствата пред Дунавския и Черноморския регион на по-преден план в дневния ред на Европейския съюз.\r\nРазговорите на министър Лиляна Павлова по приоритетите на Българското председателство продължат и в Румъния следващите два дни. На 4 и 5 октомври тя ще посети румънската столица, където ще участва в дискусионния „Bucharest Forum 2017”. Тя е специален участник в панела “Възвръщайки темпото си - Европа гледа напред”. Министър Павлова е поканена да изнесе и лекция на тема „Първото Българско председателство на Съвета на ЕС 2018 – приоритети и предизвикателства“ в Националното училище по политически и административни науки.", "date": "2017.10.03", "title": "България и Румъния обсъдиха общи приоритети като бъдещи председатели на Съвета на ЕС"}
{"url": "http://www.focus-news.net/news/2017/10/03/2442376/plovdiv-mitropolit-nikolay-otkri-s-moleben-i-tarzhestven-vodosvet-novata-uchebna-godina-v-duhovnata-akademiya-sv-sv-kiril-i-metodiy.html", "text": "По време на откриването на новата академична година в ПДА „Св. св. Кирил и Методий” по решение на Светия Синод на Българската православна църква митрополит Николай въдвори новия ректор на академията Негово Преосвещенство Белоградчишкия епископ Поликарп, предаде репортер на Агенция „Фокус”. \r\nНикола ПЕТКОВ", "date": "2017.10.03", "title": "Пловдив: Митрополит Николай откри с молебен и тържествен водосвет новата учебна година в Духовната академия „Св. св. Кирил и Методий”"}
{"url": "http://www.focus-news.net/news/2017/10/03/2442377/el-pais-ispanskiyat-vatreshen-ministar-provede-izvanredna-sreshta-s-rakovoditelite-na-politsiyata-i-grazhdanskata-gvardiya.html", "text": "Министърът на вътрешните работи на Испания Хуан Игнасио Соидо проведе извънредна среща с ръководителите на Националната полиция и Гражданската гвардия, съобщава вестник El Pais.\r\nСъгласно разпространената информация, в рамките на дискусията са обсъдени мерките „в рамките на върховенството на закона\", които може да бъдат предприети срещу „нетърпимия тормоз\" от страна на каталонците, подкрепящи независимостта на испанския автономен регион.Тереза Герова", "date": "2017.10.03", "title": "El Pais: Испанският вътрешен министър проведе извънредна среща с ръководителите на полицията и Гражданската гвардия"}
{"url": "http://www.focus-news.net/news/2017/10/03/2442378/bsp-signalizira-za-nerednosti-v-modela-na-upravlenie-na-bulgartransgaz-ead.html", "text": "След като вчера в Хасково, изразявайки подкрепа за г-жа Елена Йончева в тежката битка, която води с паралелната държава, направихме извода, че този модел на управление съществува не само в Община Хасково. Той е модел, по който се ръководи цялата държава и в частност държавните дружества. Днес бихме искали да ви представим модела на управление на дружеството „Булгартрансгаз” ЕАД. Това заяви Атанас Зафиров – член на Изпълнителното бюро на НС на БСП, по време на пресконференция в централата на партията, предаде репортер на Агенция Фокус”. „Булгартрансгаз” ЕАД се ръководи от двустепенна управленска структура. Тя включва Надзорен и Управителен съвет. Надзорният съвет се ръководи от председател и двама членове. Управителният съвет също се ръководи от председател и двама членове. Веднага бих искал да заостря вниманието към личността на зам.-председателя на Надзорния съвет – г-н Владимир Митрушев. Той е бивш зам.-кмет на Община Димитровград. Неговият баща е и в момента общински съветник от ГЕРБ”, обясни Зафиров. Той припомни, че Делян Добрев е председател на областната структура на ГЕРБ-  Хасково, а Община Димитровград е част от Хасковска област. „Интересна е и фигурата на председателя на Управителния съвет на  „Булгартрансгаз” ЕАД – г-жа Таня Захариева. Тя и в момента е общински съветник от политическа партия ГЕРБ и нещо повече – тя е председател на Общинския съвет в Хасково. Другият член на Управителния съвет е изпълнителният директор Георги Гегов”, подчерта още Зафиров, а колегата му Иван Иванов  допълни, че Гегов живее с народния представител от ГЕРБ Теодора Георгиева, а двамата са кумове на Пламена Ненкова, която работи в отдел „Анализи и международна дейност в дружеството” и Александър Ненков – също народен представител от ГЕРБ. „Тази роднинска връзка и роднински зависимости се пренасят не само на общинско ниво, но и в държавните предприятия”, обясни Иванов. „Тук отново остава отворен въпросът докъде се простират пипалата на този октопод, заложен още в основата си в Хасково”, допълни той. \r\nИван ЛАЗАРОВ", "date": "2017.10.03", "title": "БСП сигнализира за нередности в модела на управление на „Булгартрансгаз” ЕАД"}
{"url": "http://www.focus-news.net/news/2017/10/03/2442379/smolyan-zasedanieto-na-obshtinskiya-savet-shte-se-provede-na-6-oktomvri.html", "text": "Отложеното от 28 септември заседание на Общинския съвет – Смолян ще се проведе на 6 октомври от 14.00 часа в Сесийна зала на Община Смолян, cъoбщиxa oт Съвета. В дневния ред са включени 18 точки. Общинските съветници ще приемат отчет и анализ за действия на Община Смолян в изпълнение на Областната стратегия за интегриране на българските граждани от ромски произход (2016-2017) и приемане на Актуализиран план за действие на Община Смолян за интегриране на ромите в периода 2017 – 2020 година. Съветниците ще дискутират по точки, касаещи предсрочно прекратяване на регистрация на Община Смолян за доставяне на радиоуслуга с наименование „Общинско радио Смолян“, разрешение за изработване на Подробен устройствен план – парцеларен план и устройствени план – схеми за обект: „Интегриран воден проект на агломерация град Смолян”, ведно с допълнително разработени клонове, продажба на имоти и отдаване под наем общински терен и др.", "date": "2017.10.03", "title": "Смолян: Заседанието на Общинския съвет ще се проведе на 6 октомври"}
{"url": "http://www.focus-news.net/news/2017/10/03/2442380/premierat-boyko-borisov-pet-spogodbi-byaha-podpisani-po-vreme-na-chetvartoto-mezhdupravitelstveno-zasedanie-mezhdu-balgariya-i-rumaniya.html", "text": "Пет спогодби бяха подписани по време на четвъртото междуправителствено заседание между България и Румъния. Това заяви пред журналисти премиерът Бойко Борисов след съвместното заседание на българското и румънското правителство, което се проведе в резиденция „Евксиноград“, предаде репортер на Радио \"Фокус\" - Варна. Борисов поздрави румънския си колега Михай Тудосе във връзка с откриването на сухопътния граничен контролно-пропускателен пункт Кайнарджа- Липница на място, където хората от десетилетия са го очаквали. В присъствието на двамата премиери бяха подписани няколко документа - съвместна декларация между министъра на труда и социалната политика на Република България и министъра на труда и социалната справедливост на Румъния, договор за оказване на взаимна аварийна доставка на енергия от чужбина за обезпечаване на системните услуги между енергийните системи на Румъния и България между българския Електроенергиен системен оператор и румънската електрическа компания „Транселектрика“, споразумение между ИА „Морска администрация“ и Румънската морска администрация за предоставяне на достъп на кораби, нуждаещи се от помощ до места за убежища, протокол за прилагане на спогодбата от 2006 година за реадмисия с Румъния, както и Меморандума за разбирателство между Българската агенция за инвестиции /БАИ/ и Министерството на бизнес средата, търговията и предприемачеството на Румъния.\r\nМарияна ВАЛЕНТИНОВА", "date": "2017.10.03", "title": "Премиерът Бойко Борисов: Пет спогодби бяха подписани по време на четвъртото междуправителствено заседание между България и Румъния"}
{"url": "http://www.focus-news.net/news/2017/10/03/2442381/d-r-kaloyan-metodiev-politolog-referendumat-v-kataloniya-provokira-strah-v-evropeyskata-komisiya-che-mozhe-da-destabilizira-tseliya-es.html", "text": "Референдумът в Каталония провокира страх в Европейската комисия, че може да дестабилизира целия Европейски съюз. Това коментира за Радио „Фокус“ – Пирин политологът д-р Калоян Методиев по повод допитването за независимост на Каталония от 1 октомври. По думите му за много от страните проблемът със сепаратизма и малцинствата е на дневен ред. „И не на последно място се подкопава самата идея за демократичния характер на ЕС, за всичко красиво, което се говори. Всички по света ще кажат: защо биете мирни граждани“, каза още д-р Методиев. Той добави, че към момента всички европейски страни са притеснени от случващото се в Испания. „Преначертаването на граници в повечето случаи е свързано с огромно напрежение. Всеки ще използва ситуацията в контекста на собствените си цели и интереси. Няма принципи в такива случаи“, посочи д-р Методиев.\r\nЛивия НИНОВА", "date": "2017.10.03", "title": "Д-р Калоян Методиев, политолог: Референдумът в Каталония провокира страх в Европейската комисия, че може да дестабилизира целия ЕС"}
{"url": "http://www.focus-news.net/news/2017/10/03/2442382/donald-lu-poslanik-na-sasht-v-tirana-albaniya-e-kontrolirana-ot-chetiri-prestapni-klana.html", "text": "Дипломатическият представител на САЩ в Албания Доналд Лу заяви, че страната е контролирана от четири клана, предава скопският телевизионен канал „Алсат-М“. \r\nАмериканският дипломат подчерта, че основното предизвикателство пред Албания остава организираната престъпност, добавяйки, че трябва да бъдат арестувани „големите риби“, за да бъде преодолян проблемът с трафика на канабис. Но спроред посланика на САЩ полицията и съдебната система в Албания не са в състояние да предотвратят този проблем.\r\n„Албанците трябва да се гордеят с напредъка, т.е. срещу отглеждането на канабис. Но най-голямото предизвикателство остава. Това е борбата срещу организираната престъпност. Докато „големите риби“ не бъдат арестувани, осъдени и лишени от свобода, канабисът ще се връща. Четири главни клана контролират 20 криминални семейства, които управляват престъпни операции, включващи трафик, изнудване, кражби на автомобили и изпиране на пари. Има известни имена на албански престъпници, като трафиканти на наркотици. Например, Емилиано Шулази, за когото медиите твърдят, че продължават да търгува и от затворническата килия, или Люк Бериша, ръководителят на бандата в Драч, който по погрешка е бил освободен по-рано от затворническите власти. И Клемент Балили, наркотрафикант, издирван от Гърция, който се спаси от албанското правосъдие за 18 месеца заради неспособността на прокуратурата, полицията и Министерството на правосъдието. Има много други Шулази, Лу Бериша и Климент Балиловци в Албания\", подчерта Доналд Лу.Тереза Герова", "date": "2017.10.03", "title": "Доналд Лу, посланик на САЩ в Тирана: Албания е контролирана от четири престъпни клана"}
{"url": "http://www.focus-news.net/news/2017/10/03/2442383/smolyan-mehanizmi-za-barzo-deystvie-i-prevantivni-merki-pri-sluchai-na-agresiya-kam-meditsinski-spetsialisti-sa-obsadeni-na-sreshta-v-rzi.html", "text": "Механизми за бързо действие и превантивни мерки при случаи на агресия към медицински специалисти са обсъдени на среща в РЗИ – Смолян, съобщиха от пресцентъра на РЗИ – Смолян. На 2 октомври 2017 г. РЗИ – Смолян бе домакин на работна среща с представители на лечебни заведения, МВР и прокуратурата във връзка с обсъждане на механизми за взаимодействия при проява на агресия и посегателство над медицински специалисти, и на превантивни мерки за недопускане на такива случаи в региона. Участие взе и ресорният заместник областен управител Андриян Петров. По време на разговорите стана ясно, че за разлика от Центъра за спешна медицинска помощ, където от години мобилните екипите спазват специален алгоритъм на действие при заплаха, личните лекари и дежурните в спешните кабинети се чувстват незащитени. С цел превенция се предложиха различни варианти, сред които са ползването на паник бутони от медиците в риск и създаване от директорите на болници в региона на индивидуална организация по охрана на ръководените от тях заведения. След обобщаване на направените по време на срещата предложения, РЗИ – Смолян ще ги разпространи сред партньорите си за прилагането им.", "date": "2017.10.03", "title": "Смолян: Механизми за бързо действие и превантивни мерки при случаи на агресия към медицински специалисти са обсъдени на среща в РЗИ"}
{"url": "http://www.focus-news.net/news/2017/10/03/2442384/vatreshnite-ministri-na-balgariya-i-rumaniya-se-obediniha-okolo-pozitsiyata-che-zaedno-tryabva-da-nastoyavame-za-vlizaneto-na-dvete-darzhavi-v-shengen.html", "text": "Вътрешните министри на България и Румъния се обединиха около позицията, че заедно трябва да настояваме за влизането на двете държави в Шенген, съобщиха от пресцентъра на Министерството на вътрешните работи на България. Министрите на вътрешните работи Валентин Радев и Кармен Даниела Дан проведоха двустранна среща преди пленарното заседание на двете правителства в Евксиноград. Те заявиха общата си позиция, че трябва заедно – двете държави, да настояват за влизането на България и Румъния в Шенген. Категорични са, че страните ни са изпълнили заложените критерии и не разбират изразените от някои държави, членки на ЕС, резерви. Според министър Валентин Радев основна задача е с непрекъсната информация да убеждаваме европейските партньори в добрата работа и готовността за Еврозоната на двете министерства на вътрешните работи. По време на срещата министрите обсъдиха и въпроси, свързани с предстоящото европредседателство на България. Министър Валентин Радев не скри, че разчита на подкрепа от румънска страна по повод Дъблинското споразумение, което вероятно ще се обсъжда тогава. Като даде висока оценка на постигнатото полицейско сътрудничество, румънският вътрешен министър пожела това взаимодействие да продължи се надгражда на по-високо оперативно ниво. Министър Кармен Даниела Дан изрази очакването си през следващия период повече внимание да се обърне и на морската ни граница. \r\nВ рамките на двустранната среща двамата вътрешни министри подписаха Протокол между МВР на Република България и МВР на Румъния за прилагане на Спогодбата между двете правителства за обратно приемане на собствени граждани и чужденци.", "date": "2017.10.03", "title": "Вътрешните министри на България и Румъния се обединиха около позицията, че заедно трябва да настояваме за влизането на двете държави в Шенген"}
{"url": "http://www.focus-news.net/news/2017/10/03/2442385/stolichnata-obshtina-razvalya-tri-dogovora-zaradi-nekachestveni-remonti-i-losha-poddrazhka-na-ulitsi.html", "text": "Столичната община разтрогва договорите за три обекта заради некачествени ремонти и лоша поддръжка на улици, обяви кметът Йорданка Фандъкова, предаде БНР. Две са засегнатите фирми – едната е \"Пътища и съоръжения\" за реконструкцията на бул. \"Шипченски проход\" и за поддръжка на една от зоните за текущ ремонт, а другата е \"Пътностроителна техника\" с договор също за текущи ремонти. Общинското дружество \"София инвест\" поема поддръжката на улици до избирането на нови фирми.\r\nЗа ремонта на булевард \"Шипченски проход\" от \"Искърско шосе\" до \"Христофор Колумб\" ще бъде обявена нова процедура и ще бъде избрана нова фирма. Независимо от прекратяването на договора, всички санкции остават, каза Йорданка Фандъкова.\r\n\"Аз съм категорична и абсолютно безкомпромисна по отношение на харченето на публични средства. Не правя аз асфалта, но когато не се прави като хората, не го плащаме и нямам никакви притеснения за прекратяване на договори\", посочи столичният кмет.\r\nРаботи се и по прекратяване на два от договорите за текущи ремонти.\r\n\"София е разделена на шест зони, работят шест различни фирми по тези договори. Откакто имаме тези договори, са наложени санкции за около 780 хиляди лева на шестте фирми\", отбеляза Фандъкова.\r\nПо отношение на ремонта на отсечката от булевард \"Дондуков\", кметът поясни, че до края на седмицата се очаква заседание на комисията към Министерството на културата относно настилката на булеварда, тъй като все още тече подготвителният етап, работата продължава, каза столичният кмет.", "date": "2017.10.03", "title": "Столичната община разваля три договора заради некачествени ремонти и лоша поддръжка на улици"}
{"url": "http://www.focus-news.net/news/2017/10/03/2442386/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище в рубриката ни „Панагюрище днес“ ще чуете как се справя община Панагюрище с ремонта на авариралия водопровод и до къде стигнаха дейностите по подмяната на тръбите. По темата ще разговаряме с Марин Вулев, управител на ВиК - Панагюрище. В рубриката ни „Хора и традиции“ ще погледнем към съхраняването на българските обичаи от читалището в село Бъта. За дейността на културната институция и за участието в различни конкурси, които са свързани с българските обреди, ще разкаже Жечка Сиводошева, секретар в читалището. Във втората част на предаването в рубриката „Минало славно“ ще говорим за една изложба, чието откриване предстои. Тя се подготвя от Историческия музей в Панагюрище и е под мотото „Първата световна война – героизмът на българския войник“. Повече за най-интересните експонати в нея ще разкаже Ирина Ботева, главен уредник и завеждащ отдел „Нова история“ в музея. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.10.03", "title": "Акценти в предаването „Панагюрище – столица на свободата“ на Радио „Фокус“ – Пазарджик"}
{"url": "http://www.focus-news.net/news/2017/10/03/2442387/veliko-tarnovo-dvizhenieto-po-pat--4-veliko-tarnovo-sheremetya-se-osashtestvyava-v-edna-lenta-poradi-profilaktika-na-prebroitelen-punkt.html", "text": "Движението по път І-4 Велико Търново - Шереметя се осъществява в една лента поради профилактика на преброителен пункт. Това съобщиха от пресцентъра на Агенция \"Пътна инфраструктура\".", "date": "2017.10.03", "title": "Велико Търново: Движението по път І-4 Велико Търново - Шереметя се осъществява в една лента поради профилактика на преброителен пункт"}
{"url": "http://www.focus-news.net/news/2017/10/03/2442388/haskovo-otkriha-v-dobro-zdravoslovno-sastoyanie-2-godishno-dete-prekaralo-samo-noshtta-v-gorata-kray-selo-malko-bryagovo.html", "text": "Откриха в добро здравословно състояние 2-годишно дете, прекарало само нощта в гората край село Малко Брягово, съобщиха от Областната дирекция на МВР – Хасково. Детето се е загубило снощи край селото. Вчера около 18.00 часа майка му е подала сигнал, че момченцето, което според нейните думи било оставено без надзор за около 30 минути, изчезнало. Дядото на детето е дървосекач и те временно са се пренесли да пребивават в маджаровското село Малко Брястово. \r\nДоброволци и полицаи сформирали група по издирването му. Те са обикаляли гората, кошарите и околностите на селото. Момченцето е било открито в гората на около 3 – 4 км от селото. Детето е здраво, леко измръзнало и в момента се транспортира в болницата за преглед.", "date": "2017.10.03", "title": "Хасково: Откриха в добро здравословно състояние 2-годишно дете, прекарало само нощта в гората край село Малко Брягово"}
{"url": "http://www.focus-news.net/news/2017/10/03/2442389/vitseprezidentat-iliyana-yotova-e-patron-na-13-ata-svetovna-sreshta-na-balgarskite-medii-v-kishinev.html", "text": "Вицепрезидентът Илияна Йотова е патрон на 13-ата Световна среща на българските медии в Кишинев, която ще бъде открита на 5 октомври, съобщиха от прессекретариата на държавния глава.\r\nДен преди това вицепрезидентът ще проведе работни срещи с Игор Додон, президент на страната; Андриан Канду, председател на Народното събрание и Павел Филип, министър-председател на Молдова. Основна тема на работните дискусии ще бъдат правата на българското малцинство и възможностите за образование на български език.\r\nНа 5 октомври, вицепрезидентът Илияна Йотова и президентът на Република Молдова Игор Додон ще присъстват на подписването на Договора за създаване на международен консорциум в сферата на науката и образованието между Русенския университет „Ангел Кънчев“, Великотърновския университет „Св. Св. Кирил и Методий“ и Тараклийския държавен университет „Григорий Цамблак“ в Тараклия. \r\nИлияна Йотова ще присъства и на церемонията по откриване на Пресклуб на БТА и ще се срещне с представители на местната власт в град Тараклия, на гражданското общество, студенти и преподаватели. \r\nНа 6 октомври вицепрезидентът ще бъде гост на Български теоретичен лицей “Васил Левски”, Кишинев, където ще проведе дискусия с учители и ученици.", "date": "2017.10.03", "title": "Вицепрезидентът Илияна Йотова е патрон на 13-ата Световна среща на българските медии в Кишинев"}
{"url": "http://www.focus-news.net/news/2017/10/03/2442390/deutsche-welle-ruska-kompaniya-osiguryava-dostap-do-internet-v-severna-koreya-ekspertite-alarmiraha-za-opasnost-ot-kiberataki.html", "text": "От началото на октомври руската компания „Транстелеком“ (ТТК) осигурява достъпа до интернет в Северна Корея чрез дъщерната си фирма РЖД, предава Deutsche Welle, като се позовава на информация от изследователската организация Dyn Research.\r\nАнализаторите са установили, че до 1 октомври интернет трафикът от Северна Корея е преминавал през китайския провайдър China Unicom. След тази дата обаче са настъпили промени.\r\nЕксперти по компютърна сигурност предупреждават, че новата ситуация ще позволи на Северна Корея да координира по-добре кибератаки срещу противниците си. Същевременно от компанията ТТК увериха, че „в случай на недобросъвестно и неправомерно използване на ресурсите – спам, престъпна дейности, хакерски атаки и други“, руският оператор ще преустанови незабавно предоставянето на услуги на Пхенян.Тереза Герова", "date": "2017.10.03", "title": "Deutsche Welle: Руска компания осигурява достъп до интернет в Северна Корея  - експертите алармираха за опасност от кибератаки"}
{"url": "http://www.focus-news.net/news/2017/10/03/2442391/valeri-zhablyanov-bsp-retorikata-na-prezidenta-spryamo-gerb-saotvetstva-na-tazi-koyato-beshe-upotrebena-po-negov-adres.html", "text": "Реториката на президента съответства на тази, която беше употребена по негов адрес. Не считам, че по този начин би следвало да разговарят българските държавни институции. Това заяви Валери Жаблянов – член на изпълнителното бюро на НС на БСП, по време на пресконференция в централата на партията, предаде репортер на Агенция „Фокус”. „Първата стъпка, която ГЕРБ предприе по отношение на президента, бе да създаде парламентарна комисия, която да разследва сделката за самолетите. Не може да се говори за някакви нормални взаимоотношения между президента, ГЕРБ и правителството още от самото начало. След като един въпрос, който беше обсъден на Консултативен съвет по национална сигурност – за превъоръжаването на Българската армия и след като беше направен опит да бъдат постигнати общи параметри по тази тема, се стигна до пълно блокиране на въпроса и остра конфронтация от страна на правителството, както и отказ да изпълнява собствените си решения от предишни мандати”, обясни Жаблянов. По думите му БСП подкрепя президента Румен Радев в позицията му. Жаблянов изрази надежда президентът, правителството и управляващото мнозинство да потърсят пътищата за нормализиране на междуинституционалните взаимодействия. \r\nНа въпрос дали БСП вече има позиция по отношение на обвиненията за роднински назначения в Община Каварна, Жаблянов отговори: „Роднински назначения в Каварна в момента не мога да отговоря дали има. Ще проверим въпроса. Нашата позиция е принципна. Тя се отнася до всички форми на организация и упражняване на местната власт”. \r\nИван ЛАЗАРОВ", "date": "2017.10.03", "title": "Валери Жаблянов, БСП: Реториката на президента спрямо ГЕРБ съответства на тази, която беше употребена по негов адрес"}
{"url": "http://www.focus-news.net/news/2017/10/03/2442392/ministar-nikolay-nankov-provede-dvustranna-sreshta-s-vitsepremiera-i-ministar-na-regionalnoto-razvitie-publichnata-administratsiya-i-evropeyskite-fondove-na-rumaniya-sevil-shaydeh.html", "text": "Надявам се Граничният контролно-пропускателен пункт за международен трафик на хора и стоки Добромир – Крушари да заработи до края на 2018 година. Това коментира министърът на регионалното развитие и благоустройството Николай Нанков по време на проведената днес среща с вицепремиера и министър на регионалното развитие, публичната администрация и европейските фондове на Румъния Севил Шайдех. Това съобщиха от пресцентъра на МРРБ.\r\nСъоръжението се изгражда по съвместен проект по Програмата за трансгранично сътрудничество за откриването на нови гранични контролно-пропускателни пунктове на държавната граница между двете държави в точките Липница (Румъния) - Кайнарджа (България) и Добромир (Румъния) - Крушари (България). \r\nСрещата между министър Нанков и вицепремиера Шайдех се проведе в рамките на четвъртото заседание на Съвета за сътрудничество на високо равнище между правителствата на Република България и Румъния. В нея участва и заместник-министърът на регионалното развитие и благоустройството Деница Николова. \r\nДвамата обсъдиха и строителството на нов мост на р. Дунав с оглед непрекъснатия растеж на международния трансграничен трафик на хора и стоки и предвид желанието за единно развитие на транспортната инфраструктура чрез изграждането на нови транспортни връзки между двете страни. \r\nТема на разговора беше и изпълнението на Програма Интеррег V-A Румъния-България, като бе отчетен добрият напредък в реализацията й към момента и положителните ефекти от реализираните проекти по Програмата за трансгранично сътрудничество между двете държави през програмния период 2007 - 2013 година. \r\nШайдех отправи покана към Николай Нанков да направи официално посещение в Румъния. Предстои министърът на регионалното развитие и благоустройството да върне визитата скоро.", "date": "2017.10.03", "title": "Министър Николай Нанков проведе двустранна среща с вицепремиера и министър на регионалното развитие, публичната администрация и европейските фондове на Румъния Севил Шайдех"}
{"url": "http://www.focus-news.net/news/2017/10/03/2442393/blagoevgrad-sas-sportni-igri-v-bansko-zapochnaha-proyavite-po-povod-praznika-na-grada.html", "text": "Със спортни игри в Банско започнаха проявите по повод 105 години от Освобождението на град Банско на 5 октомври 1912 г. Това съобщиха от пресцентъра на Община Банско. Под надслов „Децата на Банско спортуват и се забавляват” на стадион „Св. Петър” започна празничната програма на Общината, в която са включени много спортни игри за деца. Ръководители и треньори бяха организирали игри и забави за децата. По специално изграденото трасе с препятствия преминаха малките състезатели и техните учители и треньори, като всички те бяха приветствани от заместник-кмета Ивайло Ръхов и председателя на Общинския съвет – Петър Баряков. Спортното събитие е част от празничната програма за Деня на Банско – 5 октомври. Тази вечер, на сцената на читалище „Никола Вапцаров”, предстои концерт на самодейните състави „Цветовете на времето”. Акцентът тази година ще бъде богатството и красотата на българската и банската носия, които ще бъдат демонстрирани на предвиденото „модно дефиле”. След културното събитие всички посетители ще могат да разгледат фотоизложбата “Това е Банско”. Тя ще бъде разположена във фоайето на читалището и ще покаже подбрани кадри от тримата любими фотографи на планинския град – Димитър Мацурев, Георги Ангелов и Иво Димитров. Те ще опитат да представят многоликостта на Банско през своя поглед, а за жителите и гостите на града предстои да се насладят на запечатаните моменти от пълнокръвния живот в курорта.", "date": "2017.10.03", "title": "Благоевград: Със спортни игри в Банско започнаха проявите по повод празника на града"}
{"url": "http://www.focus-news.net/news/2017/10/03/2442394/premierat-boyko-borisov-dunav-most-3-shte-dade-golyam-tlasak-na-biznesa-i-na-turizma-shte-oblekchi-transportnite-rabotnitsi-i-vsichki-koito-visyat-po-granitsite.html", "text": "\"Дунав мост\" 3 ще даде голям тласък на бизнеса и на туризма, ще облекчи транспортните работници и всички, които висят по границите. Това заяви пред журналисти премиерът Бойко Борисов след съвместното заседание на българското и румънското правителство, което се проведе в резиденция „Евксиноград“, предаде репортер на Радио \"Фокус\" - Варна. Премиерът допълни, че по време на съвместното правителствено заседание българската и румънската делегация са обсъдили двустранния интерес в сферата на икономиката и инфраструктурата. „Стиснахме си ръцете да работим занапред за изграждането на инфраструктура и съответно мостове или хидроенергийни съоръжения. Възложихме на министрите на транспорта и енергетиката да подготвят и да ни кажат кое от двете ще бъде направено. Защо настояваме за тези три големи проекта – на Русе с дни километрични опашки пречат и на бизнеса, и на туризма, най-лесно за изпълнение 45 километра по права линия до Букурещ, в момента проектираме Русе – Велико Търново и да стъпим на „Хемус“. Никопол и Турну Мъгуреле също е приоритетен за двете държави и по темата възлагаме да се направи проучване колко би струвало за мост и съответно жп линия и скоростен път. Тези близо 200 километра от Констанца-Варна-Бургас – магистрала. Оптимист съм, че този път проектите биха могли да се реализират. Десетилетия трябваха на двете държави, за да стигнем до Дунав мост 2. Тол системата и концесионирането на такива съоръжения ще дадат възможност да привлечем инвестиции и тези мостове да се изплащат на база на тол таксите. По тези три проекта търсим съвместно инвеститори, има заявени такива, но най-вече тези проекти не се бият един с друг - икономическа, финансова, индустриална, търговска логика. Считам, че всеки проект не трябва да изчаква другите, а да се прави. Разбрахме се и да се постараем максимално да намерим по-бързо и ефикасно решение, за да се чувстват хората доволни“, заяви премиерът Бойко Борисов. \r\nМарияна ВАЛЕНТИНОВА", "date": "2017.10.03", "title": "Премиерът Бойко Борисов: \"Дунав мост\" 3 ще даде голям тласък на бизнеса и на туризма, ще облекчи транспортните работници и всички, които висят по границите"}
{"url": "http://www.focus-news.net/news/2017/10/03/2442395/kmetat-na-sofiya-yordanka-fandakova-proveri-izpalnenieto-na-kanalizatsiyata-v-kv-benkovski.html", "text": "Кметът на София Йорданка Фандъкова, зам.-кметът Ирина Савина и кметът на район „Сердика“ Тодор Кръстев провериха изпълнението на канализация в кв. „Бенковски”, съобщиха от пресцентъра на Столична община. „Преди няколко години бяха изградени помпена станция и 1,4 километра канализация в квартала”, заяви Фандъкова. „През тази година се изгражда битова и дъждовна канализация и се реконструира водопровода по бул. „Лазар Михайлов”. Канализацията е положена, а улицата е изцяло преасфалтирана. Остава да се  довършат тротоарите и да се маркират пешеходните пътеки.   \r\n„Изпълняваме три проекта по ПУДООС към Министерството на околната среда и водите за изграждане на канализация в Горна баня, Кръстова вада - запад и проект за изграждане на канализация в местността Сливница в район „Люлин”, каза още Йорданка Фандъкова. Със финансиране от „Софийска вода” АД изграждаме канализация в кв. „Горубляне”, кв. „Бенковски” в Бояна и в няколко населени места в район „Нови Искър” - с. „Войняговци”, кв. „Курило” и кв. „Кумарица”.  \r\nИнвестицията в тези проекти е на стойност над 12 милиона лева, каза още столичният кмет Фандъкова.", "date": "2017.10.03", "title": "Кметът на София Йорданка Фандъкова провери изпълнението на канализацията в кв. „Бенковски”"}
{"url": "http://www.focus-news.net/news/2017/10/03/2442396/kaloyan-pargov-bsp-sofiya-komisiyata-i-zakonat-za-dosietata-sa-greshka.html", "text": "Комисията и законът за досиетата са грешка. И е крайно време да спрем да съсипваме човешки съдби. Това заяви лидерът на БСП - София Калоян Паргов при гостуването си в сутрешния блок на телевизия \"Европа\", съобщиха от пресцентъра на ГС на БСП - София. Според него Антон Тодоров е поредният бушон, който от ГЕРБ използват, за да обере негативите и общественото недоволство.\r\n\"За огромно съжаление БСП е партията, която направи грешката да структурира комисията и закона за досиетата. Така създаде условия за лустрация и бяха съсипани стотици човешки съдби\", коментира той. \"И всичко това се случи, без да се даде сметка за времето, в което те са работили, служили и защитавали интереса на държавата. Без да им бъде дадена оценка за това как са се справили и за какво носят отговорност. Затова, искам за пореден път да поднеса извинения на пострадалите хора от тази грешка. Мисля, че е крайно време да затворим тази страница с досиетата. Темата да остане в историята\", добави Паргов.\r\nКалоян Паргов даде пример с Гърция и Испания за решение на въпроса с досиетата. \"В Гърция темата е окончателно затворена. Успяха да стигнат до национално помирение, след като публично символично изгориха досиетата на един площад, разказа той. - В присъствието на представители на всички политически сили и институции в държавата. Сега там съществува заплаха от съдебно преследване за всеки, който използва досиетата за лустриране, шантажиране или други подобни действия. Но имат и институт за национална историческа памет. Какъвто и в България трябва да създадем, за да изследваме миналото и да му поставим оценка\".\r\nСпоред лидера на БСП - София темата за Държавна сигурност в момента е инструмент за злоупотреба, шантаж и разделение на обществото. \"Виждаме в поведението на представителите на политическа партия ГЕРБ точно това - постоянни опити за разделение на обществото ни. Въпреки че в редиците им има не малко бивши членове на БКП и хора с принадлежност към структурите на Държавна сигурност\", завърши Калоян Паргов.", "date": "2017.10.03", "title": "Калоян Паргов, БСП - София: Комисията и законът за досиетата са грешка"}
{"url": "http://www.focus-news.net/news/2017/10/03/2442397/daily-sabah-turski-arheolozi-mozhe-bi-sa-otkrili-groba-na-sveti-nikola.html", "text": "Турски археолози допускат, че са открили истинския гроб на Свети Никола, съобщава вестник Daily Sabah.\r\nВ понеделник учените са се натъкнали на гроб, разположен под повърхността на църква в южната провинция Анталия, смятана за родното място на светеца. Може да се окаже, че мощите, положени в него, са на Свети Никола – светецът, който става прототип на образа на Дядо Коледа в съвременния християнски свят. Тереза Герова", "date": "2017.10.03", "title": "Daily Sabah: Турски археолози може би са открили гроба на Свети Никола"}
{"url": "http://www.focus-news.net/news/2017/10/03/2442398/dobrich-ot-dnes-zapochva-da-teche-dvumesechniyat-srok-v-koyto-kandidatite-za-uchastie-v-konkursa-za-izbor-na-logo-na-grada-mogat-da-podavat-zayavleniya-za-uchastie.html", "text": "От днес започва да тече двумесечният срок, в който кандидатите за участие в конкурса за избор на лого на града, могат да подават заявления за участие. Това съобщи Росица Йорданова, зам.-кмет „Икономическо развитие и европейски фондове“, предаде кореспондентът на Радио „Фокус” – Варна. Миналата седмица Консултативният съвет по туризъм е провел поредно работно заседание, на което са обсъдени проектът и конкурсната програма за избор на лого на Добрич. Росица Йорданова припомни, че преди време бе избран слоган – „Добрич – златен сноп от векове“. Като продължение на процеса, градът да се развива като туристическа дестинация, е необходимо да има и своя визуален знак, отбеляза зам.-кметът. Вчера конкурсната програма е предоставена на кмета. В нея са посочени точните изисквания към участниците. В конкурса право на участие имат всички граждани, освен работещи в общинската администрация и членове на журито и Комисията по туризъм. Могат да участват физически и юридически лица, индивидуално или групово – художници, дизайнери, включително и непълнолетни деца чрез своите родители. Конкурсът ще бъде абсолютно анонимен и в края на месец ноември Комисията по туризъм ще проведе заседание. По нейно решение журито ще се състои от седем души като ще има и външни участници експерти. Участниците ще се състезават анонимно. Надеждите на Общината са към средата на месец декември, ако има избран участник, Добрич да има и туристическо лого. Това по думите на зам.-кмета ще даде възможност на града да бъде разпознаваем на туристическата карта. Подробна информация за конкурса е публикувана на сайта на Община град Добрич. \r\nЖулиета НИКОЛОВА", "date": "2017.10.03", "title": "Добрич: От днес започва да тече двумесечният срок, в който кандидатите за участие в конкурса за избор на лого на града, могат да подават заявления за участие"}
{"url": "http://www.focus-news.net/news/2017/10/03/2442399/veliko-tarnovo-vlak-e-blasnal-lek-avtomobil-na-zhp-preleza-mezhdu-radanovo-i-polski-senovets-postradali-sa-dvama-mazhe.html", "text": "Двама мъже са пострадали при инцидент между влак и лек автомобил, съобщиха от Областната дирекцията на МВР – Велико Търново. Произшествието е станало на жп прелез на пътя село Раданово в посока село Полски Сеновец. По първоначална информация бърз влак, движещ се по направление София – Русе, е блъснал пресичащ жп прелеза лек автомобил „Опел“. В колата са пътували водачът и пътник. И двамата са контактни и са откарани във великотърновската болница. На местопроизшествието се извършва оглед. Причините за инцидента са в процес на изясняване.", "date": "2017.10.03", "title": "Велико Търново: Влак е блъснал лек автомобил на жп прелеза между Раданово и Полски Сеновец, пострадали са двама мъже"}
{"url": "http://www.focus-news.net/news/2017/10/03/2442400/premierat-boyko-borisov-dobra-ideya-e-sazdavaneto-na-targovski-kashti-za-pryasno-ohladeno-meso-plodove-i-zelenchutsi-za-pazarite-v-arabskiya-svyat-i-kitay.html", "text": "Добра идея на Михай Тудосе е създаването на търговски къщи за прясно охладено месо, плодове и зеленчуци за пазарите в Арабския свят и Китай. Това заяви пред журналисти премиерът Бойко Борисов след съвместното заседание на българското и румънското правителство, което се проведе в резиденция „Евксиноград“, предаде репортер на Радио \"Фокус\" - Варна. Премиерът допълни, че в момента капацитетите на двете страни не отговарят на основните изисквания за количества. България е изнасяла към 800 000 прясно охладени агнета, а сега около 120 000. „Пазарът за най-доброто, което има Румъния, България и дори Македония, е неизчерпаем и ние можем, правейки две търговски къщи, обезпечавайки ги като държави, заедно с частния бизнес в земеделието, който е добре развит, в следващите години да си партнираме, за да може да покрием този неограничен в това отношение пазар“, допълни министър-председателя. Той отбеляза също, че важна тема на българското председателство на Съвета на Европейския съюз е темата за Балканите. По думите му регионът има редкия шанс, че след България председателството се поема от Австрия и Румъния и темата за Дунавската стратегия може да придобие много реални измерения, както и Черноморската стратегия. „Те ще  подкрепят това, което ние правим на Балканите с нашите колеги. Надявам се срещата довечера да бъде ползотворна. Това, което България и Румъния правят и искат да направят, не е срещу трети страни, а в полза на всички“, заяви още премиерът Бойко Борисов. \r\nМарияна ВАЛЕНТИНОВА", "date": "2017.10.03", "title": "Премиерът Бойко Борисов: Добра идея е създаването на търговски къщи за прясно охладено месо, плодове и зеленчуци за пазарите в Арабския свят и Китай"}
{"url": "http://www.focus-news.net/news/2017/10/03/2442401/predsedatelyat-na-ns-dimitar-glavchev-konsultativniyat-savet-po-zakonodatelstvoto-shte-podpomaga-rabotata-na-parlamenta.html", "text": "Консултативният съвет по законодателството ще подпомага работата на парламента. Това каза председателят на Народното събрание Димитър Главчев по време на брифинг в парламента във връзка със създаването на Консултативен съвет по законодателство, предаде репортер на Агенция „Фокус“. „Това ще бъде консултативен орган, който ще подпомага работата на НС. Ще има препоръчителен характер.  Ще започва действието си след първо гласуване на законопроектите по инициатива на председателя или по инициатива на председател на водеща комисия по законопроекта“, каза Главчев. Той поясни, че е търсил приемственост в тази комисия. Главчев заяви, че е предложил проф. Огнян Герджиков да оглави този съвет. \r\n„Има приемственост с предишни такива съвети. Спрях се специално на проф. Герджиков, тъй като той е бил председател на 39-ото НС, когато е функционирал такъв съвет по законодателство“, каза Главчев. \r\nДеница КИТАНОВА", "date": "2017.10.03", "title": "Председателят на НС Димитър Главчев: Консултативният съвет по законодателството ще подпомага работата на парламента"}
{"url": "http://www.focus-news.net/news/2017/10/03/2442402/plovdiv-v-istoricheskiya-muzey-v-karlovo-sa-predstaveni-patenti-na-balgarina-dzhon-nochev-uchastval-v-izobretyavaneto-na-kosmicheskiya-korab-apolo-11.html", "text": "Световно признати патенти на българина Джон Ночев, който има принос в изобретяването на космическия кораб „Аполо – 11”, са показани в Историческия музей в Карлово. Това съобщи за Радио „Фокус” - Пловдив директорът на музея Мария Деянова. Патентите, които са показани заедно с описанието им, са за изобретения в самолетостроенето. В изложбата, която е подредена по повод 101 години от рождението на световно известния конструктор карловец Джон Ночев, са показани още книги, енциклопедии, статии, писани за него през годините, писма, снимки и картини. Може да се видят интригуващи публикации, които показват колко уважаван е бил той от властта в Америка. Всичко е било събирано и съхранявано от негови родственици и приятели. „По този начин се поставя началото на един фонд за живота и научните постижения на този учен, който е правил и разработки за НАСА“, каза Деянова. Запазена е и оригинална негова снимка, която е посветена на родителите му, но е издирена от негов приятел след смъртта на близките му в Карлово.\r\nФотодокументалната изложбата в Карлово е направена по идея на Христо Котарев, чийто баща е бил колега с Джон Ночев, докато е работил на летището в Марино поле и със съдействието на Община Карлово, Исторически музей Карлово и Дружество Ракетчик „Джон Ночев”. Изложбата ще остане в Карлово до 25 октомври.\r\nИван Стефанов Ночев е роден в Карлово на 23 септември 1916 г. От малък се увлича по техниката, завършва аероотдела на механотехническо училище, стажува в завод „Арсенал“ в Казанлък и започва работа при брат си в Държавната аеропланна работилница в Божурище. Двамата полагат основите на Аеропланната работилница към летище „Марино поле“ – Карлово, едно от модерните за времето си военни летища. През 1942 г. Иван Ночев, заедно с други майстори по ремонта на самолети, е изпратен на специализация в Германия. Записва се студент в Берлинската политехника, но войната го принуждава да се върне в България. През 1944 г. отново е студент в Пражката политехника, прехвърля се във Виенския технически университет, където се дипломира като инженер. Защитава и докторска дисертация. Работи на Виенското летище и отново се завръща в страната. През 1951 г. прелита океана и се установява в Канада. От 1956 г. той е вече в САЩ. С работата си Джон Ночев е завоювал завиден авторитет не само в Сан Диего, но и в цяла Калифорния. Близо десет години Ночев работи при условия на изключителна секретност в авиокосмическия гигант „Дженерал дайнамикс корпорейшън“. Бил е главен проектант – инженер по космическите изследвания на реактивните двигатели по програмата „Аполо“, разработва най-новите системи за нуждите на Пентагона и НАСА. Участва в разработката на лунния модул „Орел“, спускаемият апарат, който се отделя от кръжащия около Луната кораб „Аполо-11“, с който американците се качиха там през 1969 г. Американският Конгрес го удостоява с високо отличие за заслугите му към НАСА. „Говори се, че трима американски президенти присъстват на погребението на Джон Ночев в Сан Диего – Картър, Рейгън и Буш-старши, което е доказателство за авторитета, който е имал българина“, каза още Деянова.\r\nЦветана ТОНЧЕВА", "date": "2017.10.03", "title": "Пловдив: В Историческия музей в Карлово са представени патенти на българина Джон Ночев, участвал в изобретяването на космическия кораб „Аполо – 11”"}
{"url": "http://www.focus-news.net/news/2017/10/03/2442403/vanshnite-ministri-na-balgariya-i-rumaniya-razshiryavaneto-na-es-tryabva-da-prodalzhi.html", "text": "Разширяването на Европейския съюз трябва да продължи със Западните Балкани и страните от Източното партньорство, тъй като то ще гарантира сигурност и стабилност на целия континент. Това подчертаха външните министри на България и Румъния - Екатерина Захариева и Теодор Мелешкану, които се срещнаха днес в резиденция „Евксиноград” в рамките на съвместното заседание на правителствата на двете страни, съобщиха от пресцентъра на Министерство на външните работи. „Имаме уникалния шанс Съветът на Европейския съюз да се председателства от пет държави, които подкрепят разширяването - Естония, Австрия, България, Румъния и Хърватия”, изтъкна министър Захариева, - „Трябва да подкрепим нашите съседи и приятели от Западните Балкани и Източното партньорство”.\r\nЗахариева подчерта, че още в рамките на Естонското председателство, на 26 и 27 октомври т.г. в София ще се проведе неформален съвет на министрите на правосъдието и вътрешните работи заедно с техните колеги от шестте страни от Западните Балкани, които желаят да станат пълноправни членове на ЕС. Българският вицепремиер благодари на министър Мелешкану за организирането на срещата на първите дипломати на България, Гърция, Румъния и Хърватия в Ню Йорк преди две седмици, на която четирите държави се договориха да подкрепят шестте си съседи от региона с конкретни стъпки в европейската интеграция.\r\nМинистър Мелешкану изрази готовност за сътрудничество в оперативен порядък с българското външно министерство по време на нашето Председателство на Съвета на ЕС, за да може двете страни да координират позициите си.\r\nДвете страни обсъдиха въпросите с напредъка по делимитацията на морските пространства на двете страни и се договориха следващият кръг разговори да се състои преди края на тази календарна година. По въпроса за драгирането на българския бряг на река Дунав бе договорено да се търсят решения от взаимен интерес, за да се гарантират добри плавателни условия. От българска страна бе поставен въпросът за възстановяване на православното богослужение на български език в Румъния, както и за компенсация за отнетия български имот в румънската столица. От страна на министър Мелешкану бе поет ангажимент да се търси решение на въпроса с компетентните институции. \r\nДвамата министри обсъдиха още борбата с радикализацията и противодействието на тероризма, редица въпроси от двустранен интерес включително общи проекти, които ще гарантират свързаност между България и Румъния в икономически и инфраструктурен план.", "date": "2017.10.03", "title": "Външните министри на България и Румъния: Разширяването на ЕС трябва да продължи"}
{"url": "http://www.focus-news.net/news/2017/10/03/2442404/prenosnite-operatori-na-balgariya-i-rumaniya-podpisaha-dogovor-za-avariyna-dostavka-na-elektroenergiya.html", "text": "„Електроенергийният системен оператор“ на България и Националният преносен оператор на Румъния „Транселектрика“ подписаха договор за оказване на взаимна аварийна доставка на енергия. Документът бе подписан от изпълнителните директори на двете дружества в присъствието на българския енергиен министър Теменужка Петкова и румънския й колега Тома-Флорин Петку. Това съобщиха от пресцентъра на Министерството на енергетиката. \r\nСрещата се проведе в рамките на четвъртото заседание на съвета за сътрудничество на високо равнище между правителствата на Република България и Румъния в Евксиноград, Варна. Двамата министри бяха категорични, че подписаният договор потвърждава готовността на страните да обединят енергийните си борси и гарантира енергийната сигурност в региона на Югоизточна Европа.\r\nПодписаният договор гарантира обезпечаването на енергийните системи на двете страни в случай на аварии, които застрашават тяхната сигурност. Аварийната помощ ще се предоставя от реалновременните резерви, като това няма да оказва негативно влияние на енергийните им системи. Договорът регламентира още, че аварийната помощ трябва да бъде осигурена до един час от поискването й, в случай на приемане на заявката от страната-доставчик. Договорът влиза в сила от деня на неговото подписване и е валиден до 31-ви декември 2018 г.\r\nМинистър Петкова подчерта пред румънския си колега Петку, че доброто сътрудничество в енергийния сектор между България и Румъния ще позволи на страните да работят по общ подход по отношение на приетите от ЕК изисквания за големите горивни инсталации. Както България, така и северната й съседка в голяма степен разчита на произведената от въглища електроенергия.", "date": "2017.10.03", "title": "Преносните оператори на България и Румъния подписаха договор за аварийна доставка на електроенергия"}
{"url": "http://www.focus-news.net/news/2017/10/03/2442405/rumanskiyat-premier-mihay-tudose-balgariya-i-rumaniya-sa-ostrovi-na-stabilnost-i-sigurnost-za-grazhdanite.html", "text": "Двете държави България и Румъния са два оазиса, два острова на безопасност за гражданите. Това заяви пред журналисти министър-председателят на Румъния Михай Тудосе след съвместното заседание на българското и румънското правителство, което се проведе в резиденция „Евксиноград“, предаде репортер на Радио \"Фокус\" - Варна. „Двете държави сме изключително толерантни спрямо малцинствата и спрямо религиозната принадлежност, което е един допълнителен елемент. Това е зона, в която можеш да дойдеш със семейството си. Заедно сме острови на стабилност и сигурност за гражданите, което става нещо много рядко срещано по цялата планета, не само в Западноевропейските държави и жалко, че нито Румъния, нито България не спекулирахме с тази възможност, която могат да предложат двете държави“, допълни  министър-председателят на Румъния Михай Тудосе. \r\nМарияна ВАЛЕНТИНОВА", "date": "2017.10.03", "title": "Румънският премиер Михай Тудосе: България и Румъния са острови на стабилност и сигурност за гражданите"}
{"url": "http://www.focus-news.net/news/2017/10/03/2442406/predsedatelyat-na-ns-dimitar-glavchev-kam-momenta-v-delovodstvoto-na-parlamenta-ne-e-vnesena-ostavkata-na-delyan-dobrev-kato-naroden-predstavitel.html", "text": "Към момента в деловодството на парламента не е внесена оставката на  Делян Добрев като народен представител. Това каза председателят на Народното събрание Димитър Главчев по време на брифинг в парламента, предаде репортер на Агенция „Фокус“.  Попитан дали оставката на Делян Добрев от ГЕРБ ще влезе в утрешната програма за работа на парламента, Димитър Главчев заяви, че такава към момента няма. „Когато тя стане факт, ще влезе в програмата на Народното събрание“, каза Димитър Главчев. \r\nДеница КИТАНОВА", "date": "2017.10.03", "title": "Председателят на НС Димитър Главчев: Към момента в деловодството на парламента не е внесена оставката на  Делян Добрев като народен представител"}
{"url": "http://www.focus-news.net/news/2017/10/03/2442407/pazardzhik-chastichno-zapushen-vazvraten-klapan-e-prichina-za-avariite-na-magistralniya-vodoprovod-ot-selo-zlokuchene-do-panagyurishte.html", "text": "След поредица от аварии и намален дебит по трасето на водопровода до село Попинци, решихме да проверим детайлно това трасе, което е с дължина 8 км. Това каза за Радио „Фокус“ – Пазарджик Марин Вулев, управител на ВиК - Панагюрище. Той обясни, че са направили прорези в тръбите и са пъхнали жило, с което се проверява проходимостта на тръбите. „Намерихме едно запушване, след това разровихме мястото и открихме стар възвратен клапан. Той е работил през 70 - 80 години на миналия век“, обясни Вулев. Той уточни, че тази голяма клапа е трябвало да бъде обозначена и поставена в шахта, за да може да бъде обслужвана. „Това не е направено, а клапата е затворена, но изненадата дойде след това. Открихме под клапата пластмасова туба, произведена през 1975 година, която е затворила клапата и от там се пропуска много малко вода“, коментира Вулев. Управителят на ВиК - Панагюрище обясни, че участъкът е точно преди резервоара на село Попинци, жителите на което протестираха преди седмица именно заради недостига на вода. „Тубата е подложена, за да не се затваря изцяло клапата, но вследствие на аварии по трасето стават големи засмуквания и клапата заедно с тубата са придърпани и са затворили почти изцяло водопровода“, уточни Вулев. Той каза още, че магистралният водопровод от село Злокучене до Панагюрище е правен през периода 1975 - 1980 година и вероятно тогава е поставена и тубата.\r\nВаня НИКОЛОВА", "date": "2017.10.03", "title": "Пазарджик: Частично запушен възвратен клапан е причина за авариите на магистралния водопровод от село Злокучене до Панагюрище"}
{"url": "http://www.focus-news.net/news/2017/10/03/2442408/vratsa-provedena-e-planirana-aktsiya-za-opazvane-na-gorite-v-zemlishteto-na-s-gabare.html", "text": "Специализирана акция в землището на сeло Габаре, община Бяла Слатина, област Враца бе проведена през почивните дни от служители на Регионална дирекция по горите (РДГ) – Берковица, Държавно горско стопанство - Враца  и Дирекция „Жандармерия”. Незаконните действия в горските територии в този район и необходимостта от превантивни действия са причината за предварителното планиране и осъществяване на операцията. Това съобщиха от пресцентъра на Изпълнителна агенция по горите.\r\nВ резултат са задържани един автомобил, 2 бензиномоторни триона, кон и каруца, както и 9 кубика дърва за огрев. \r\nПрез месец септември горските инспектори при РДГ – Берковица са извършили 495 проверки за ползването на дървесина от горските територии, на превозни средства, транспортиращи дървесина, на обекти за съхраняване, преработка и търговията с дървесина и недървесни горски продукти, ловци, риболовци, физически лица. Съставени са 33 акта за установени нарушения на Закона за горите, лова и опазване на дивеча, рибарството и аквакултурите.", "date": "2017.10.03", "title": "Враца: Проведена е планирана акция за опазване на горите в землището на с. Габаре"}
{"url": "http://www.focus-news.net/news/2017/10/03/2442409/angela-merkel-predizvikatelstvata-pred-germaniya-sa-ne-po-malko-ot-denya-na-obedinenieto.html", "text": "Навръх 27-та годишнина от обединението на Германия, канцлерът Ангела Меркел припомни за предизвикателствата, пред които е изправена не само страната, но и Европа, предава телевизионният канал ZDF. \r\nЗадачите, пред които е изправена Германия в настоящия момент, са не по-малко от тези, пред които е застанала в деня на обединението, подчерта Меркел в речта си на официалната церемония в Майнц. \r\n„Но ние също можем да погледнем назад и да кажем – в много аспекти германското единство е успешно. И това трябва да ни даде силата да решим оставащите проблеми“, подчерта Меркел. Тя призна, че „основна задача“ остава изравняването в развитието на т.нар. стари и нови провинции на страната.Тереза Герова", "date": "2017.10.03", "title": "Ангела Меркел: Предизвикателствата пред Германия са не по-малко от деня на Обединението"}
{"url": "http://www.focus-news.net/news/2017/10/03/2442410/lozan-panov-vks-tryabva-da-zapochne-nova-protsedura-po-izbor-na-predsedatel-na-vas.html", "text": "Аз определено смятам, че трябва да се започне нова процедура. В тази посока ще бъдат моите аргументи. Това обяви пред журналисти председателят на Върховния касационен съд Лозан Панов, коментирайки факта, че президентът Румен Радев все още не е подписал указа за назначаването на избрания председател на Върховния административен съд Георги Чолаков, предаде репортер на Агенция „Фокус”. „Във всички случи този въпрос трябва да се постави на ВСС, който да дебатира по него, защото едната теза е, че трябва да започне нова процедура, а другата теза е – само да се извърши гласуване. Това трябва да се дискутира”, подчерта Лозан Панов. Той аргументира личната си позицията, че трябва да започне нова процедура с факта, че новите членове на съвета на са участвали в изслушването на кандидатите за председател на ВАС. „По-прецизно би било да се започне нова процедура”, подчерта Панов и поясни, че за ситуацията с неподписването на указа от страна на президента може да се направи аналогия с правото му на отлагателно вето. „Когато той се произнася по такъв казус, връща определен законопроект в парламента, парламентът го гласува и тогава президентът няма друг ход. До този момент нямаме произнасяне от президента, едва когато се публикува в Държавен вестник неговият указ, какъвто и да бъде той, тогава вече този въпрос ще се дискутира”, каза още председателят на ВКС. \r\nИван ЛАЗАРОВ", "date": "2017.10.03", "title": "Лозан Панов, ВКС: Трябва да започне нова процедура по избор на председател на ВАС"}
{"url": "http://www.focus-news.net/news/2017/10/03/2442411/sofiya-politsiyata-provede-operatsiya-po-izvezhdane-na-mazh-barikadiral-se-v-zhilishte-na-ul-byalo-more.html", "text": "Полицията проведе операция по извеждане на мъж, барикадирал се в жилище на ул. „Бяло море“. Това съобщиха от пресцентъра на МВР. Мъжът, който се затворил в дома си в района на ул. „Бяло море“, създавал опасност както за себе си, така и за околните. Той е изведен от апартамента. Сигналът за нестабилното състояние на 52-годишния столичанин подали негови близки днес към 10.30 часа. Към адреса веднага бяха насочени екипи на СДВР, пожарникари и психолози от Института по психология на МВР. В резултат на предприетите професионални действия, към 13.00 часа операцията по неговото извеждане приключи успешно. Мъжът е предаден в Центъра за психично здраве.", "date": "2017.10.03", "title": "София: Полицията проведе операция по извеждане на мъж, барикадирал се в жилище на ул. „Бяло море“"}
{"url": "http://www.focus-news.net/news/2017/10/03/2442412/predsedatelyat-na-ns-dimitar-glavchev-delyan-dobrev-me-uveri-che-shte-vnese-ostvakata-si-dnes-i-tya-shte-bade-vklyuchena-v-sedmichnata-programata.html", "text": "Всъщност той ме увери, че ще внесе оставката си днес, така че ще има оставка на Делян Добрев, която ще бъде включена и в програмата на Народното събрание. Това каза председателят на Народното събрание Димитър Главчев по време на брифинг в парламента, предаде репортер на Агенция „Фокус“. Попитан дали ще уплътни работата на депутатите през тази седмица, Главчев коментира, че като часова продължителност пленарното време няма да стигне, за да се изпълни планираното.  „След един час ще пуснем програмата, която предлагаме за Председателски съвет“ ,каза той. Главчев уточни, че проектопрограмата ще включва доклада за националната сигурност, докладът на Временнана комисия за закупуване на боен самолет. Мисля си, че за разлика от други депозирани оставки, които винаги сме казвали, че са личен акт, в този случай, при евентуална депозирана оставка от народния представител Делян Добрев, ще има и там разгорещени дебати“, каза Главчев. \r\nДеница КИТАНОВА", "date": "2017.10.03", "title": "Председателят на НС Димитър Главчев: Делян Добрев ме увери, че ще внесе остваката си днес и тя ще бъде включена в седмичната програмата"}
{"url": "http://www.focus-news.net/news/2017/10/03/2442413/stara-zagora-napraviha-parva-kopka-za-obnovyavaneto-na-tsentralniya-ploshtad-i-peshehodnata-zona-v-grada.html", "text": "Зaпoчнa изпълнeниeтo нa проекта за peĸoнcтpyĸция нa плoщaднoтo пpocтpaнcтвo oĸoлo Общинa Cтapa Зaгopa и пeшexoднaтa зoнa пo цeнтpaлния бyлeвapд в гpaдa. Toвa e втopият eтaп нa пpoeĸтa „Зeлeнa и дocтъпнa гpaдcĸa cpeдa зa житeлитe нa Cтapa Зaгopa“, финaнcиpaн пo Oпepaтивнa пpoгpaмa „Peгиoни в pacтeж” 2014 - 2020, съобщиха от пресцентъра на Община Стара Загора. Чpeз пpoвeдeнaтa oтĸpитa пpoцeдypa пo ЗOΠ зa изпълнитeл нa cтpoитeлнo-мoнтaжнитe paбoти e избpaн ДЗЗД „Kpacивa Cтapa Зaгopa“, гp. Бypгac c yчacтници в oбeдинeниeтo - „Tийм инжeнepинг“ EOOД, гp. Бypгac и „БИAД -C“ EOOД“ EOOД, гp. Coфия. Peĸoнcтpyĸциятa, блaгoycтpoявaнeтo и пoдoбpявaнeтo нa физичecĸaтa cpeдa oбxвaщa двa oбeĸтa - плoщaднoтo пpocтpaнcтвo oĸoлo Oбщинa Cтapa Зaгopa и пeшexoднaтa зoнa пo бyл. „Цap Cимeoн Beлиĸи“, oт yл. „Xaджи Димитъp Aceнoв“ дo бyл. „Cв. Πaтpиapx Eвтимий“. \r\nPeaлизaциятa нa пpoeĸтa зaпoчнa c пъpвa ĸoпкa и вoдocвeт на отец Михаил, секретар на Старозагорската митрополия. Ha цepeмoниятa пpиcъcтвaxa oблacтният yпpaвитeл Гepгaнa Mиĸoвa, инж. Светослав Глосов, член на Управителния съвет на Агенция „Пътна инфраструктура“, зaм.-ĸмeтoвeтe нa Cтapa Зaгopa Йopдaн Hиĸoлoв, Ивaнĸa Coтиpoвa и Янчo Kaлoянoв, гл. арх. Виктория Грозева, изпълнитeлният диpeĸтop нa Oблacтнo пътнo yпpaвлeниe Илия Злaтeв, представители на фирмата изпълнител, проектанти, надзорници и дp.\r\nРъководителят на проекта инж. Веска Узунова, директор на Дирекция „Строителство и инвестиции“ в Община Стара Загора, представи проектите: „Първият проект е на стойност 7, 070 млн. лв. (с ДДС) и със срок за изпълнение 270 календарни дни. Вторият проект е 1.2 млн.лв. и е със срок за изпълнение 90 календарни дни. Дължината на улицата, която ще се реконструира е 807 м. Предстои полагането на настилки с площ над 29 000кв.м. Улицата ще бъде благоустроена с изцяло нова настилка. Тя е от естествени материали – гранитни плочи, с различни форми и размери. Ще бъдат създадени зони за пешеходците, рекреация, отдих на ползващите и преминаващите граждани. Площадното пространство ще бъде изпълнено със същите материали. Като съдържание е предвидено изграждането на сцена, в западната част на площада и „сух“ фонтан състоящ се от 50 фонтанни дюзи, които ще имат звук и светлина, вода. Всичко това ще се контролира чрез компютърна програма и ще бъде една от атракциите на града. На всички участници в строителния процес желая успех, за да ползваме и да бъдем зарадвани след време с тази нова придобивка и обновена градска среда“.\r\nСтаян Тенев от фирмата изпълнител заяви, че за дружеството обектът е стратегически, защото обхваща най-важната част от града. „Ще се постараем ремонтът да бъде извършен много качествено, планово и в срок. Това ще бъде визитка на нашата компания, както и на всички живущи в град Стара Загора. Уверявам ви, ще изпитате приятна емоция от това, което ще изпълним. По план започваме строителство. Има проект, който ще съблюдаваме стриктно“, обеща той. \r\nΠopaди началото нa cтpoитeлнo-мoнтaжнитe paбoти пo пpoeĸтa, пpeдвидeнитe зa Πpaзниĸa нa гpaдa – 5 oĸтoмвpи мepoпpиятия щe бъдaт cъcpeдoтoчeни в пapĸ „Πeти oĸтoмвpи“.", "date": "2017.10.03", "title": "Стара Загора: Направиха първа копка за обновяването на централния площад и пешеходната зона в града"}
{"url": "http://www.focus-news.net/news/2017/10/03/2442414/huan-ignasio-soido-vatreshen-ministar-na-ispaniya-katalonskoto-pravitelstvo-podklazhda-bunt.html", "text": "Във вторник министърът на вътрешните работи на Испания обвини регионалното каталонско правителство в „подклаждане на бунт“, предава AFP.\r\n„Виждаме как ден след ден правителството на Каталония тласка населението към бездната и подбужда бунт по улиците\", заяви Хуан Игнасио Соидо, добавяйки, че правителството в Мадрид ще предприеме мерки за „спиране на актовете на тормоз\".Тереза Герова", "date": "2017.10.03", "title": "Хуан Игнасио Соидо, вътрешен министър на Испания: Каталонското правителство подклажда бунт"}
{"url": "http://www.focus-news.net/news/2017/10/03/2442415/shumen-31-ekipazha-sa-zayavili-uchastie-v-48-oto-rali-stari-stolitsi-koeto-shte-se-provede-na-teritoriyata-na-obshtinata.html", "text": "31 екипажа са заявили участие в 48-ото рали „Стари столици“ в Шумен. Това съобщи на брифинг Савко Панайотов, директор на състезанието, предаде репортер на Радио „Фокус“ - Шумен. Окончателният списък на заявените автомобили ще бъде ясен след утрешния ден, в който също ще се приемат заявки. „Срокът, в който автомобилистите се заявяват, е изтекъл, но те имат право да подават заявки и утре, като заплащат глоба“, обясни Панайотов. По думите му интересът на състезателите към рали „Стари столици“ е виден, като това се дължи основно на компактното трасе. То е основно на територията на Шуменското плато. Цялото състезание е с обща дължина 207 км, от които 80 км и 900 метра са скоростни изпитания. В двата дни на автомобилното състезание се провеждат скоростните етапи Шумен - Лозево и Новосел - Шумен, като втория ден са съответно  от Пивовара към Новосел и от Лозево към Шумен. На 7 октомври ще бъдат пробягани четири скоростни етапа, като състезателния ден ще завърши с атрактивния етап пл. „България“, проведен успешно за първи път миналата година. Новост по трасето е влизане в гората в рамките на 500 метра в района до Ловна хижа - Шумен. Вторият ден състезанието ще започне със скоростен етап от Пивовара до Новосел - 12 км и 300 метра, ще продължи с шести етап Лозево - Шумен, седми и осми етап са Пивовара 2 и Лозево 2. Последен е скоростният етап „Валерий Великов“, като стартът му е от Пивовара, а финалът е на „Ардашес“, посочи Савко Панайотов. Официалното откриването на рали „Стари столици“ ще бъде от 12.30 часа в събота пред община Шумен, а първият автомобил ще стартира в 13.00 часа. Церемонията по награждаването ще бъде отново пред Община Шумен около 14.30 часа в неделя. За състезателите са осигурени 52 купи и 30 бутилки с шампанско. За зрителите са приготвени 2500 листовки с указания за сигурност по време на ралито. За състезанието са ангажирани над 60 полицейски служители и охранители. 40 са съдиите, а 25 доброволци са в помощ на организаторите на „Стари столици“.\r\nИвелина ИВАНОВА", "date": "2017.10.03", "title": "Шумен: 31 екипажа са заявили участие в 48-ото рали „Стари столици“, което ще се проведе на територията на общината"}
{"url": "http://www.focus-news.net/news/2017/10/03/2442416/sport-rafael-nadal-preodolya-parvi-krag-na-turnira-v-pekin.html", "text": "Рафаел Надал се класира за втори кръг на турнира в Пекин след трудна победа над французина Лука Пуй с 4:6, 7:6, 7:5 в мач, продължил над два часа и половина. \r\nСледващият съперник на световния номер едно ще бъде определен в двубоя между руснака Карен Хачанов и китаеца Ди У.", "date": "2017.10.03", "title": "Спорт: Рафаел Надал преодоля първи кръг на турнира в Пекин"}
{"url": "http://www.focus-news.net/news/2017/10/03/2442417/premierat-boyko-borisov-polozhihme-mnogo-usiliya-i-v-momenta-imame-nuleva-migratsiya-i-vsichki-v-es-otchitat-che-balgariya-se-spravya-nay-dobre-s-tozi-protses.html", "text": "България се намира на изключително трудно място относно мигрантския поток, защото има много голяма сухопътна граница с Турция, както и шенгенска граница с Гърция. Това заяви пред журналисти премиерът Бойко Борисов след съвместното заседание на българското и румънското правителство, което се проведе в резиденция „Евксиноград“, предаде репортер на Радио \"Фокус\" - Варна. „Положихме много усилия, направихме заградителни съоръжения и заедно с гранична полиция и армията, както и с волята на турското правителство, в момента имаме нулева миграция и всички в ЕС отчитат, че България се справя най-добре с този процес. Ние бихме могли да имаме претенции към наши съседи, но една от мечтата на поколения българи е била да пътува свободно към Гърция, когато Румъния и България бяха в тежки режими. Затова нашата политика е да подпомагаме максимално Гърция. Днес подписахме договора за реадмисия с Румъния, защото просто ние проблеми с тях нямаме. България пази и Румъния достатъчно надеждно“, каза Борисов. Той отбеляза, че България и Румъния заедно са влезли в Европейския съюз, исторически двете държави са на едно и също място - от двете страни на Дунава. „И независимо, че те са социалдемократи, а ние сме десни, имаме пълно разбирателство по нашата европейска политика“, заяви премиерът. Той подчерта, че Шенген е политически въпрос, тъй като в Европа има няколко политически партии, които са поели ангажимент към своите избиратели. „Но дори и те са убедени, че ние се справяме много по-добре от държави в Шенген. С Румъния заедно продължаваме да работим по тази тема без много емоции.  Ние оценката сме я получили от най-високите инстанции в Европа – Европейската комисия, Европейския съюз и Европейския парламент. Всички са признали, че най-добре се справяме с външните граници. Може да спите спокойно, нашите граничари бдят, подпомагани от армията и благодарение на тези 160 млн. евро, които Европейската комисия отпусна за допълнително техническо оборудване по нашата граница“, допълни министър-председателят Бойко Борисов. \r\nМарияна ВАЛЕНТИНОВА", "date": "2017.10.03", "title": "Премиерът Бойко Борисов: Положихме много усилия и в момента имаме нулева миграция и всички в ЕС отчитат, че България се справя най-добре с този процес"}
{"url": "http://www.focus-news.net/news/2017/10/03/2442418/preskonferentsiyata-na-parva-sagbal-sv-sofiya-za-informatsionnata-i-profilaktichna-kampaniya-za-rak-na-gardata-shte-se-provede-na-5-oktomvri.html", "text": "Първа САГБАЛ „Света София” ще представи на пресконференция информационна и профилактична кампания за рак на гърдата на 5 октомври, четвъртък, от 13.00 часа в зала официална на Столична община. Това съобщиха от пресцентъра на здравното заведение. За пета поредна година кампанията се организира от Първа САГБАЛ „Света София” с подкрепата на Столична община.\r\nВ инициативата ще се включат 12 лечебни заведения (в градовете София, Пловдив, Варна, Плевен и Стара Загора), а партньор на инициативата е Фондация „Една от 8”. Тази година засвидетелстваха своята подкрепа и Националният дворец на културата, „Астра Зенека”, „Новартис” и „Вега Медикал”. Медийни партньори са Българската национална телевизия и Радио „Фокус”. \r\nУчастие в пресконференцията ще вземат Дончо Барбалов – заместник-кмет по направление „Финанси и стопанска дейност” и вр. изп. д. заместник-кмет по направление „Столично общинско здравеопазване“; д-р Гергана Коларова – изпълнителен директор на Първа САГБАЛ „Света София”; Вера Николова – представител на Фондация „Една от 8”; Зоя Паунова – изпълнителен директор на АстраЗенека България.", "date": "2017.10.03", "title": "Пресконференцията на Първа САГБАЛ „Св. София” за информационната и профилактична кампания за рак на гърдата ще се проведе на 5 октомври"}
{"url": "http://www.focus-news.net/news/2017/10/03/2442419/stara-zagora-nad-160-grama-marihuana-sa-izzeti-pri-proverka-na-apartament-v-chirpan.html", "text": "Над 160 грама марихуана са иззети при проверка на апартамент в Чирпан. Това съобщиха от пресцентъра на МВР. Служители на РУ – Чирпан предприели вчера процесуално-следствените действия в апартамент в Чирпан, обитаван от лице с инициали Г .И. (на 31 г.). Намерени са около 26 г суха маса и към 140 г трева, които при тестване с полеви наркотест реагирали на марихуана. Г. И. е задържан за срок до 24 часа в РУ - Чирпан. Образувано е досъдебно производство. Работата по случая продължава.", "date": "2017.10.03", "title": "Стара Загора: Над 160 грама марихуана са иззети при проверка на апартамент в Чирпан"}
{"url": "http://www.focus-news.net/news/2017/10/03/2442420/blagoevgrad-narodnite-predstaviteli-ot-gerb-provedoha-sreshti-s-kmetovete-na-obshtinite-sandanski-i-petrich.html", "text": "Народните представители от ГЕРБ в Благоевградска област Даниела Савеклиева, Александър Мацурев, Стефан Апостолов, Георги Динев и Димитър Гамишев проведоха срещи с кметовете на общините Сандански и Петрич и със симпатизанти на партията. Това съобщиха от пресцентъра на ПП ГЕРБ – Благоевград. Двамата кметове Кирил Котев и Димитър Бръчков благодариха за ползотворното сътрудничество с народните представители и подчертаха, че е важно между местната власт и народните представители да има връзка и чуваемост, за да се реализират добрите политики на правителството и проектите от стратегическо местно значение.\r\nПо време на срещите бяха коментирани последващи процедури, които трябва да се изпълнят след обединението на двете болници в Сандански и Петрич. Кметовете бяха категорични, че това е стъпка в правилната посока, която е довела до спиранете на сериозни финансови течове и оздравяване на болничните заведения.\r\nПред актива и симпатизантите на ГЕРБ бяха обсъдени актуалните социални теми. „Програмата на правителството по основния приоритет образование вече се изпълнява, факт е увеличението на учителските заплати. Поетите ангажименти по време на предизбоната кампания за увеличаване на доходите на населението също са в ход. Започна приемът на документи по програмата „Родители в заетост”, което ще даде възможност на семейтвата да изберат детегледач, който може да е и от близкия семеен кръг. Целта на схемата е да се осигурят алтернативни грижи за децата, благодарение на което родителите им да имат възможност да се върнат на работа и да имат по-високи доходи. Минималната пенсия вече е 200 лева, с което се изпълнява още един приоритет от управленската програма на правителството на Бойко Борисов”, коментира Даниела Савеклиева.\r\nНародните представители Александър Мацурев, Димитър Гамишев, Георги Динев и Стефан Апостолов отговориха на конкретни въпроси, свързани с работата им в различните парламентарни комисии. Хората от общините Сандански и Петрич се интересуваха от реализацията на поетия ангажимент да няма училище без физкултурен салон. Депутатите подчертаха, че той вече се изпълнява и за първи път се отпускат пари директно насочени към изграждане на училищна спортна инфраструктура. Коментирани бяха и промени в законодателството в сферата на ползването и стопанисването на земеделските земи и нови проекти, които ще се реализират в двете общини.", "date": "2017.10.03", "title": "Благоевград: Народните представители от ГЕРБ проведоха срещи с кметовете на общините Сандански и Петрич"}
{"url": "http://www.focus-news.net/news/2017/10/03/2442421/tseremoniyata-po-nagrazhdavaneto-s-orden-sv-sv-kiril-i-metodiy-parva-stepen-na-valeriy-gergiev-shte-se-sastoi-ot-1730-chasa.html", "text": "От 17.30 часа в Гербовата зала на Дондуков 2 държавният глава Румен Радев ще награди с орден “Св. Св. Кирил и Методий“ първа степен художествения ръководител и директор на Мариинския театър на Санкт Петербург Валерий Гергиев, съобщиха от прессекретариата на държавния глава. Първоначално церемонията беше предвидена с начален час 14.30.  \r\nДържавното отличие ще бъде връчено в знак на признание за големите заслуги на Валерий Гергиев в областта на културата и изкуството и за приноса му за укрепване на културните връзки между Република България и Руската федерация.", "date": "2017.10.03", "title": "Церемонията по награждаването с орден „Св. Св. Кирил и Методий“ първа степен на Валерий Гергиев ще се състои от 17.30 часа"}
{"url": "http://www.focus-news.net/news/2017/10/03/2442422/politologat-d-r-kaloyan-metodiev-badeshteto-na-es-e-nesigurno-zaradi-narastvashtite-vatreshni-i-vanshni-zaplahi.html", "text": "От призмата на нашето време и актуалните политически събития бъдещето на Европейския съюз изглежда несигурно. Това коментира за Радио „Фокус“ – Пирин политологът д-р Калоян Методиев по повод допитването за независимост на Каталония от 1 октомври. „Съюзът влиза от криза в криза, със слаб ръководител на Европейската комисия, председател на Съвета на ЕС, който бе избран въпреки протестите на собствената му държава срещу кандидатурата му, с отслабени коалиционни правителства, обособени групи, намаляваща идея за солидарност, тежки икономически различия между регионите, нарастващи вътрешни и външни заплахи“, каза още д-р Методиев.\r\nНа въпрос свързан с това какво е общото и какво е различното между Косово и Каталoния и защо за едните може независимост, а за другите не, д-р Методиев коментира, че има много общи неща, но има и разлики. „Косово бе най-бедната и изостанала провинция, докато Каталoния е най-богатата и развита в рамките на съответните държави. Общото е, че и двете искат са се самоуправляват. Прищина си осигури подкрепата на Запада, мина се през война. В Каталония засега не се е стигнало до подобни действия. Рахой не е Милошевич“, посочи д-р Методиев. Според него случващото се в Каталoния няма как да е симптом за провала на глобалния либерален модел, защото то няма общо с либералния глобален ред. „То си е отделна линия, която винаги в присъствала в историята, и вероятно ще присъства. Либерализмът не е началото, а както стана ясно напоследък не е и краят на историята“, подчерта д-р Методиев. Според него България ще бъде засегната от последните събития до толкова, до колкото те ще рефлектират върху ЕС, където сме членове. „За щастие в България няма автономни райони и признати отделни народи. Но това не означава, че определени групи не следят ситуацията и не си мечтаят за подобни развития и у нас. Визирам Благоевградска, Пазарджишка и Кърджалийска област“, уточни д-р Методиев.\r\nЛивия НИНОВА", "date": "2017.10.03", "title": "Политологът д-р Калоян Методиев: Бъдещето на ЕС е несигурно заради нарастващите вътрешни и външни заплахи"}
{"url": "http://www.focus-news.net/news/2017/10/03/2442423/prof-ognyan-gerdzhikov-podgotvih-proektosastav-na-konsultativniya-savet-po-kazonodatelstvo-ot-iztaknati-yuristi.html", "text": "Подготвих проектосъстав на Консултативния съвет по казонодателство от изтъкнати юристи. Това каза проф. Огнян Герджиков, кандидат за председател на Съвета по законодателство към Народното събрание по време на брифинг в парламента, предаде репортер на Агенция „Фокус“. Проф. Герджиков уточни, че проектосъставът включва 22 души и ще заседава според нуждите на парламента. „Не можех да не приема това предложение, което ми беше отправено, тъй като смятам, че един такъв орган може да бъде само полезен. Аз самият знам от личен опит, че такъв орган, е действително полезен още от работата на 39-ото и следващото 40-то НС, когато имаше такъв консултативен съвет. По незнайни за мен причини тази практика беше изоставена. Имаше известен опит преди един парламент, когато беше председател Михаил Миков, да бъде въведено отново. Той ми предложи, аз принципно приех, но нещата останаха дотам“, каза проф. Герджиков и изрази задоволството си от инициативата на Димитър Главчев и че той я довежда докрай. Той поясни, че е подготвил проектосъстав на консултативния орган от изтъкнати юристи и представители на академичната гилдия. „Разбира се, има и някои много известни адвокати, но повечето са от университетите, най-вече Софийския университет. Той поясни, че за заместник-председател на този съвет е поканен проф. Васил Мръчков. По думите на проф. Герджиков в имената на състава влизат и някои от тези, които са били в предходни съвети. Попитан дали в този Консултативен съвет ще покани само експерти от непартийни среди и дали е мислил за Михаил Миков и Янаки Стоилов, проф. Герджиков заяви, че двамата са много добри юристи, но стремежът е съставът да бъде максимално експертен и да няма внушение за силно политизирани лица. „С известно съжаление не включих имената на Янаки Стоилов и Мишо Миков именно за да не се политизира този съвет“, допълни проф. Герджиков.\r\nДеница КИТАНОВА", "date": "2017.10.03", "title": "Проф. Огнян Герджиков: Подготвих проектосъстав на Консултативния съвет по казонодателство от изтъкнати юристи"}
{"url": "http://www.focus-news.net/news/2017/10/03/2442424/gerb-shte-dade-izvanreden-brifing.html", "text": "ГЕРБ ще даде извънреден брифинг на трибунката в кулоарите на Народното събрание, съобщиха от пресцентъра на партията. Събитието ще се проведе от 16.30 часа.", "date": "2017.10.03", "title": "ГЕРБ ще даде извънреден брифинг"}
{"url": "http://www.focus-news.net/news/2017/10/03/2442425/afp-politicheski-oponent-na-masud-barzani-e-edinstven-kandidat-za-prezidentskite-izbori-v-irakski-kyurdistan.html", "text": "Политически опонент на иракския кюрдски лидер Масуд Барзани е единственият, който ще представи кандидатурата си за президентските избори автономния регион, които ще се проведат следващия месец, предава AFP.\r\n„До изтичането на крайния срок за кандидатите във вторник бяхме получили всички документи, необходими на Мохамед Тофик Рахим да бъде кандидат за президент на Кюрдистан. Той е единственият, който се е обявил за кандидат\", заяви за агенцията представител на избирателната комисия.\r\nИзборите в Иракски Кюрдистан са насрочени за 1 ноември. Барзани многократно подчертаваше, че няма да се кандидатира за преизбиране.Тереза Герова", "date": "2017.10.03", "title": "AFP: Политически опонент на Масуд Барзани е единствен кандидат за президентските избори в Иракски Кюрдистан"}
{"url": "http://www.focus-news.net/news/2017/10/03/2442426/premierat-boyko-borisov-rumaniya-podkrepya-evropeyskiya-gazov-hab-balkan.html", "text": "Румъния подкрепя европейския газов хъб „Балкан“. Това заяви пред журналисти премиерът Бойко Борисов след съвместното заседание на българското и румънското правителство, което се проведе в резиденция „Евксиноград“, предаде репортер на Радио \"Фокус\" - Варна. „Разбира се, имаме някои спорове, за които се разбрахме в рамките на следващия месец енергийното и външното министерство да седнат и да ги отрегулират. Неслучайно първият работещ интерконектор на България за доставка на втечнен газ и в двете посоки беше изграден с Румъния. Днес подписаха и при кибератака, бедствие или климатични промени в една от двете държави съответно енергийните ни системи да се подпомогнат, за да не с бедства населението“, коментира премиерът Борисов. Той коментира темата за хидроенергийния възел на Никопол или Силистра. „В същото време работим по проект да дренираме река Дунав, говорим и за мостовете, едното без другото не може. Ако има хидроенергиен възел, то стената ще бъде и мост. Тогава реката ще бъде по-спокойна и плавателна. Но ако така го правим, при дрениране трябва да правим насипи от двете страни, като диги. Досега малко хаотично всяко едно министерство обявяваше приоритетите си, но заедно те са различни и не могат да съществуват задно“, посочи Бойко Борисов. \r\nМарияна ВАЛЕНТИНОВА", "date": "2017.10.03", "title": "Премиерът Бойко Борисов: Румъния подкрепя европейския газов хъб „Балкан“"}
{"url": "http://www.focus-news.net/news/2017/10/03/2442427/plovdiv-tri-avtobusa-v-grada-se-dvizhat-s-promeneno-razpisanie-poradi-avariya-na-vodoprovod.html", "text": "Три автобуса в града се движат с променено разписание поради авария на водопровод. Това съобщиха за Радио „Фокус” - Пловдив от ОП „Организация и контрол на транспорта“. Спряно е движението в западното платно на бул. „Кукленско шосе“, в участъка от ул. „Скопие“ до ул. „Индустриална“, както и северното платно на ул. „Индустриална“ – от бул. „Кукленско шосе“ до бул. „Александър Стамболийски“. До отстраняване на аварията се променят маршрутите на автобусни линии  № 11, 37 и 116 от вътрешноградския транспорт.\r\nЦветана ТОНЧЕВА", "date": "2017.10.03", "title": "Пловдив: Три автобуса в града се движат с променено разписание поради авария на водопровод"}
{"url": "http://www.focus-news.net/news/2017/10/03/2442428/prokuror-chavdar-groshev-shte-izpalnyava-funktsiite-na-administrativen-rakovoditel-na-rayonna-prokuratura-plovdiv.html", "text": "Прокурор Чавдар Грошев ще изпълнява функциите на административен ръководител на Районна прокуратура - Пловдив от днес. Това съобщи за Радио „Фокус“ - Пловдив говорителят на Апелативна прокуратура. Решението е взето от Прокурорската колегия на ВСС на 27 септември 2017 г., след като досегашният районен прокурор Гергана Мутафова бе избрана за член на ВСС. За длъжността предстои да се проведе избор.\r\nЧавдар Грошев е завършил специалност „Право“ в ПУ „Паисий Хилендарски, работил е като адвокат, следовател, като от 2006 г. е прокурор в Районна прокуратура - Пловдив. От 2012 г. до момента е заместник-административен ръководител на РП - Пловдив. Грошев е доктор по право и хоноруван преподавател по наказателно право, като има множество публикации в периодични издания в тази област. Участвал е в различни правни обучения, включително и в чужбина.\r\nЦветана ТОНЧЕВА", "date": "2017.10.03", "title": "Прокурор Чавдар Грошев ще изпълнява функциите на административен ръководител на Районна прокуратура - Пловдив"}
{"url": "http://www.focus-news.net/news/2017/10/03/2442429/boyan-magdalinchev-be-izbran-za-predstavlyavasht-visshiya-sadeben-savet.html", "text": "В рамките на първото заседание след встъпването си в длъжност, членовете на Висшия съдебен съвет избраха за представляващ Боян Магдалинчев, предаде репортер на Агенция „Фокус”. Магдалинчев е член на Съдийската колегия на ВСС от парламентарната квота, а неговата кандидатура за представляващ бе предложена от председателя на Върховния административен съд - Георги Колев. Кандидатурата му събра подкрепата на 13 от членовете на Съвета. Другият кандидат бе Цветинка Пашкунова, също от Съдийската колегия, но тя получи одобрението едва на 9 от членовете на Съвета.              Кой е Боян Магдалинчев?\r\nБоян Магдалинчев бе избран за член на ВСС от парламентарната квота по предложение на ГЕРБ. Съдия от 1982 г., с 38 години юридически стаж, от които 35 години като съдия. Последователно преминава през всички нива на съдебната система. От 1997 г. заема длъжността съдия във Върховния административен съд. В периода 1999-2003 г. е член на Висшия съдебен съвет и председател на „Бюджетна комисия“ и член на комисия „Съдебна администрация“. Председател е на Асоциацията на българските административни съдии.\r\nИван ЛАЗАРОВ", "date": "2017.10.03", "title": "Боян Магдалинчев бе избран за представляващ Висшия съдебен съвет"}
{"url": "http://www.focus-news.net/news/2017/10/03/2442430/predsedatelyat-na-ns-dimitar-glavchev-institutsiite-tryabva-da-se-uvazhavat-i-da-deystvat-savmestno-ne-e-priemlivo-neuvazhitelno-otnoshenie-kam-narodnite-predstaviteli.html", "text": "Институциите трябва да се уважават и да действат съвместно, не е приемливо неуважително отношение към народните представители. Това каза председателят на НС Димитър Главчев във връзка с казаното вчера от държавния глава Румен Радев да се ограничат беквокалите на парламента, предаде репортер на Агенция „Фокус“.   На въпрос надвишава ли правомощията си президентът Румен Радев, председателят на НС Димитър Главчев каза: \"По тази тема би трябвало да се изказват конституционалисти. Аз по-скоро бих ви дал за пример днес какво правим. Мисля, че с предлагането на Съвет по законодателство и със състава, който ще предложи уважаваният проф. Герджиков, ще оправдаем надписа на Народното събрание „Съединението прави силата“, каза Главчев. Във връзка с репликата на президента да бъдат ограничени „беквокалите на парламента“, Главчев обясни, че е неприемливо неуважителното отношение към народните представители. \r\nПроф. Огнян Герджиков от своя страна коментира, че това излиза извън темата на днешната пресконференция. По думите му е нормално да възникват известни напрежения между властите и не е станало нещо чрезвичайно. \r\nДеница КИТАНОВА", "date": "2017.10.03", "title": "Председателят на НС Димитър Главчев: Институциите трябва да се уважават и да действат съвместно, не е приемливо неуважително отношение към народните представители"}
{"url": "http://www.focus-news.net/news/2017/10/03/2442431/kyustendil-stara-rachna-granata-e-bila-otkrita-i-obezvredena-v-rayona-na-yazovir-lilyach.html", "text": "Стара ръчна граната е била открита и обезвредена в района на язовир „Лиляч”. Това съобщиха за Радио „Фокус” – Кюстендил от пресцентъра на Областна дирекция на МВР – Кюстендил. Сигналът за откритата граната е подаден на телефон 112, в оперативната дежурна част. На място е изпратен екип на Районно управление – Кюстендил, който е обезопасил периметъра. Специалисти са обезвредили гранатата.\r\nВенцеслав ИЛЧЕВ", "date": "2017.10.03", "title": "Кюстендил: Стара ръчна граната е била открита и обезвредена в района на язовир „Лиляч”"}
{"url": "http://www.focus-news.net/news/2017/10/03/2442433/the-independent-malta-balgarski-dzhebchii-sa-zaloveni-na-mestoprestaplenieto-v-malta.html", "text": "Две български джебчийки са заловени на местопрестъплението, докато са крали портфейли в град Слима в Малта, пише местното издание  The Independent.\r\nЕдната от заловените жени е действала като наблюдател, докато другата е откраднала портфейл от дамска чанта. Полицията съобщава, че няколко румънски и български граждани са под наблюдение през последните дни, след като са постъпили доклади за няколко случая на откраднати вещи и портмонета по автобусни спирки и в автобуси.\r\nАрестът се е случил преди обяд в Слима. Жените са на възраст 23 и 36 години. Очаква се те да бъдат изпратени пред съда утре, на 4 октомври. Полицата сочи, че разследването в момента тече и че е увеличила патрулите в района.  Виктор Турмаков", "date": "2017.10.03", "title": "The Independent (Малта): Български джебчии са заловени на местопрестъплението в Малта"}
{"url": "http://www.focus-news.net/news/2017/10/03/2442434/afp-donald-tramp-opredeli-streletsa-ot-las-vegas-kato-bolen-lud.html", "text": "Мъжът, който откри стрелба на концерт в Лас Вегас и отне живота на 59 души, и рани повече от 500 други, е „болен, луд“. Това заяви държавният глава на САЩ Доналд Тръмп, предава AFP.\r\nСтивън Пандок, 64-годишен пенсионер, откри огън на концерт на кънтри музика в Лас Вегас, преди да се самоубие в хотелската си стая.Тереза Герова", "date": "2017.10.03", "title": "AFP: Доналд Тръмп определи стрелеца от Лас Вегас като „болен, луд“"}
{"url": "http://www.focus-news.net/news/2017/10/03/2442435/rumanskiyat-premier-mihay-tudose-rumaniya-i-balgariya-predlagat-na-es-edna-ot-nay-bezopasnite-granitsi.html", "text": "Румъния и България предлагат на ЕС една от най-безопасните граници. Това заяви пред журналисти министър-председателят на Румъния Михай Тудосе след съвместното заседание на българското и румънското правителство, което се проведе в резиденция „Евксиноград“, предаде репортер на Радио \"Фокус\" - Варна. Той отбеляза, че двете държави са важни за ЕС. Според него трябва да се продължи с кохезионната политика и земеделска политика без да се пренебрегва общата европейска сигурност. „Още повече, че сме две държава на източната граница на ЕС и сме съюзници в рамките на НАТО.  По време на съвместното заседание много говорихме за свързаността и инфраструктурата, но не като самоцел, железопътната линия или мостът да бъдат средствата, посредством които двете държави ще бъдат конкурентноспособни в Европа, за да могат да представят инвестиционни възможности и очевидно да предложим и по-добър живот за нашите граждани. Договорихме се заедно този тип срещи да не бъдат събитие сами по себе си, а да бъдат нещо нормално, да се срещаме ежемесечно на равнище министър-председатели, намираме се на една река разстояние. Министрите също да поддържат взаимоотношения, за да не изгубим още 20 години, през които бяхме в периферията на Европа и забравихме да поглеждаме съседите си“, коментира Михай Тудосе. Той заяви, че следващата среща ще се състои през ноември в Румъния. „Що се отнася до Шенген – България и Румъния са осъдени някак си да бъдат заедно, това не е лошо. Мисля, че максимум до една година ще бъдем в Шенгенското пространство“, каза още министър-председателят на Румъния Михай Тудосе. \r\nМарияна ВАЛЕЕНТИНОВА", "date": "2017.10.03", "title": "Румънският премиер Михай Тудосе: Румъния и България предлагат на ЕС една от най-безопасните граници"}
{"url": "http://www.focus-news.net/news/2017/10/03/2442436/gabrovo-deputati-ot-bsp-za-balgariya-uchastvaha-v-diskusiya-za-problemite-v-obrazovanieto.html", "text": "Депутатите от “БСП за България” Кристина Сидорова, Донка Симеонова и Ирена Анастасова се срещнаха с учители и директори от училища и детски градини от Габровска област, съобщиха от пресцентъра на БСП. На срещата присъстваха и експерти от региона, както и общинските председатели на БСП в Габрово и Трявна Здравко Кънчев и Татяна Рачева, и областният председател на БСП Габрово Николай Григоров.\r\nДискусията по проблемите на образованието се проведе в град Трявна. Форумът бе част от националната програма за срещи на БСП на тема „За делника на образованието”.\r\nИдеята е да се чуят хората в общините и малките населени места и посредством срещи с тях да се създаде цялостна картина на образователния процес и неговите проблеми в детайлен анализ, съдържащ насоки за създаване на благоприятна училищна и образователна среда за нашите деца и техните учители.\r\nОбобщението на тенденциите и проблемите в образователния процес ще бъде направено от експерти от Националния съвет на БСП и ще бъде представено в навечерието на 1-ви ноември – Денят на народните будители.\r\nВ хода на срещата с директори и учители от общинските учебни и детски образователни институции, депутатите от “БСП за България” Донка Симеонова и Ирена Анастасова откроиха основните проблеми, с които са запознати и се опитват да се преборят в качеството си на народни представители и на членове на Комисията по образование към Народното събрание. Безспорно българските училища се нуждаят от промени в законите и наредбите, които регламентират образователния процес у нас. Трябва да се намалят и ударите на бюрократичната машина върху учителите и директорите, защото едва тогава  децата отново ще бъдат в центъра на вниманието на  преподавателите. А те са най-важни, обобщиха всички.\r\nОсновните проблеми бяха дефинирани в няколко направления. На първо място - около финансирането и поддръжката на сградния фонд на училищата и детските градини, особено в малките населени места, където има под 100 ученика. Демографският срив в област Габрово допринася също за засилване на негативните тенденции в образователния процес. На следващо място - бюрократичната тежест и формално заложените нормативни изисквания определено затрудняват учителите и възпитателите. Апатията и липсата на адекватно отношение и заплащане от страна на държавата водят до още по-голям срив в образованието по места.\r\nТрябва да се търсят пътища за разрешаването на проблемите, които се поставят по места и посредством конкретно предприети мерки да се доведе до засилване на връзката с учениците и подрастващото поколение. Без тази връзка образованието ще стане заложник единствено на настоящата политическа конюнктура, която отхвърля всички предложения на БСП, изключвайки тяхната експертиза, бе заключението в края на срещата.", "date": "2017.10.03", "title": "Габрово: Депутати от \"БСП за България\" участваха в дискусия за проблемите в образованието"}
{"url": "http://www.focus-news.net/news/2017/10/03/2442437/plovdiv-v-mbal-plovdiv-sa-postaveni-dopalnitelen-broy-kameri-i-panik-butoni-vav-vrazka-s-posegatelstvata-nad-meditsi.html", "text": "В МБАЛ „Пловдив“ са поставени допълнителен брой камери и паник бутони и са изпълнени всички дадени от органите на реда предписания за координация с прокуратура и полиция при посегателства над медици. Това съобщиха за Радио „Фокус” - Пловдив от лечебното заведение. Най-голяма част от камерите и паник бутоните са монтирани в Спешно-приемно отделение, където са и най-честите посегателства.\r\nПрокурори от Районна прокуратура - Пловдив проведоха втора координационна среща с представители на държавни, общински и частни лечебни заведения на територията на град Пловдив и района. Срещата се проведе във връзка със заповед на главния прокурор Сотир Цацаров за създаване на организация и взаимодействие между прокурорите и Центровете за Спешна медицинска помощ в цялата страна, техните подразделения и лечебните заведения за болнична помощ, в които действат спешни приемни отделения и такива за родилна помощ. Във всяка прокуратура са определени магистрати, които ще наблюдават приоритетно казусите за насилие над медици. По време на срещата в Пловдив бяха уточнени действия за незабавно оповестяване на служителите на МВР и прокурорите при извършени престъпления по отношение на медицински специалисти при или по повод изпълнение на служебните задължения. Лекарите вече ще имат директна връзка по телефона с прокурор по всяко време, като делата за насилие над медицински специалисти ще се отработват в максимално кратки срокове. От екипите в болниците ще се очаква ускорено осигуряване на необходимите документи, обмен на информация и др. За координация на работата със спешните центрове в болниците в Пловдив и района са определени двама прокурори от Районна прокуратура - Пловдив.\r\nЦветана ТОНЧЕВА", "date": "2017.10.03", "title": "Пловдив: В МБАЛ „Пловдив“ са поставени допълнителен брой камери и паник бутони във връзка с посегателствата над медици"}
{"url": "http://www.focus-news.net/news/2017/10/03/2442438/kyustendil-obshtestveniyat-posrednik-vasil-ivanov-zapochva-izneseni-priemni-v-selata-ot-oblastta.html", "text": "Общественият посредник в Кюстендил започва изнесени приемни в селата. Това каза пред Радио „Фокус” – Кюстендил общественият посредник в Община Кюстендил Васил Иванов. По думите му вече е изготвен график, по който ще се реализират обществените приемни. Графикът ще бъде оповестен на нарочна пресконференция, което да позволи по-голяма информираност на жителите в малките населени места. Целта на изнесените приемни е хората да имат възможност да отправят своите питания и проблеми към местния обществен посредник, без да е необходимо да пътуват до общинския център и обособения офис.\r\nВенцеслав ИЛЧЕВ", "date": "2017.10.03", "title": "Кюстендил: Общественият посредник Васил Иванов започва изнесени приемни в селата от областта"}
{"url": "http://www.focus-news.net/news/2017/10/03/2442439/transindexro-mezhdu-balgariya-i-rumaniya-se-otkriva-nov-granichen-punkt.html", "text": "Българският и румънският министър-председатели Бойко Борисов и Михай Тудосе откриха на границата между двете страни пропускателен пункт между Липница и Кайнарджа. С новия граничен пункт броят им на румънско-българската граница се увеличава до десет, предаде  Transindex.ro.\r\nПрез пункта ще могат да преминават физически лица , както и превози на стоки до 3,5 тона. Забранява се превозът на опасни товари, живи животни и продукти за растителна защита от една държава в друга за този момент. Средствата за създаването на гранично-пропускателния пункт е осигурено от Европейския парламент и Европейския съвет в съответствие с правилата за свободно преминаване на границата на лица. \r\n\"Имам честта да си сътрудничат за премиера на Република България, което смятам, че е смислено по отношение на бъдещето на двете страни\", посочи Тудосе. На тържествената церемония присъстваха Кармен Дан и Валентин Радев, министрите на вътрешните работи на двете държави. Виктор Турмаков", "date": "2017.10.03", "title": "Transindex.ro: Между България и Румъния се открива нов граничен пункт"}
{"url": "http://www.focus-news.net/news/2017/10/03/2442440/burgas-okrazhniyat-sad-potvardi-myarkata-za-neotklonenie-domashen-arest-spryamo-obvineniya-v-bludstvo-uchilishten-direktor-ot-selo-novo-panicharevo.html", "text": "Окръжен съд – Бургас потвърди определение на Районен съд – Бургас за вземане на мярка за неотклонение „Домашен арест“ спрямо Христо Р. Определението на въззивната инстанция е окончателно. Това съобщиха от пресцентъра на Окръжен съд – Бургас. Мъжът е обвинен за това, че на 25 септември 2017 г. в село Ново Паничарево, община Приморско, област Бургас, в сградата на ОУ „Христо Ботев“, извършил действия с цел да възбуди и удовлетвори полово желание без съвкупление, по отношение на непълнолетно момиче, чрез използване на положение на зависимост като директор на горепосоченото училище, в което пострадалата е ученичка – престъпление по чл.150, ал.1 от НК. Според наблюдаващия прокурор най-адекватната мярка за неотклонение спрямо обвиняемия е „задържане под стража“.", "date": "2017.10.03", "title": "Бургас: Окръжният съд потвърди мярката за неотклонение „домашен арест“ спрямо обвинения в блудство училищен директор от село Ново Паничарево"}
{"url": "http://www.focus-news.net/news/2017/10/03/2442441/afp-desetki-hilyadi-protestirat-sreshtu-politseyskoto-nasilie-v-barselona.html", "text": "Скандирайки „вън силите на окупатора“ и „улиците винаги ще са наши“, десетки хиляди души са излезли днес по улиците на Барселона, за да протестират срещу полицейското насилие по време на референдума за независимостта на Каталония от неделя, предаде  AFP.\r\nКолони хора са се събрали в центъра на града , докато над главите им кръжи полицейски хеликоптер, привличащ гневни освирквания, докато каталонците протестират срещу насилието, опетнило части от региона в деня на плебисцита.  Виктор Турмаков", "date": "2017.10.03", "title": "AFP: Десетки хиляди протестират срещу полицейското насилие в Барселона"}
{"url": "http://www.focus-news.net/news/2017/10/03/2442442/razgrad-mazh-ot-selo-trapishte-e-sas-samnenie-za-zarazyavane-s-antraks.html", "text": "Районната прокуратура в Разград се разпореди днес, 3 октомври 2017 г., мъж, за когото има съмнение, че е заразен с болестта антракс, да бъде задължително изолиран в инфекциозно болнично отделение, съобщиха от пресцентъра на Апелативна прокуратура – Варна. Това се случи, след като интернет сайтът Дарик нюз съобщи на 2 октомври 2017 г. вечерта за овцевъд от село Трапище, община Лозница, за когото има съмнение, че е заразен с антракс – кожна форма. \r\nСъмнения за изключително заразната болест има и за отглежданите от 45-годишния мъж от село Трапище, община Лозница, овце. 10 от тях са починали, а при аутопсията на две от животните не са установени признаци за заболяването. Проби от овцевъда и животните са изпратени в софийска лаборатория. \r\nРайонната прокуратура е образувала преписка по случая. В постановлението за задължителната изолация на овцевъда наблюдаващият прокурор от Районната прокуратура в Разград напомня на компетентните органи, че според Закона за здравето изолацията и лечението на лица, болни или носители на холера, чума, вариола, жълта треска, вирусна хеморагична треска, дифтерия, коремен тиф, полиомиелит, бруцелоза, антракс, малария и тежък остър респираторен синдром и туберкулоза с бацилоотделяне, се извършва със заповед на ръководителя на болнично лечебно отделение по предложение на лекуващ лекар, насочил пациента за хоспитализация. \r\nЗаповедта подлежи на незабавно изпълнение, което не е направено в случая с мъжа от село Трапище. Районната прокуратура в Разград е разпоредила на органите на РУ на МВР в Лозница и на ОД на МВР в Разград да организират привеждането на пациента в болнично заведение при спазване на всички мерки за сигурност и безопасност, за да не се допусне заразяване с антракс и на други лица. 45-годишният мъж вече е настанен в МБАЛ „Свети Иван Рилски“ в Разград.", "date": "2017.10.03", "title": "Разград: Мъж от село Трапище е със съмнение за заразяване с антракс"}
{"url": "http://www.focus-news.net/news/2017/10/03/2442443/veliko-tarnovo-avtomobil-propadna-v-izkop-na-krastovishteto-na-ul-arh-georgi-kozarov-i-ul-krakov.html", "text": "Автомобил пропадна в изкоп на кръстовището на „Арх. Георги Козаров” и ул. „Краков” във Велико Търново, предаде репортер на Радио „Фокус“ – Велико Търново. Инцидентът е станал около 14.00 часа. Няма пострадали. Превозното средство бе изтеглено с кран на Регионална дирекция „Пожарна безопасност и защита на населението“.„Фокус“ припомня, че от кръстовището на улиците „Арх. Георги Козаров“ и „Краков“ е затворено за движение за период от близо две седмици. Мярката е наложителна заради реконструкция на магистрален топлопровод. Ограничението и временната организация на трафика ще бъдат в сила от днес до 15 октомври, или до приключване на строителните дейности.\r\nНадежда КРЪСТЕВА", "date": "2017.10.03", "title": "Велико Търново: Автомобил пропадна в изкоп на кръстовището на ул. „Арх. Георги Козаров” и ул. „Краков”"}
{"url": "http://www.focus-news.net/news/2017/10/03/2442444/sport-mariya-sharapova-shte-igrae-sreshtu-simona-halep-v-tretiya-krag-na-turnira-v-pekin.html", "text": "Симона Халеп се наложи над словашката тенисистка Магдалена Рибарикова с 6:1, 2:1 в двубой от втори кръг на турнира в Пекин. Така в следващия етап поставената под номер две в основната схема румънка ще играе срещу участващата с „уайлд кард“ Мария Шарапова.  \r\nДо този момент двете тенисистки са играли една срещу друга в седем мача, като Халеп не е постигнала нито една победа срещу Шарапова. Последната среща между двете бе в първия кръг на Откритото първенство на САЩ през август.", "date": "2017.10.03", "title": "Спорт: Мария Шарапова ще играе срещу Симона Халеп в третия кръг на турнира в Пекин"}
{"url": "http://www.focus-news.net/news/2017/10/03/2442445/pazardzhik-vazstanoveno-e-dvizhenieto-po-am-trakiya-pri-km-94-v-posoka-sofiya.html", "text": "Възстановено е движението по АМ \"Тракия\" при км 94, в посока София. Това съобщиха от пресцентъра на Агенция \"Пътна инфраструктура\".\r\nТрафикът временно се осъществяваше в една лента поради ПТП.", "date": "2017.10.03", "title": "Пазарджик: Възстановено е движението по АМ \"Тракия\" при км 94, в посока София"}
{"url": "http://www.focus-news.net/news/2017/10/03/2442446/brekzit-nyama-dostatachen-napredak-v-pregovorite-za-razvoda.html", "text": "Според евродепутатите все още не е постигнат достатъчен напредък по приоритетите на ЕС. Това е задължително условие за започване на преговори за преходен период и бъдещите отношения между ЕС и Великобритания, се казва в съобщение от пресслужбата на ЕП.\r\nНа 20 октомври лидерите на държавите членки от ЕС27 ще трябва да отложат своята оценка по Брекзит, тъй като „достатъчен напредък“ по трите ключови въпроса не е бил постигнат, освен ако петият кръг преговори между ЕС и Великобритания не доведе до сериозен пробив. Това се казва в резолюция на Парламента, приета във вторник с 557 гласа „за“ срещу 92 „против“, 29 „въздържал се“. \r\nПарламентът приветства поясненията, направени от премиера Тереза Мей по време на речта ѝ във Флоренция, но в същото време евродепутатите очакват британското правителство незабавно да излезе с конкретни предложения по следните въпроси: \r\n‒         запазване на пълните права, с които се ползват в момента 4,5 млн. граждани на ЕС и Обединеното кралство; \r\n‒         пълно изпълнение на финансовите задължения, поети от Обединеното кралство към ЕС; \r\n‒         разрешаване на въпроса с границата между Република Ирландия и Северна Ирландия в пълно съответствие със Споразумението от Разпети петък. \r\nДопълнително условие за завършването на първата фаза от преговорите е гарантирането, че правото на ЕС ще бъде спазвано изцяло до момента на официалното оттегляне на Великобритания от ЕС. \r\nПредседателят на ЕП Антонио Таяни каза: „Речта на г-жа Мей от Флоренция показа, че тя е отворена за диалог и разбира какви са залозите. Бих искал да я призова да превърне своята добра воля в конкретните планове, които са нужни за постигането на напредък в преговорите с Европейския съюз. Вотът в полза на днешната резолюция потвърди единството на Парламента и подкрепата за нашия главен преговарящ Мишел Барние. Дебатът също така показа ясно желание за конструктивен разговор с Обединеното кралство, а също така и значителна тревога относно забавянето до момента. Надявам се следващите няколко месеца да позволят постигането на достатъчен напредък, за да бъдат задоволени предварителните условия за започване на диалог по бъдещите отношения с Великобритания“. \r\nГи Верхофстад, координатор на ЕП за Брекзит каза: „Не е постигнат достатъчен напредък. Особено по отношение на правата на гражданите ние сме много загрижени. Нашето предложение за разрешаването на този проблем е просто. Гражданите на ЕС да запазят правата, с които се ползват в момента във Великобритания, и да направим същото за британските граждани, живеещи на континента. Аз даже се питам: защо продължаваме да обсъждаме този въпрос? Той може и трябва да бъде решен незабавно“. \r\nДебат \r\nРезолюцията, представена от работната група на Парламента относно Брекзит, беше обсъдена по-рано през деня. \r\nРезолюцията излага вижданията на Парламента, преди срещата на върха на ЕС27 в Брюксел на 20 октомври, когато правителствените ръководители ще оценят напредъка по преговорите за Брекзит. Каквото и споразумение да бъде постигнато в края на преговорите между ЕС и Великобритания, то ще трябва да бъде одобрено от Европейския парламент.", "date": "2017.10.03", "title": "Брекзит: Няма достатъчен напредък в преговорите за развода"}
{"url": "http://www.focus-news.net/news/2017/10/03/2442447/plovdiv-v-karlovo-shte-badat-otbelyazani-198-godini-ot-rozhdenieto-na-evlogi-georgiev.html", "text": "В Карлово отбелязват 198 години от рождението на Евлоги Георгиев. Това съобщиха за Радио „Фокус” - Пловдив от Общината. Тържеството е от 17.30 часа пред паметника на двамата братя дарители Евлоги и Христо Георгиеви. Евлоги Георгиев е най-големият дарител за построяването на Софийския университет, за най-голямата на Балканите в края на 19-ти век болницата в Цариград. С негови дарения са построени българските училища в Солун, Браила и Букурещ. За родния си град той дарява средства за построяването на фабрика, техническото училище, болница.\r\nОт 6 години, със средства на Ротари клуб и Община Карлово в града е построен паметник на двамата братя – дарители.\r\nОт миналата година в Карлово бяха учредени и национални награди на името на Евлоги и Христо Георгиеви.\r\nЦветана ТОНЧЕВА", "date": "2017.10.03", "title": "Пловдив: В Карлово ще бъдат отбелязани 198 години от рождението на Евлоги Георгиев"}
{"url": "http://www.focus-news.net/news/2017/10/03/2442448/silistra-dvizhenieto-po-pat-i-7-silistra-shumen-v-rayona-na-silistra-se-izvarshva-v-edna-lenta-poradi-ptp.html", "text": "Движението по път I-7 Силистра - Шумен, в района на Силистра, при км 6, се извършва в една лента поради ПТП. Това съобщиха от пресцентъра на Агенция \"Пътна инфраструктура\".\r\nВодачите да шофират с повишено внимание и съобразена скорост. Трафикът се регулира от \"Пътна полиция\".", "date": "2017.10.03", "title": "Силистра: Движението по път I-7 Силистра - Шумен, в района на Силистра, се извършва в една лента поради ПТП"}
{"url": "http://www.focus-news.net/news/2017/10/03/2442449/san-francisco-chronicle-streletsat-v-las-vegas-e-upotrebyaval-ustroystvo-za-uskoryavane-na-oganya.html", "text": "Стрелецът, изстрелял стотици куршуми по тълпата в Лас Вегас е използвал две  т.нар. устройства „Бъмп-сток“, които позволяват откатът на полуавтоматичното оръжие да се използва то да стреля като напълно автоматично, пише  San Francisco Chronicle. Този тип устройства са привлекли вниманието на властите на САЩ през последните години.\r\n„Този тип устройство, прикрепвано към приклада може да превърне полуавтоматична карабина, стреляща единично в оръжие, което може да изстрелва между 400 и 800 куршума в минута“, посочи калифорнийският сенатор Диан Файнщайн, която от дълго време е лобирала за забраната им. \r\nПолуавтоматичните оръжия изискват по едно дърпане на спусъка за всеки изстрелян куршум. При напълно автоматичната стрелба при дърпане на спусъка се постига непрекъсната стрелба. \r\nПокупката на автоматични оръжия е силно ограничено в САЩ от 30-те години на ХХ век. \r\n„Бъмп-сток“ устройствата позволяват откоса на полуавтоматичното оръжие да задейства автоматична стрелба. От правна гледна точка обаче, оръжието продължава да се смята за полуавтоматично.  Виктор Турмаков", "date": "2017.10.03", "title": "San Francisco Chronicle: Стрелецът в Лас Вегас е употребявал устройство за ускоряване на огъня"}
{"url": "http://www.focus-news.net/news/2017/10/03/2442450/svetoslav-vasilev-zam-kmet-na-kyustendil-neobhodim-e-balans-mezhdu-chastniya-i-darzhavniya-interes-po-otnoshenie-na-rehabilitatsiyata-na-rabotnitsite.html", "text": "Необходим е баланс между частния и държавния интерес по отношение на рехабилитацията на работниците. Това каза пред Радио „Фокус” – Кюстендил Светослав Василев, зам.-кмет на Община Кюстендил. По думите му на провелия се Четвърти годишен конгрес на Българския съюз по балнеология и СПА туризъм е била засегната основно тази тема. „Това е нещо, което касае и нас като община, но в близко бъдеще. Идеята е да се признава и да се позволява рехабилитация на български граждани в частни бази, медико-балнеологични комплекси и други. За момента имаме само около десет бази в България, където това нещо се разрешава. Беше даден пример от Унгария, където нещата са доста добре уредени. Там е дадена възможност на работодателите да предоставят ваучери за възстановяване в подобни центрове”, каза Светослав Василев. Според него трябва да се извърви един малко по-дълъг път, но трябва да се срещне частният интерес и държавният интерес, което да позволи на хората да се лекуват там, където има възможности. Василев каза още, че е необходимо да се препокриват нуждите на бизнеса и кадрите, обучавани в професионалните гимназии. По думите му проблемът с кадрите е повсеместен. „Много малко са обучените кадри, които остават в страната. Повечето мениджъри, повечето специалисти след един кратък период на работа и натрупване на опит се ориентират към западните пазари. Явно ние обучаваме добри специалисти, но поради по-конкуренти условия, специалистите отиват извън България”, каза Светослав Василев. По думите му в Община Кюстендил също има Професионална гимназия по туризъм, но е хубаво да се направим така, че изучаваните професии да са по-примамливи за учениците. Идеята е да се препокриват нуждите на местния бизнес с това, което излиза като кадри от гимназиите.\r\nВенцеслав ИЛЧЕВ", "date": "2017.10.03", "title": "Светослав Василев, зам.-кмет на Кюстендил: Необходим е баланс между частния и държавния интерес по отношение на рехабилитацията на работниците"}
{"url": "http://www.focus-news.net/news/2017/10/03/2442451/shte-badat-nalozheni-finansovi-i-administrativni-sanktsii-na-umbal-sv-ivan-rilski-umbalsm-n-i-pirogov-i-tssmp-sofiya.html", "text": "Това, което може да се промени по отношение екипите на спешна помощ, е да бъде запълнен съставът им. В момента няма желаещи да работят при тези кошмарни условия и при това заплащане, въпреки че от една-две години започна поетапно повишаване на възнагражденията, но като място за работа, центровете за спешна помощ продължават да бъдат непривлекателни. Това заяви пред медии министърът на здравеопазването проф. Николай Петров във връзка с излезлите вчера резултати от проверката на Медицински одит, съобщиха от пресцентъра на Министерство на здравеопазването. Министърът обясни, че по разчети само за София са необходими 30 екипа, а в деня на инцидента дежурни са били 12. Въпреки че сигналът е идентифициран като „код червено“ и по стандарта за спешна помощ линейката би трябвало да пристигне до 8 минути, тя е на адреса след час и двадесет минути. Затова на ЦСМП – София ще бъде наложена административна и финансова санкция. \r\nМинистърът посочи, че специалистите от УМБАЛ „Александровска“ са извършили необходимите медицински дейности в пълен обем и към болницата не следва да има забележки. На УМБАЛ „Св. Иван Рилски“ и на УМБАЛСМ „Н. И. Пирогов“ са наложени административнонаказателни производства, както следва – на „Св. Иван Рилски“ защото не е коректно отразено в документацията преждевременното напускане на лечебното заведение от пациента – същият не е подписал информирано съгласие, че иска да напусне по-рано лечебното заведение, а на „Пирогов“ санкциите са наложени заради отказ за преглед и прием на пациента. \r\nОтносно състоянието на врачанската болница министър Петров посочи: Опасност за областната болница във Враца има, знаете че в такава ситуация е и ловешката болница - буквално на ръба на оцеляването. Фактите са ясни, въпросът е какво можем да направим оттук нататък. Отделно от това лечебното заведение има над 12 млн. главници, към това не са прикачени лихвите, по които са подписвани договорите, които са с по 11% наказателна лихва.", "date": "2017.10.03", "title": "Ще бъдат наложени финансови и административни санкции на УМБАЛ „Св. Иван Рилски“, УМБАЛСМ „Н. И. Пирогов“ и ЦСМП - София"}
{"url": "http://www.focus-news.net/news/2017/10/03/2442452/nikolay-melemov-kmet-na-smolyan-ne-e-obyasnimo-otsastvieto-na-kmeta-da-e-prichina-za-neprovezhdane-na-sesiya-na-obshtinskiya-savet.html", "text": "Не е обяснимо отсъствието на кмета да е причина за непровеждане на сесия на Общинския съвет, но за съжаление в Общинския съвет от доста време, и вие сте свидетели, се работи напук. Това каза на пресконференция кметът на Смолян Николай Мелемов по повод отложената сесия на общинския съвет от 28 септември за тази седмица, затова че кметът не е бил там, предаде репортер на Радио „Фокус” – Смолян. Мелемов обясни, че  има правилник за работа на Общинския съвет, където е посочено, че кметът е вносител на докладните, но не е длъжен да присъства на сесиите, а той не е присъствал, защото е бил в отпуск през тази седмица. „Тази отпуска я бях планирал от доста време, предупредени са и областният управител, и председателят на Общинския съвет, както е по закон, така че има всякакви ситуации, по които кметът може да бъде възпрепятстван да присъства на сесиите  и това не може да бъде причина да не работи Общинският съвет, защото точките, които влизат в една сесия касаят нашите съграждани”, каза Мелемов и подчерта, че се е стигнало дотук, защото всичко се прави напук и посочи няколко примера за това. По думите му паркингът на „Студенец” го има от много години и винаги се е давал под наем. Последният път, когато се е отдал под наем е било преди две години и човекът, който работил на определената цена е работил половин месец и се отказал. Сега при падането на сняг няма да се чисти, няма да има и паркинг. Като други примери посочи сградата на стария център, известна като „Журналиста” и парцелът пред читалището на стария център. „Всеки нормален човек е наясно, че пазарната цена е тази, на която някой даде пари. Ние определяме минимални цени, т.е., ако е наистина толкова атрактивна както паркинга на „Студенец” така и този парцел, ще има наддаване и ще се постигне добра цена”, каза кметът. Засегна и темата за „Езерата”. Езерата са осем, две от тях са общински и той е поставил въпроса защо са поискани да станат общински, след като никога нищо не се е инвестирало там, а в момента трябват много пари, за да се ремонтират. „Сега общината трябва да намери 2 милиона да ги ремонтира, защото кметът има акт и трябва да се търсят тези пари. Казват имало програма. Да има програма, само че земите около тези езера са частни и тази програма не позволява да се кандидатства с чужди земи”, каза Мелемов. Той добави, че за община като Смолян 2 милиона лева са много пари, като капиталовите разходи на общината годишно са по-малко от 2 милиона лева. Кметът каза още, че се отхвърлят и предложения за продажби на сгради, които Общината не ги поддържа, с мотив че пак могат да се ползват, а става така, че не се използват и се рушат и посочи примери за такива сгради в смолянски села. „Така става когато се работи напук да не влязат пари в общината”, каза кметът.\r\nДаниела БОЙКОВА", "date": "2017.10.03", "title": "Николай Мелемов, кмет на Смолян: Не е обяснимо отсъствието на кмета да е причина за непровеждане на сесия на общинския съвет"}
{"url": "http://www.focus-news.net/news/2017/10/03/2442453/zam-ministar-zhecho-stankov-shte-uchastva-v-diskusiya-za-zakonodatelni-promeni-v-elektroenergiyniya-sektor.html", "text": "Заместник-министърът на енергетиката Жечо Станков ще вземе участие в първата от поредицата експертни дискусии за българската енергетика, организирани от „Пъблик Сървисис“ ООД и интернет портала publics.bg, съобщиха от пресцентъра на Министерството на енергетиката. Събитието, което ще се проведе на 4 октомври, сряда, от 13.00 часа в зала „Сердика“ на „София Хотел Балкан“, е посветено на предстоящите законови промени в електроенергийния сектор.\r\nЦелта на дискусиите, които се провеждат под бранда Energy Manager’s Forum, е да мобилизират експертен потенциал за решаване на най-належащите въпроси в българската енергетика.", "date": "2017.10.03", "title": "Зам.-министър Жечо Станков ще участва в дискусия за законодателни промени в електроенергийния сектор"}
{"url": "http://www.focus-news.net/news/2017/10/03/2442454/rumanskiyat-premier-mihay-tudose-balgariya-i-rumaniya-zaedno-s-gartsiya-i-sarbiya-mogat-da-stanat-tsentar-na-energiynata-stabilnost-i-sigurnost-v-tazi-chast-na-evropa.html", "text": "България и Румъния заедно с Гърция и Сърбия могат да станат център на енергийната стабилност и сигурност в тази част на Европа. Това заяви пред журналисти министър-председателят на Румъния Михай Тудосе след съвместното заседание на българското и румънското правителство, което се проведе в резиденция „Евксиноград“, предаде репортер на Радио \"Фокус\" - Варна. В отговор на журналистически въпрос Михай Тудосе посочи, че е много важно да се определят приоритетите на държавите, особено когато се смята, че всички те са от стратегическо значение, два от тях - работната ръка и енергетиката“, коментира Михай Тудосе. Министър-председателят на България Бойко Борисов добави, че има дефицит на работна ръка и в страната ни, и в Румъния. „До преди година – две говорихме за безработица, а в момента няма работна ръка. В България безработицата падна под 5%, като това са основно хора, които не желаят да започнат работа. Има предизвикателства, които са за целите Балкани, но с повече такт, толерантност и разбиране ще продължим напред“, посочи Бойко Борисов. \r\nСлед съвместното заседание на българското и румънското правителство премиерът Бойко Борисов ще бъде домакин на четиристранна среща, в която ще участват министър-председателите на Гърция и Румъния Алексис Ципрас и Михай Тудосе, както и президентът на Сърбия Александър Вучич. Срещата също ще се проведе в резиденция „Евксиноград“ край Варна. На нея ще бъдат обсъдени темите за по-голямата свързаност на Балканите, за развитието на общи инфраструктурни проекти, за предстоящото Българско председателство на Съвета на ЕС, както и актуални въпроси, свързани със сигурността и стабилността в Европа. Изявления за медиите ще бъдат дадени след приключване на четиристранната среща. \r\nМарияна ВАЛЕНТИНОВА", "date": "2017.10.03", "title": "Румънският премиер Михай Тудосе: България и Румъния заедно с Гърция и Сърбия могат да станат център на енергийната стабилност и сигурност в тази част на Европа"}
{"url": "http://www.focus-news.net/news/2017/10/03/2442455/reuters-oon-smyata-che-78-hil-tsivilni-mogat-da-sa-blokirani-v-irakskiya-grad-havidzha.html", "text": "По данни на ООН близо 78 хил. души може да са блокирани в контролирания от „Ислямска държава“ град Хавиджа в северен Ирак. На 21 септември силите за сигурност на страната започнаха офанзива за освобождаването на града, който е държан от ислямистите от 2014 г. насам и в момента е последното по-голямо място държано от тях в северната част на страната, предаде  Reuters.\r\nСпоред прессекретаря на ООН по хуманитарните въпроси Йенс Ларке броят на хората, които са избягали от боевете се е увеличил до 12,500 души, но според него още 78 хил. остават блокирани. Силите за сигурност на Ирак сочат, че терористите не дават на жителите да избягат.\r\n„Оставаме загрижени за живота и добруването на тези цивилни и напомняме на тези, които водят бойните действия, че цивилните трябва да са защитавани винаги и да им бъде позволено да излязат от града“, добави Ларке. Той посочи, че се очаква още хора да избягат от града в следващите денонощия, докато силите за сигурност напредват към жилищните квартали.  Виктор Турмаков", "date": "2017.10.03", "title": "Reuters: ООН смята, че 78 хил. цивилни могат да са блокирани в иракския град Хавиджа"}
{"url": "http://www.focus-news.net/news/2017/10/03/2442456/blagoevgrad-obshtina-petrich-izpalnyava-proekt-raven-shans-za-vsichki-detsa-na-stoynost-263-983-leva.html", "text": "По Оперативна програма „Развитие на човешките ресурси“, Община Петрич изпълнява проекта „Равен шанс за всички деца“. Това каза за Радио „Фокус“ – Пирин Методи Бисерков, началник на Дирекция „Образование и култура“ към Община Петрич. Той е на обща стойност 263 983 лева и обхваща периода 2016 – 2018 година. „Проектът цели да предостави социални, здравни и образователни услуги за деца и родители от уязвими групи. В рамките му е създаден „Център за ранна превенция на уврежданията“, където изпълняваме широк спектър от дейности, сред които ранна превенция на уврежданията; индивидуална педагогическа подкрепа за деца с увреждания; предоставяне на психологическа подкрепа; консултиране на бъдещи и настоящи родители за формиране и развитие на родителски умения; семейно консултиране и подкрепа; индивидуална и групова работа с деца и родители; допълнителна образователна подготовка за повишаване училищната готовност на децата за равен шанс в училище; подкрепа за осигуряване на здравна детска консултация и дейности по превенция на заболяванията“, каза още Бисерков. Той добави, че центърът разполага с един широк кръг от специалисти – лекар, психиатър, педиатър, социален работник, медиатор, кинезитерапевт, логопед. „В общи линии проектът предоставя една комплексна услуга която мисля, че оказва сериозна подкрепа на семействата в тяхната грижа за децата при справянето с проблеми, които са свързани с здравословното им състояние, така също и с адаптирането им и по-лесното предоставяне на образователни услуги“, посочи Бисерков.\r\nЛивия НИНОВА", "date": "2017.10.03", "title": "Благоевград: Община Петрич изпълнява проект „Равен шанс за всички деца“ на стойност 263 983 лева"}
{"url": "http://www.focus-news.net/news/2017/10/03/2442457/politologat-d-r-kaloyan-metodiev-predstoi-razvitie-na-sblasaka-mezhdu-prezidenta-rumen-radev-i-gerb.html", "text": "Предстои развитие на сблъсъка между президента Румен Радев и ГЕРБ. Това коментира за Радио „Фокус“ – Пирин политологът д-р Калоян Методиев. „Засега Радев показва, че не е Първанов да го купиш, образно казано, или Плевнелиев да го унижаваш както си искаш. Изглежда, че той се приема добре в ЕС и НАТО, което му дава допълнително самочувствие в тази битка. Разбира се той има лостовете на президентската институция, най-вече думите, а и времето напред – цели 5 години. И накрая му помага това, че ГЕРБ продължават да бъркат резултата му на изборите с БСП“, каза още д-р Методиев.\r\nПо отношение на скандала с депутата Делян Добрев, политологът заяви, че той е призна за това, че ГЕРБ е в тежка криза на легитимността. „Има почти цялата местна власт в държавата и то в условия на почти тотален контрол на общинските съвети, без реална централизирана опозиция. Откъдето и да го погледнете никой не имал такъв контрол над общините от управлението на БКП насам. Проблемът на ГЕРБ е само и единствено ГЕРБ. И в Хасково, и в Пазарджик, Ботевград, Добрич, Перник и т.н.“, посочи д-р Методиев.\r\nЛивия НИНОВА", "date": "2017.10.03", "title": "Политологът д-р Калоян Методиев: Предстои развитие на сблъсъка между президента Румен Радев и ГЕРБ"}
{"url": "http://www.focus-news.net/news/2017/10/03/2442458/katalontsite-otgovoriha-na-politseyskoto-nasilie-s-generalna-stachka-i-masovi-demonstratsii-obzor.html", "text": "Във вторник, 3 октомври, във все още испанския автономен регион Каталония започна генерална стачка в знак на протест срещу полицейското насилие при провеждането на референдума за независимост. Местните медии съобщиха, че в регионалната столица Барселона със затворени врати са останали почти всички училища, магазини, заведения и голяма част от офисите, а вместо на работа, местните жители са се отправили към главните улици, за да се включат в планираните демонстрации. \r\nМестните профсъюзи на свой ред съобщиха, че в общата стачка има „много високо участие“ – при това на територията на целия автономен регион. Още от сутрешните часове демонстрантите блокираха някои от основните пътни артерии в областта, в резултат на което се образуваха километрични опашки от чакащи автомобили. Общественият транспорт работи „на минимум“, а метрото в Барселона остана затворено за пасажери.\r\nКъм провеждане на генерална стачка призоваха профсъюзите, гражданската инициатива ANC и организацията Omnium Cultural. Акцията бе подкрепена и от клубния отбор по футбол „Барселона“. Паралелно със стачката, на територията на цяла Каталония бяха обявени серия от протести, в които се очаква да се включат десетки хиляди граждани.\r\nНай-големите профсъюзни сдружения на Испания (CCOO и UGT) отказаха да подкрепят действията на каталонците, макар първоначално да бяха обявили участието си в стачката. Причина за решението им стана изявлението на каталонския лидер Карлес Пучдемон след референдума, в което увери, че автономната област ще се отдели от Испания в близките дни.\r\nРеферендумът за независимост на Каталония се проведе на 1 октомври. В навечерието на вота Мадрид предупреди, че той противоречи на конституцията на страната. В деня на гласуването испанската полиция закри редица избирателни секции, иззе десетки урни и хиляди бюлетини. Употребена бе и сила срещу демонстрантите, в резултат на което близо 900 души потърсиха медицинска помощ. Четирима бяха хоспитализирани. \r\nИспанският министър-председател Мариано Рахой увери, че правоохранителните органи „изпълняваха своя дълг“, прехвърляйки отговорността за насилието върху регионалното правителство в Барселона. На свой ред Карлес Пучдемон подчерта, че полицията е употребила „хаотично“ сила срещу демонстрантите.Тереза Герова", "date": "2017.10.03", "title": "Каталонците отговориха на полицейското насилие с генерална стачка и масови демонстрации (ОБЗОР)"}
{"url": "http://www.focus-news.net/news/2017/10/03/2442459/veliko-tarnovo-1-000-novi-chitateli-sa-se-registrirali-v-detskite-otdeli-na-regionalnata-biblioteka-prez-lyatoto.html", "text": "1 000 нови читатели са се регистрирали в детските отдели на РНБ „П. Р. Славейков“ във Велико Търново през лятото. Това каза Магдалина Миланова, главен библиотекар в културната институция, предаде репортер на Радио „Фокус“ – Велико Търново. Тя посочи, че увеличаването на броя на читателите се дължи на кампания за насърчаване на четеното „Ела в библиотеката“, която се проведе през летните месеци. В рамките на три месеца и половина, от 1 юни до 15 септември, двата детски отдела на библиотеката са посетени общо 5000 пъти. Раздадени са около 10 000 книги. Магдалина Миланова посочи, че през лятната ваканция децата заемат предимно заглавия от задължителните за училище списъци, но идват и такива, които искат да научат и нещо допълнително. „Има много будни деца. Самата аз се убедих, че децата четат. Не е вярно, че не четат. Има такива, които идват в библиотеката и се чудят какво да вземат, но когато библиотекаря слезе на тяхното ниво, в процеса на разговора може да разбере какво е интересно за детето. Така винаги успяваме да им предложим това, което би ги впечатлило“, посочи Магдалина Миланова. Двама детски отдела на РНБ „П. Р. Славейков“ се намират във филиал „Бузлуджа“ на ул. „Деньо Чоканов“ 8 и във филиал „Славейче“ на ул. „Симеон Велики“ 8 в кв. „Колю Фичето“.\r\nНадежда КРЪСТЕВА", "date": "2017.10.03", "title": "Велико Търново: 1 000 нови читатели са се регистрирали в детските отдели на Регионалната библиотека през лятото"}
{"url": "http://www.focus-news.net/news/2017/10/03/2442460/afp-vazdushni-udari-na-vodenata-ot-sasht-koalitsiya-sa-doveli-do-gibelta-na-18-tsivilni-v-grad-rakka.html", "text": "По данни на базираната в Лондон Сирийска обсерватория за правата на човека ударите на водената от САЩ коалиция срещу „Ислямска държава“ са убили 18 души в град Ракка, предаде  AFP.\r\n„Самолетите на международната коалиция са се насочили към водни кладенци, където група цивилни се е събрала в северната част на град Ракка, убивайки 18 от тях“, сочи директорът на обсерваторията Рами Абдел Рахман. Виктор Турмаков", "date": "2017.10.03", "title": "AFP: Въздушни удари на водената от САЩ коалиция са довели до гибелта на 18 цивилни в град Ракка"}
{"url": "http://www.focus-news.net/news/2017/10/03/2442461/tsveta-karayancheva-gerb-vyarno-li-e-che-saprugat-na-korneliya-ninova-raboti-v-lukoyl-i-che-firmata-e-sponsorirala-kampaniya-na-bsp.html", "text": "Вярно ли е, че съпругът на Корнелия Нинова работи в „Лукойл“ и че фирмата е спонсорирала кампания на БСП Това каза заместник-председателят на НС и депутат от ГЕРБ Цвета Караянчева по време на брифинг в Народното събрание, предаде репортер на Агенция „Фокус“.  „След разразилата се днес полемика имам да задам няколко въпроса. Първо това ли са „беквокалите“ на президента. Второ, това ли е битката, която президентът отваря срещу ГЕРБ и ако е така е редно да зададем няколко въпроса на човека, който е стратег и идеолог на тази  битка – г-жа Корнелия Нинова“, коментира Караянчева. Тя попита къде работи съпругът на Корнелия Нинова и дали е вярно, че работи в „Лукойл“. „На каква позиция е? Каква заплата получава? В конфликт на интереси ли е г-жа Корнелия Нинова?“, попита Караянчева. Тя попита още дали „Лукойл“ е спонсорирала кампания на Корнелия Нинова и на БСП. Караянчева заяви, че очаква отговор от лидера на БСП. \r\nДеница КИТАНОВА", "date": "2017.10.03", "title": "Цвета Караянчева, ГЕРБ: Вярно ли е, че съпругът на Корнелия Нинова работи в „Лукойл“ и че фирмата е спонсорирала кампания на БСП"}
{"url": "http://www.focus-news.net/news/2017/10/03/2442462/dogovor-za-vzaimna-avariyna-dostavka-na-elektroenergiya-podpisaha-elektroenergiyniyat-sistemen-operator-na-balgariya-i-natsionalniyat-prenosen-operator-na-rumaniya-transelektrika.html", "text": "Преносните оператори на България и Румъния подписаха договор за оказване на взаимна аварийна доставка на енергия за обезпечаване на енергийните системи на двете страни, съобщиха от пресцентъра на ЕСО ЕАД. Целта на договора е предоставяне при нужда на аварийна помощ от реалновременните резерви без да се повлияват негативно енергийните системи на страните. Преносните оператори на България и Румъния се ангажират с доставка на енергия в случаи на аварии, които застрашават сигурността на системата на една от страните. Договорът регламентира аварийната помощ да бъде осигурена до 1 час от поискването й, в случай на приемане на заявката от страната-доставчик. Предоставянето на аварийна помощ по никакъв начин няма да оказва влияние на преносната способност на държавата и ще бъде съобразявано с нейните технически възможности и налични резерви. \r\nДоговорът беше подписан от изпълнителния директор на Електроенергийния системен оператор - Иван Йотов и генералния директор на Транселектрика – Корина Попеску по време на четвъртото заседание на Съвета за сътрудничество на високо равнище между правителствата на Република България и Република Румъния, което се проведе във Варна на 3 октомври 2017 година.", "date": "2017.10.03", "title": "Договор за взаимна аварийна доставка на електроенергия подписаха Електроенергийният системен оператор на България и Националният преносен оператор на Румъния Транселектрика"}
{"url": "http://www.focus-news.net/news/2017/10/03/2442463/delyan-dobrev-gerb-podadoh-molbata-si-za-prekratyavane-na-pravomoshtiyata-kato-naroden-predstavitel.html", "text": "Преди половин час си подадох молбата за прекратяване на правомощията като народен представител. Това каза народният представител от ПГ на ГЕРБ Делян Добрев по време на брифинг в Народното събрание, предаде репортер на Агенция „Фокус“. Делян Добрев заяви, че ако това е „войната“, за която президентът говори, то той е първата жертва. „Успяха мен да окепазят бързо и лесно. Излязох виновен за всичко.\r\nС Данаил Кирилов съм съученик, ако търсите други връзки“, каза той. „Преди половин час си подадох молбата за прекратяване на правомощията. Благодаря на всички структури на ГЕРБ, на всички работодателски организации, общественици, всички които създадоха фейсбук групи“, каза Добрев. По думите му тази широка подкрепа е оценката за неговата работа. „Не е Елена Йончева тази, която ще оценява моята работа, не е Йончева е тази, която ще ми пише 6 или 2 грубо казано. Това са хората. Мисля, че те дадоха много ясна оценка за моята работа“, каза той.  \r\nДеница КИТАНОВА", "date": "2017.10.03", "title": "Делян Добрев, ГЕРБ: Подадох молбата си за прекратяване на правомощията като народен представител"}
{"url": "http://www.focus-news.net/news/2017/10/03/2442464/daily-sabah-redzhep-tayip-erdogan-posochi-che-turtsiya-shte-nalozhi-dopalnitelni-sanktsii-sreshtu-kyurdskoto-regionalno-pravitelstvo-v-irak.html", "text": "Президентът на Турция Реджеп Тайип Ердоган заяви, че страната му ще наложи допълнителни санкции  върху Кюрдското регионално правителство в Северен Ирак заради нелегалния референдум за независимост, предаде  Daily Sabah.\r\n„За момента сме наложили частично ембарго  върху Северен Ирак, но ако те не се вразумят, ще го увеличим“, заяви Ердоган по време на среща с депутати от управляващата Партия на справедливостта и развитието. „Инцидентите, случващи се в Сирия и Ирак не са независими от нас, те са свързани пряко с вътрешните ни дела“, добави той. \r\nАнкара е силно срещу идеята за независим Иракски Кюрдистан. Преди време Ердоган предупреди Кюрдското регионално правителство, че амбициите за независимост могат да доведат до широки санкции, които ще поставят Ербил в сложна ситуация.  Виктор Турмаков", "date": "2017.10.03", "title": "Daily Sabah: Реджеп Тайип Ердоган посочи, че Турция ще наложи допълнителни санкции срещу Кюрдското регионално правителство в Ирак"}
{"url": "http://www.focus-news.net/news/2017/10/03/2442465/dobrich-sadyat-bivsh-direktor-na-oblastna-sluzhba-zemedelie-v-dobrich-za-prestaplenie-po-sluzhba.html", "text": "Окръжен съд - Добрич ще разгледа утре – 4 октомври, от 9.00 часа, в открито съдебно заседание, наказателно дело срещу бившия директор на Областна служба „Земеделие“ в Добрич Стилиян Митев за престъпление по служба. Това съобщиха от пресцентъра на Окръжния съд. Срещу Стилиян Митев е повдигнато обвинение за това, че в периода от 13 ноември 2009 г. до 3 септември 2013г., в качеството си на длъжностно лице, заемащо отговорно служебно положение, с цел да набави облага за две търговски дружества „Митев“-ЕООД - Добрич и „Макситур Бряг на изгрева“АД - Варна, не е изпълнил служебните си задължения, регламентирани в Правилника за прилагане на Закона за собствеността и ползването на земеделските земи, като от това са могли да настъпят немаловажни вредни последици. Прокуратурата посочва, че в резултат на неговото умишлено бездействие по служба е могло да се стигне до замърсяване и увреждане на имот с площ от близо 15 декара (14.992 дка), намиращ се в землището на село Кранево, граничещ на изток с морски плаж „Кранево - север“ и съставляващ част от държавния поземлен фонд. Според прокуратурата в периода 2009 г.-2013 г.подсъдимият е проявил бездействие с висока степен на обществена опасност, като с това е позволил неправомерно ползване на имот от държавния поземлен фонд. Обвинението твърди, че в продължителен период от време Митев не е предприел действия по служба, с които да инициира премахването на незаконно построени в имота обекти, между които заведение „Винарна“, „Медицински пункт“, незаконен строеж на двуетажен хотел. Не са били предприети действия и за премахване на преместваеми обекти - бунгала, метални конструкции, фургони, павилиони, каравани и др., поставени в имота без разрешение и без правно основание. В обвинителния акт се посочва, че подсъдимият не е упражнил и контрол върху дейността на назначените от него комисии за извършване на проверки за състоянието на имота, и е допуснал изготвените констативни протоколи да не отговорят по съдържание на действителното положение за състоянието и ползването на процесния имот. По този начин протоколите не можели да послужат като основание за започване на административно производство срещу неправомерните ползватели. Прокуратурата твърди, че бездействието на подсъдимия по отношение неправомерното ползване на земеделския имот от ДПФ е било изцяло в интерес на частни търговски дружества, едното от които е било собственост на неговия баща. Според обвинението подсъдимият не е изпълнил служебните си задължения с цел да набави облага за концесионера на плаж „Кранево - север“ „Макситур Бряг на изгрева“АД - Варна и на дружество „Митев“ЕООД - Добрич, собственост на неговия баща, което от ноември 2007г. стопанисвало плажната ивица, съгласно сключен с концесионера договор. Обвинението срещу бившия директор на Областна служба „Земеделие“ е повдигнато от Специализирано звено “Антикорупция“ при Софийска градска прокуратура.", "date": "2017.10.03", "title": "Добрич: Съдят бивш директор на Областна служба „Земеделие“ в Добрич за престъпление по служба"}
{"url": "http://www.focus-news.net/news/2017/10/03/2442466/kurir-makedoniya-dvama-dushi-sa-raneni-pri-eksploziya-v-banya-luka.html", "text": "Двама души са ранени при експлозия в град Баня Лука в Република Сръбска в Босна и Херцеговина, предаде македонската медия  „Курир“.\r\nСпоред неофициална информация са изгорени три автомобила. Има съобщения, че взривното устройство е било поставено под колата на преподавател, обвинен от учениците си в педофилия. \r\nВсички прозорци на първия етаж на близката сграда са изпочупени. На място са пристигнали пожарни и линейки, както и вътрешният министър Драган Лукач и полицейският директор на Република Сръбска Дарко Кълъм. Виктор Турмаков", "date": "2017.10.03", "title": "„Курир“ (Македония): Двама души са ранени при експлозия в Баня Лука"}
{"url": "http://www.focus-news.net/news/2017/10/03/2442467/delyan-dobrev-gerb-v-sledvashtite-24-chasa-elena-yoncheva-da-izvadi-imena-i-koy-kakvi-pari-e-dal-ot-tezi-neynite-diagramki-ili-da-se-izvini.html", "text": "В следващите 24 часа Елена Йончева да извади имена и кой какви пари е дал от тези нейните диаграмки – или да се извини. Това каза народният представител от ПГ на ГЕРБ Делян Добрев по време на брифинг в Народното събрание, предаде репортер на Агенция „Фокус“.  „Тази нейната история мина всякакви разумни граници. Това не означава, че аз няма да заведа дела срещу нея“, каза Добрев. Според него в цялата история с Хасково е имало добре скалъпени малки истини, които да звучат скандално, за да изглеждат като някаква конспирация.  По думите му това са \"ченгеджийски номера\". „Тази тяхна атака към мен, нищо чудно да цели да прикрие други неща в държавата. „Например това, което чухме вчера за Румен Овчаров“, каза Добрев. \r\nДеница КИТАНОВА", "date": "2017.10.03", "title": "Делян Добрев, ГЕРБ: В следващите 24 часа Елена Йончева да извади имена и кой какви пари е дал от тези нейните диаграмки – или да се извини"}
{"url": "http://www.focus-news.net/news/2017/10/03/2442468/politico-ispaniya-othvarlya-vazmozhnostta-za-posrednitsi-v-katalonskata-kriza.html", "text": "Правителството на Испания отхвърли призивите за избиране на посредник между Мадрид и правителството на Каталония във връзка с избухналата заради референдума за независимост на областта криза, предаде  Politico.\r\nИспанският министър по европейските въпроси Хорхе Толедо заяви, че никоя трета страна-посредник няма да бъде приемлива за Мадрид и че диалогът трябва да бъде двустранен. \r\n„Не може да се противопоставяте на закона. Може да сте против него, но не може да не му се подчинявате“, посочи министърът.  Коментарът му е по-нататъшен знак на нежеланието на Мадрид да предостави отстъпки пред каталонските сепаратисти заради сблъсъците в неделя по време на референдума, за които той обвинява регионалното правителство.\r\nПо-рано Европейската комисия призова към това „всички по-важни играчи да се придвижат бързо от конфронтация към диалог“. Председателят на Европейския съвет Доналд Туск призова „към откриването на начини за избягване на по-нататъшна ескалация и употреба на сила“.  Виктор Турмаков", "date": "2017.10.03", "title": "Politico: Испания отхвърля възможността за посредници в Каталонската криза"}
{"url": "http://www.focus-news.net/news/2017/10/03/2442469/silistra-zhena-e-postradala-pri-katastrofa-na-patya-mezhdu-selata-sekulovo-i-grancharovo.html", "text": "Жена е пострадала при катастрофа на пътя между селата Секулово и Грънчарово на територията на община Дулово. Това съобщиха за Агенция „Фокус“ от ОДМВР – Силистра. Сигналът за катастрофата е подаден в 14.52 часа днес. Два леки автомобила са се сблъскали, в резултат на което е пострадала жена, която е откарана в болницата в Силистра с оплаквания за болки в корема. По първоначална информация жената е леко пострадала и няма опасност за живота ѝ.", "date": "2017.10.03", "title": "Силистра: Жена е пострадала при катастрофа на пътя между селата Секулово и Грънчарово"}
{"url": "http://www.focus-news.net/news/2017/10/03/2442470/direktorat-na-eunic-andryu-mari-shte-iznese-lektsiya-v-ministerstvoto-na-kulturata.html", "text": "Директорът на глобалната мрежа на европейските национални културни институти EUNIC Андрю Мъри ще изнесе лекция на тема „Очертания на новата Стратегия за международните културни отношения на ЕС. Предизвикателства и възможности за Българското Председателство на Съвета“ в Министерството на културата. Той е на посещение в София по покана на Държавния културен институт към МВнР. Това съобщиха от пресцентъра на Министерството на културата.\r\nАндрю Мъри ще представи  мисията, целите и задачите на EUNIC в контекста на повишената му роля и значение за изработване и приложение на стратегически подход на ЕС към международните културни отношения на 6 октомври от 10.30 часа в зала Сцена 17. \r\nДен по-рано заместник-министър Амелия Гешева ще се срещне с Андрю Мъри. Двамата ще обсъдят начините на съвместна дейност между МК и МВнР във връзка с ролята на културата като стратегически ресурс за международните отношения на ЕС.", "date": "2017.10.03", "title": "Директорът на EUNIC Андрю Мъри ще изнесе лекция в Министерството на културата"}
{"url": "http://www.focus-news.net/news/2017/10/03/2442471/chastichni-mestni-izbori-2017-g-chetirima-sa-kandidatite-za-kmet-na-selo-rakevo-v-oblast-vratsa.html", "text": "За кмет на село Ракево ще се борят четирима кандидати на частичните местни избори на 8 октомври, съобщиха за Радио „Фокус“ – Видин от Общинската избирателна комисия в Криводол. Кандидатурата на  Валентин Лазаров е издигнат за кмет от БСП, от ГЕРБ са номинирали за кмет на селото Петър Комитски, от ПП „Воля“ Светослав Петров, а кандидатът за кмет на ВМРО е Тихомир Тодоров. Изборът за кмет на селото ще се проведе в две секции в селото, а секционните избирателни комисии вече са назначени. Избирателите в  селото са около 700 души. Частичните местни избори в село Ракево се обявяват след като през месец юли кметът на селото Димитрина Козлева депозира пред председателя на Общинския съвет в Криводол своята оставка. С решение на Общинската избирателна комисия правомощията ѝ бяха прекратени от 1 август.\r\nАнна ЛОЗАНОВА", "date": "2017.10.03", "title": "Частични местни избори 2017 г.: Четирима са кандидатите за кмет на село Ракево в област Враца"}
{"url": "http://www.focus-news.net/news/2017/10/03/2442472/afp-shotlandskoto-pravitelstvo-obyavi-che-planira-da-zabrani-frakinga.html", "text": "Правителството на Шотландия обяви, че планира да забрани фракинга, разширявайки мораториума за този тип извличане на въглеводороди „до неограничен срок“, след консултации, които са открили широко разпространена съпротива срещу добива на шистов газ, предаде  AFP.\r\n„Фракингът не може и няма да се осъществява в Шотландия“, заяви министърът на енергетиката на областта Пол Уилхаус пред парламента в Единбург.  Виктор Турмаков", "date": "2017.10.03", "title": "AFP: Шотландското правителство обяви, че планира да забрани фракинга"}
{"url": "http://www.focus-news.net/news/2017/10/03/2442473/aleksandar-nenkov-gerb-blagodarenie-na-saprugata-mi-bulgartransgaz-specheli-nad-5-6-proekta-kam-evropeyskata-komisiya-za-modernizatsiyata-na-nashata-gazoprenosna-mrezha.html", "text": "Благодарение на съпругата ми „Булгартрансгаз“ спечели над 5-6 проекта към Европейската комисия за модернизацията на нашата газопреносна мрежа. Това каза народният представител от ПГ на ГЕРБ Александър Ненков по време на брифинг в Народното събрание във връзка с обвиненията на БСП за модела на управление на „Булгартрансгаз“, ЕАД, предаде репортер на Агенция „Фокус“.  „Ще се опитам да съм максимално кратък и ясен. Темата за моето семейство не е отсега“, коментира той. Ненков посочи, че му е отнело много време да се докаже и да излезе от орбитата на подценяване, заради това, че майка му или баща му са на определена позиция. „Много се гордея с тях. Това са хора, достойни, които са минали по цялата йерархична стълбица на институциите, където са работили. Не защото аз го казвам, самите вие можете да си направите такава равносметка“, обясни Ненков. По отношение на своята съпруга Пламена Ненкова, депутатът заяви, че тя е един изключителен професионалист. „Гордея се с това, което тя е направила“, допълни Ненков. По думите му, когато се говори за един човек и се пита защо работи на някаква позиция, трябва да се отговори на въпроса дали заслужава да бъде там. „Ако не, е, аз съм готов да се извиня пред цялото общество. Тя е човек, който на 17 години започва да работи“, каза Ненков. Той поясни, че тя е започнала в Институт по икономическа политика и се издига за 8 години до позицията директор. „Специализирала е в Англия със стипендия. Специализирала е в Унгария по покана на Унгарската академия на науките. Специализирала е в САЩ по покана на Държавен департамент именно в сферата, в която тя се занимава цял живот. Започва в сектор „Енергетика“, не защото Георги Гегов е бил нейн кум“, поясни Ненков. Той обясни, че ако си направят справка, могат да видят, че не е така. Ненков обърна внимание, че са се сближили с Георги Гегов впоследствие. „Това, че Георги Гегов преди година и половина я покани да оглави техния международен отдел, е не заради нещо друго, а защото тя наистина заслужава и тя наистина се е доказала, че може да се справи с тази работа“, каза Ненков. Ненков попита дали това е въпросната „война“, за която президентът Румен Радев вчера е говорил.  „Това ли е тяхното разбиране, когато нямаш аргументи, давайте лично да атакуваме“, коментира Ненков.\r\nДеница КИТАНОВА", "date": "2017.10.03", "title": "Александър Ненков, ГЕРБ: Благодарение на съпругата ми „Булгартрансгаз“ спечели над 5-6 проекта към Европейската комисия за модернизацията на нашата газопреносна мрежа"}
{"url": "http://www.focus-news.net/news/2017/10/03/2442474/veliko-tarnovo-regionalnata-biblioteka-e-koordinator-na-mezhdunaroden-proekt-za-digitalizatsiya-na-tsenni-knigi.html", "text": "Регионална народна библиотека „П. Р. Славейков“ във Велико Търново е координатор на международен проект за дигитализация на ценни книги, съхранявани от малки библиотеки. Това съобщи зам.-директорът на институцията Калина Иванова, предаде репортер на Радио „Фокус“ – Велико Търново. Проектът носи името „Mobile Дигитализиране“ (MobiDig). Той се финансира чрез Центъра за развитие на човешките ресурси по програма „Еразъм +“, подпрограмата „Стратегически партньорства“. Великотърновската библиотека координира шест партньори от България, Холандия, Австрия, Италия и Португалия. На 5 и 6 октомври във Велико Търново ще се проведе първата работна среща по проекта, по време на която ще бъде разяснено как да се използва мобилно оборудване за дигитализация на ценните издания. Машината е разработена от експерти от университета в Грац, Австрия. Според Калина Иванова това оборудване е по-евтино от техниката, която се съхранява в дигиталния център във великотърновската библиотека. „Ние като координатори сме домакини на първата работна среща. Тук ще бъде представен самият проект, дейностите, които трябва да се реализират и резултатите, които трябва да се постигнат са изготвяне на методични помагала и инструктажи за работа с мобилни средства и организиране на пилотни обучения. Този проект би бил полезен и за специални библиотеки, които се намират в нашите манастири и църкви – там, където има специални колекции, но липсва необходимото техническо оборудване за извършване на дигитализация“, посочи Калина Иванова. Работната среща ще бъде открита на 5 октомври, в 9.30 часа.\r\nНадежда КРЪСТЕВА", "date": "2017.10.03", "title": "Велико Търново: Регионалната библиотека е координатор на международен проект за дигитализация на ценни книги"}
{"url": "http://www.focus-news.net/news/2017/10/03/2442475/delyan-dobrev-gerb-v-denya-v-koyto-prokuraturata-predyavyava-novi-obvineniya-sreshtu-rumen-ovcharov-ot-bsp-provezhdat-ataka-sreshtu-men.html", "text": "В деня, в който прокуратурата предявява нови обвинения срещу Румен Овчаров, от БСП провеждат атака срещу мен. Това каза народният представител от ПГ на ГЕРБ Делян Добрев по време на брифинг в Народното събрание, предаде репортер на Агенция „Фокус“.  \r\nВъв връзка с предявяването на нови обвинения срещу Румен Овчаров по темата „Бобов дол“ Добрев заяви, че именно той е бил председател на Анкетната комисия и още тогава са заявили, че ще сигнализират прокуратурата. „В деня, в който прокуратурата излиза, че има доказателства и веднага се провежда тази атака срещу мен. Всички много добре знаят какви са обвързаностите между Румен Овчаров и Корнелия Нинова. Някои мои колеги казаха, че Румен Овчаров е гърбът на Корнелия Нинова в БСП. Координираната атака на БСП, за съжаление, дава резултати. Благодаря на всички хора, които ме подкрепиха“, поясни Добрев. \r\nДеница КИТАНОВА", "date": "2017.10.03", "title": "Делян Добрев, ГЕРБ: В деня, в който прокуратурата предявява нови обвинения срещу Румен Овчаров, от БСП провеждат атака срещу мен"}
{"url": "http://www.focus-news.net/news/2017/10/03/2442476/zhan-klod-yunker-otnosno-brekzit-rechite-ne-sa-pregovorni-pozitsii.html", "text": "Председателят на Европейската комисия Жан-Клод Юнкер заяви, че все още е ранно да се започнат преговори с Великобритания за търговските отношения след Брекзит, защото няма достатъчен прогрес по въпросите, свързани с отделянето, предаде NewEurope.\r\nЮнкер посочи, че речта на британския министър-председател Тереза Мей е била „с оптимистичен тон“ и е била „помирителна“. Въпреки това той посочи, че „речите не са преговорни позиции“. \r\n„Доволен съм, че министър-председателят Мей и екипът ѝ признават, че Великобритания има финансови задължения, които ще уважи. Дяволът обаче, както винаги, ще бъде в детайлите. Данъкоплатците от останалите страни в ЕС няма да плащат за решението на британците“, посочи той. Виктор Турмаков", "date": "2017.10.03", "title": "Жан-Клод Юнкер относно Брекзит: Речите не са преговорни позиции"}
{"url": "http://www.focus-news.net/news/2017/10/03/2442477/afp-pochinal-e-bivshiyat-prezident-na-irak-dzhalal-talabani.html", "text": "В Германия е починал бившият президент на Ирак и кюрдски лидер Джалал Талабани, предаде  AFP.\r\n83-годишният Талабани бе президент на Ирак между 2005 и 2014 г. и бе ключова фигура в Иракски Кюрдистан, където гласоподавателите миналата седмица гласуваха в полза на независимостта на региона по време на референдум. Виктор Турмаков", "date": "2017.10.03", "title": "AFP: Починал е бившият президент на Ирак Джалал Талабани"}
{"url": "http://www.focus-news.net/news/2017/10/03/2442478/obyavena-e-pokana-za-nabirane-na-proektni-predlozheniya-po-fonda-za-razrabotka-na-proekti-po-programa-za-transnatsionalno-satrudnichestvo-dunav-2014-2020.html", "text": "Покана за проектни предложения по Фонда за разработка на проекти (ФРП) (Seed Money Facility - SMF) по Специфична цел 4.2 по програма за транснационално сътрудничество „Дунав“ 2014-2020 стартира на 2 октомври 2017 г. с краен срок 7 декември 2017 г. (15:00 CET), съобщиха от пресцентъра на МРРБ. \r\nПодкрепата от ФРП e насочена към подготовка на комплексни, стратегически, транснационални проектни предложения, съответстващи на предварително дефинирани теми в рамките на Приоритетните области на Стратегията на ЕС за Дунавския регион, които да бъдат представени за кандидатстване за финансиране от различни източници – европейски, национални, публични и частни финансови инструменти, публично-частно партньорство и др. \r\nЕтапът на подготовка на предложенията, финансиран от ФРП, ще включва анализ на нуждите и предизвикателствата, адресирани от проекта, подготовка на план за действие по проекта, организация на партньорството, както и анализ на потенциалните финансови инструменти за финансиране на проекта. \r\nЗадължително условие за кандидатстване по ФРП е представяне от кандидатите на „Декларация за съответствие“ (Declaration of alignment), издадена от Координаторите на приоритетни области по Стратегията на ЕС за Дунавския регион по съответната тематична област. Съгласно правилата на програмата липсата на декларация ще означава, че темата на проектното предложение не съответства на фокуса на поканата, което ще доведе до отхвърляне на проектното предложение. \r\nС цел навременно издаване на декларация от приоритетните координатори преди крайния срок на поканата, програмата препоръчва на кандидатите да се свържат с координаторите и им изпратят разработените предложения (във формат pdf) не по-късно от 08.11.2017 г. Това ще позволи на координаторите да прегледат исканията за издаване на декларация, да направят проверка за съответствие на предложенията и да издадат декларациите преди крайния срок на поканата. \r\nРазполагаемият бюджет по поканата е 1 530 000 евро. В предложенията по ФРП ще могат да участват от 2 до 5 партньори от поне две държави от територията на програмата. Водещият партньор в проекта следва да бъде от държава член на ЕС. Максималната продължителност на проектите е 12 месеца. Максималният бюджет на проект по ФРП е 50 000 евро, от които финансиране от ЕФРР до 85% (42 500 евро). МРРБ може да предостави национално съфинансиране от републиканския бюджет в размер на 15% от бюджета на всеки български партньор, участващ в проекта, чрез сключване на договор за предоставяне на национално съфинансиране между МРРБ и партньора. \r\nНа електронната страница на програмата може да намерите подробна информация относно програмата за сътрудничество, , включително списък на Координаторите на приоритетни области по Стратегията на ЕС за Дунавския регион, които ще издават декларации за съответствие на предложенията (виж . \r\nПълният текст на обявата за поканата по Фонда за разработка на проекти по програма за транснационално сътрудничество „ДУНАВ“ 2014-2020 може да бъде намерен .", "date": "2017.10.03", "title": "Обявена е покана за набиране на проектни предложения по Фонда за разработка на проекти по програма за транснационално сътрудничество „ДУНАВ“ 2014-2020"}
{"url": "http://www.focus-news.net/news/2017/10/03/2442479/blagoevgrad-obshtina-petrich-raboti-aktivno-po-proekta-topal-obyad.html", "text": "Община Петрич работи активно по проекта „Топъл обяд“. Това каза за Радио „Фокус“ – Пирин Методи Бисерков, началник на Дирекция „Образование и култура“ към Община Петрич. Той се реализира по Оперативна програма за храни и/или основно материално подпомагане с приоритетна ос „Осигуряване на топъл обяд“. „Бюджетът е в рамките на 170 254 лева и цели увеличаване капацитета на съществуващи форми за алтернативна грижа по отношение на предоставяните социални услуги. Проектът оказва помощ на най-уязвимите хора, които нямат възможност да си осигурят сами изхранването. Работим в тясна координация с колегите от Дирекция „Социално подпомагане“. Целта ни е да можем да осигурим храната на хора, които са в много тежко материално състояние“, каза още Методи Бисерков. Той добави, че това е услуга, която е заложена в общинската стратегия за социалните услуги и е хубаво, че Общината има възможността да полазва възможностите на оперативната програма. „Като резултат бих посочил, че ползвайки възможността на оперативната програма, и надграждайки предоставените в рамките на предишните 7 или 8 години проекти, в момента с програмата „Топъл обяд“ помагаме на хора, които се намират в много тежко положение“, посочи Бисерков.\r\nЛивия НИНОВА", "date": "2017.10.03", "title": "Благоевград: Община Петрич работи активно по проекта „Топъл обяд“"}
{"url": "http://www.focus-news.net/news/2017/10/03/2442480/komisiyata-po-vaprosite-na-detsata-mladezhta-i-sporta-organizira-diskusiya-na-tema-detsata-darzhavniyat-byudzhet-i-dalgosrochnoto-investirane-v-choveshkiya-kapital-na-natsiyata.html", "text": "Комисията по въпросите на децата, младежта и спорта организира на 4 октомври дискусия на тема „Децата, държавният бюджет и дългосрочното инвестиране в човешкия капитал на нацията“. Форумът ще открие председателят на Комисията по въпросите на децата, младежта и спорта Славчо Атанасов в 15.00 часа в зала №3, в сградата на Народно събрание на пл. „Княз Александър I“ №1. Това съобщиха от пресцентъра на Народното събрание.\r\nНа обсъждането доклад по темата ще представи генералният секретар на Eurochild - европейска мрежа Жана Хансурд. В дискусията ще участват народни представители, експерти и изпълнителният директор на Национална мрежа за децата Георги Богданов. \r\nЦелта на форума е да започне дискусия между законодателната, изпълнителната и местната власт и гражданските организации, работещи с деца и семейства, за дългосрочното инвестиране в детското благосъстояние в контекста на националния бюджет. Ще бъдат обсъдени и актуалните предизвикателствата пред гражданските организации и специалистите, работещи с деца и семейства в България.", "date": "2017.10.03", "title": "Комисията по въпросите на децата, младежта и спорта организира дискусия на тема „Децата, държавният бюджет и дългосрочното инвестиране в човешкия капитал на нацията“"}
{"url": "http://www.focus-news.net/news/2017/10/03/2442481/sport-karen-hachanov-izleze-na-vtori-krag-v-turnira-v-pekin-kadeto-shte-igrae-sreshtu-rafael-nadal.html", "text": "Руснакът Карен Хачанов излезе на втори кръг на тенис-турнира в Пекин, побеждавайки китаеца У Ди с  6:4, 6:2.\r\nВъв втори кръг Хачанов ще се изправи срещу първата ракета на света – испанецът Рафаел Надал, победил на първи кръг французина Лука Пуй.  Виктор Турмаков", "date": "2017.10.03", "title": "Спорт: Карен Хачанов излезе на втори кръг в турнира в Пекин, където ще играе срещу Рафаел Надал"}
{"url": "http://www.focus-news.net/news/2017/10/03/2442482/shumen-63-nauchni-doklada-i-saobshteniya-shte-badat-predstaveni-po-vreme-na-mezhdunarodna-nauchna-konferentsiya-s-aktsent-varhu-otbranata-i-sigurnostta-v-grada.html", "text": "63 научни доклада и съобщения ще бъдат представени по време на Международната конференция с акцент върху отбраната и сигурността в Шумен, предаде репортер на Радио „Фокус“ - Шумен. Тя е част от форума „Отбранителни технологии“ Шумен 2017, организиран от Националният военен университет „Васил Левски“, неговият факултет във Шумен, Военната техническа академия“, Букурещ и Военновъздушна академия „Хенри Коанда“, Брашов, Румъния, Университетът за военни науки и Военен университет за технологии, Варшава, Полша. Конференцията беше открита официално по-рано днес в сградата на Младежкия дом. Тя продължава и утре, като в научните секции ще участват преподаватели от няколко висши училища в България - Военна академия „Г. С. Раковски“, Технически университет,  София, Технически университет, Варна, ШУ „Епископ Константин Преславски“, Университет по библиотекознание информационни техлоногии, София. Броят на участниците е 58. В приветствието си към присъстващите полк. проф. д-р Сашо Евлогиев, декан на Факултет „Артилерия, ПВО и КИС“ към Националния университет „В. Левски“ посочи, че същността на дискусията, отнасяща се до отбранителните технологии е изключително важна, с оглед на това, че през последните 15 - 20 години отбранителният сектор е сериозно намален и трансформиран по отношение на европейската и евроатлантическа действителност. „Трансформацията в откритията и технологиите в полето на сигурността и отбраната се изразяват в следното: закриване на важни научни и изследователски структури за отбрана, значително намаляване на предприятия в отбранителната индустрия в сравнение с 1990 година, значително намаляване на научния потенциал, изграждан с десетилетия, остаряла материална база и нейното ефективно използване за отбрана, липса на ясна политика за ролята на изследванията, развитието и производството на дейността в системата за сигурност и отбрана и др., докато в същото време ЕС има кристално чиста цел за устойчиво финансиране и дългосрочни перспективи за научни изследвания и технологии“, заяви Евлогиев. Той отбеляза, че за първи път във факултета е разработен проект, с който е кандидатствано пред фонд „Научни изследвания“ към Министерството на образованието и науката, и който е получил финансиране за подкрепа на Международни научни форуми, провеждани в Р България, като одобрената сума е 6 929 лв. Участниците в Международната конференция бяха приветствани и от ректора  на Националния военен университет бригаден генерал д-р Пламен Богданов. По думите му 2017 година е знаменателна за България с няколко събития, сред които 100-годишната от смъртта на полковник Борис Дрангов. „Това е първият български военен психолог, педагог, военен теоретик и военен практик като военоначалник, всички знаем неговите завети, които могат да бъдат и наши настолни книги по всяко време“, заяви Богданов. Той припомни дефиницията, която Борис Дрангов дава за военна победа и как се постига тя в боя. „Дрангов казва, че най-важна за победата е дисциплината, обуката и продължава с други неща, нашите учебни заведения отговарят точно за обуката, за обучението. Чрез подобни научни форуми има възможност за повишаване на качеството на обучението, а създадените контакти продължават и намират развитие“, заяви Богданов. Той отбеляза, че подобни форуми са място, където млади учени и изследователи могат да представят резултатите от своите разработки за първи път. „Ние протягаме ръка на всички тези млади хора, надяваме се да им дадем добър тласък с нашите конференции и очакваме резултатите от техните научни разработки“, заяви Богданов. Поздравителни адреси към организаторите и участниците във форума бяха представени и от името на кмета на Община Шумен Любомир Христов и областния управител проф. Стефан Желев. Освен научна конференция, в програмата на форума „Отбранителни технологии“ Шумен 2017 са включени изложение на съвременни отбранителни продукти и демонстративни стрелби, които ще се проведат на 5 октомври на полигон Марково.\r\nИвелина ИВАНОВА", "date": "2017.10.03", "title": "Шумен: 63 научни доклада и съобщения ще бъдат представени по време на Международна научна конференция с акцент върху отбраната и сигурността в града"}
{"url": "http://www.focus-news.net/news/2017/10/03/2442483/deyvid-deyvis-velikobritaniya-e-gotova-da-izleze-ot-pregovorite-za-brekzit-i-bez-sporazumenie.html", "text": "Британският министър за въпросите, свързани с Брекзит Дейвид Дейвис заяви, че страната иска да договори споразумение за излизането си от ЕС, но е готова и да си тръгне от преговорите и без такова. Той предупреди, че всяка грешка в преговорите може да доведе до загуби в милиарди лири, предаде  Reuters.\r\nДейвис заяви, че правителството не иска провал на преговорите, но и че „задълбочено се планират“ всички възможни сценарии. „На преговорния фронт ние целим добра сделка. Това и очакваме да постигнем. Въпреки това, ако резултатът от преговорите не е споразумение, от което Великобритания се нуждае, то ние сме готови за възможности“, посочи Дейвис. „Това прави всяко отговорно правителство. Всичко друго би било отклоняване от задълженията“, добави той Виктор Турмаков", "date": "2017.10.03", "title": "Дейвид Дейвис: Великобритания е готова да излезе от преговорите за Брекзит и без споразумение"}
{"url": "http://www.focus-news.net/news/2017/10/03/2442484/blagoevgrad-dokumentalen-film-za-hristo-barakovski-shte-bade-predstaven-v-grada.html", "text": "Документален филм и албум с творби на Христо Бараковски ще бъдат представени на 4 октомври (сряда). Премиерата ще започне в 18:00 часа  в зала „22-ри септември“. Това съобщиха от пресцентъра на Община Благоевград.\r\nДебютът на филма е по повод 81 години от рождението на големия майстор, а за албумът с творби са работили  издателство „Захари Стоянов“. Организатори на събитието са Община Благоевград и Съюз на Българските художници. Преди време по инициатива на кмета на община Благоевград д-р Атанас Камбитов беше внесено предложение до Министерство на културата за Присъждане на орден „Стара планина” на Христо Спасов Бараковски. \r\nХристо Бараковски е един от най-ярките и утвърдени майстори на декоративната пластика и дърворезба у нас, художник със силно изявена авторска характерност, предопределена от съчетанието на резба, скулптура и рисунка.  Носител е  на много национални отличия, два пъти е награждаван с ордена “Св.Св. Кирил и Методий” – III степен, удостоен е със званието “Заслужил художник”, Почетен гражданин на Благоевград – 1976 г., а също така е отличен и с почетния знак на ЮЗУ “Неофит Рилски”.\r\nХристо Бараковски става главен художник на Благоевград. Той е сред ръководителите на групата на художниците в окръжния център. След промените през 1990 г. е избран сред 3000 членове и в ръководството на Съюза на българските художници. Има изключителния принос в града ни да присъстват най-значимите палитри на българската живопис от 20-и век.\r\nНа 30 май 2012 година, жизненият път на гениалния творец приключва.", "date": "2017.10.03", "title": "Благоевград: Документален филм за Христо Бараковски ще бъде представен в града"}
{"url": "http://www.focus-news.net/news/2017/10/03/2442486/dzheyms-matis-izteglyaneto-ot-afganistan-bi-bilo-nay-golyamata-opasnost-za-nas.html", "text": "Министърът на отбраната на САЩ Джеймс Матис предупреди, че изтеглянето на въоръжените сили на страната от Афганистан, би било „нашата най-голяма опасност“. Той заяви това по време на реч пред Конгреса на САЩ за плановете за увеличаването на американското присъствие в азиатската държава, предаде  AFP.\r\n„Въз основа на анализа на разузнавателните агенции и според моята преценка, съм убеден, че ще излезем от  региона за собствен риск“, заяви Матис. По-рано президентската администрация на Доналд Тръмп обяви планове, че ще изпрати 3000 допълнителни войници в Афганистан, за да тренират и инструктират силите за сигурност на страната.  Виктор Турмаков", "date": "2017.10.03", "title": "Джеймс Матис: Изтеглянето от Афганистан би било „най-голямата опасност“ за нас"}
{"url": "http://www.focus-news.net/news/2017/10/03/2442487/haskovo-v-grada-shte-se-provede-regionalen-forum-za-deinstitutsionalizatsiyata-na-grizhata-za-vazrastnite-hora-i-horata-s-uvrezhdaniya.html", "text": "Регионален форум „Деинституционализация на грижата за възрастните хора и хората с увреждания – перспективи и възможности“ ще се проведе в Хасково на 4 октомври, от 11.00 часа, в зала „Хасково“. Това съобщиха от пресцентъра на Община Хасково. Форумът се организира от Община Хасково съвместно с Национален алианс за социална отговорност. \r\nПоканени за участие са директори и служители на Дирекциите \"Социално подпомагане\" от областта, представители на Министерство на труда и социалната политика, Агенция за социално подпомагане, Национален алианс за социална отговорност, представители на Областна администрация, общините в област Хасково, ръководители на социални услуги за пълнолетни лица.   \r\nВ работата на форума ще се включи Росица Димитрова, заместник-министър на труда и социалната политика.", "date": "2017.10.03", "title": "Хасково: В града ще се проведе Регионален форум за деинституционализацията на грижата за възрастните хора и хората с увреждания"}
{"url": "http://www.focus-news.net/news/2017/10/03/2442488/veliko-tarnovo-25-svobodni-pozitsii-za-sotsialni-asistenti-obyavi-obshtina-svishtov.html", "text": "25 свободни позиции за социални асистенти обяви Община Свищов. Те са част от изпълнението на проект „Правото на труд – право за достоен живот“, който се реализира по Оперативна програма „Развитие на човешките ресурси“. Това каза в предаването “Добре дошли в Свищов“ на Радио “Фокус“ – Велико Търново Ася Михайлова, ръководител на дейностите. В рамките на инициативата се разкриват две нови социални услуги „Социално-консултативен център“ и „Социален асистент“. \"Услугата „Социален асистент“ е предназначена за 40 лица/деца с увреждания и включва лична помощ, подкрепа и социално включване, помощ за комунално-битови потребности. Тя цели да отмени членове на семейството в грижа за детето/лицето с увреждане и да им даде възможност за реализация и активно включване в социалния живот на общността\", посочи Ася Михайлова. За позициите могат да кандидатстват неактивни безработни, на възраст над 29 години. По думите ѝ одобрените ще преминат специално обучение и ще са назначени на трудов договор от 1 април 2018 година. Срокът за участие в конкурса е удължен до 10 октомври. Финансирането на всички дейности е в размер на 324 166.08 лв. Продължителността на проекта е 20 месеца и той трябва да приключи в края на следващата година.\r\nЛуиза ТРАНЧЕВА", "date": "2017.10.03", "title": "Велико Търново: 25 свободни позиции за социални асистенти обяви Община Свищов"}
{"url": "http://www.focus-news.net/news/2017/10/03/2442489/el-pais-levite-partii-v-ispaniya-izlyazoha-sas-zayavleniya-za-sluchvashtoto-se-v-kataloniya.html", "text": "Председателите на двете основни леви партии в Испания „Подемос“ и Испанската социалистическата партия излязоха с коментар относно случващото се в Каталония, предаде  El Pais.\r\n„Испания с Каталония ще бъде възможна, ако управляващата Народна партия бъде изгонена от правителството. Това е образът на страната, който желаем“, заяви председателят на „Подемос“ Пабло Иглесиас.\r\nНа свой ред председателят на Социалистическата партия Педро Санчес заяви, че подкрепя служителите на силите за сигурност на страната. „Тормозът, който тези, които се грижат за нашата безопасност, изпитват е нетърпим. Цялата ни солидарност е с полицията“, посочи той.  Виктор Турмаков", "date": "2017.10.03", "title": "El Pais: Левите партии в Испания излязоха със заявления за случващото се в Каталония"}
{"url": "http://www.focus-news.net/news/2017/10/03/2442490/dzheyms-matis-pentagonat-napalno-podkrepya-reks-tilarsan-otnosno-severna-koreya.html", "text": "Министърът на отбраната на САЩ Джеймс Матис заяви, че министерството му „напълно подкрепя“ държавния секретар Рекс Тилърсън в усилията му да открие дипломатическо решение на кризата със Северна Корея, предаде  AFP.\r\nДумите на министър Матис са отправени пред Конгреса на САЩ, след като президентът Доналд Тръмп посочи по-рано, че „е загуба на време“ да се общува с режима на Ким Чен-ун в Северна Корея. Виктор Турмаков", "date": "2017.10.03", "title": "Джеймс Матис: Пентагонът напълно подкрепя Рекс Тилърсън относно Северна Корея"}
{"url": "http://www.focus-news.net/news/2017/10/03/2442491/lachezar-todorov-upravitel-na-tera-tur-serviz-ne-e-redno-us-na-abtta-da-izliza-s-ednoznachno-mnenie-pri-polozhenie-che-samite-chlenove-ne-sa-postignali-saglasie.html", "text": "Не е редно УС на АБТТА да излиза с еднозначно мнение при положение, че самите членове не са постигнали съгласие. Това каза за Агенция „Фокус“ Лъчезар Тодоров, управител на „Тера Тур Сервиз“ и член на АБТТА във връзка със становище на УС на Асоциация на българските туроператори и туристически агенти (АБТТА), че снемат доверието си от министър Николина Ангелкова.  „Трябва да направим уточнение, че това е позиция на Управителния съвет, а не на Асоциацията. Доколко Управителният съвет има право да излезе с такава позиция е въпрос на тълкования на устава на АБТТА. В него много ясно е записано, че Управителният съвет се занимава предимно с организационни и административни въпроси, а тогава, когато става въпрос за важни насоки в работата, би трябвало да координират позицията си с членовете на АБТТА“, обясни Тодоров. \r\n„Това, което мога да кажа фактологически, е, че получихме това решение на Управителния съвет с писмото преди около седмица като приключен факт, в уведомителен режим. Веднага изразих моята лична позиция и на фирмата, която представлявам, една от учредителите на АБТТА, че не сме съгласни с това становище“, коментира още той.\r\n„Дали се уронва авторитетът на Асоциацията? Със сигурност да. Не е добре да има такова разминаване. Имаме нееднозначна оценка очевидно за работата на министър Николина Ангелкова. Не е редно една от най-големите асоциации в туристическия бранш, и без това има твърде много асоциации в бранша, да излиза с едно еднозначно мнение при положение, че самите членове не са съгласни помежду си“, коментира Лъчезар Тодоров.\r\nПо думите му това, което е важно да се каже, е, че твърде дълго време този сектор е бил прекалено разединен и е лошо да продължава да бъде такъв. „За мен по-важно  в този момент е да използвам всичко добро, което направи Министерство на туризма през последните години, да се обединим около него и да се опитаме да го правим още по-добре. Това би трябвало да бъде позицията“, заяви той.", "date": "2017.10.03", "title": "Лъчезар Тодоров, управител на „Тера Тур Сервиз“: Не е редно УС на АБТТА да излиза с еднозначно мнение при положение, че самите членове не са постигнали съгласие"}
{"url": "http://www.focus-news.net/news/2017/10/03/2442492/bsp-pravi-natsionalna-sreshta-s-kmetove-za-byudzhet-2018.html", "text": "Утре, 4 октомври, от 14.30 часа в централата на БСП на ул. „Позитано“ 20 ще се проведе национална среща, посветена на бюджета за 2018 г. и местната власт, съобщиха от пресцентъра на партията. Ще участват кметове, избрани от БСП,  председатели на общински съвети, народни представители, председатели на комисии и съвети в БСП.\r\nНачалото на срещата, ще бъде открито за медиите.", "date": "2017.10.03", "title": "БСП прави национална среща с кметове за Бюджет 2018"}
{"url": "http://www.focus-news.net/news/2017/10/03/2442493/pregled-na-mezhdunarodnite-novini-do-18-chasa-agentsiya-fokus.html", "text": "Европейският парламент подкрепи във вторник предложение, в което се казва, че разговорите за Брекзит не са постигнали достатъчен напредък, за да бъде даде старт на следващата фаза на преговорите за „развода“ между Брюксел и Лондон.\r\nДепутатите от ЕП одобриха с 557 гласа „за\",  92 „против\" и 29 „въздържали се\" предложение, с което призоваха лидерите на ЕС да отложат решението си за това дали е постигнат достатъчен напредък в преговорите, за да бъде започнато обсъждането на бъдещите отношения между Великобритания и ЕС.\r\n*** Във вторник министърът на вътрешните работи на Испания обвини регионалното каталонско правителство в „подклаждане на бунт“.\r\n„Виждаме как ден след ден правителството на Каталония тласка населението към бездната и подбужда бунт по улиците\", заяви Хуан Игнасио Соидо, добавяйки, че правителството в Мадрид ще предприеме мерки за „спиране на актовете на тормоз\".\r\n*** Скандирайки „вън силите на окупатора“ и „улиците винаги ще са наши“, десетки хиляди души са излезли днес по улиците на Барселона, за да протестират срещу полицейското насилие по време на референдума за независимостта на Каталония от неделя.\r\nКолони хора са се събрали в центъра на града , докато над главите им кръжи полицейски хеликоптер, привличащ гневни освирквания, докато каталонците протестират срещу насилието, опетнило части от региона в деня на плебисцита. \r\n*** Министърът на отбраната на САЩ Джеймс Матис предупреди, че изтеглянето на въоръжените сили на страната от Афганистан, би било „нашата най-голяма опасност“. Той заяви това по време на реч пред Конгреса на САЩ за плановете за увеличаването на американското присъствие в азиатската държава, предаде  AFP.\r\n„Въз основа на анализа на разузнавателните агенции и според моята преценка, съм убеден, че ще излезем от  региона за собствен риск“, заяви Матис. По-рано президентската администрация на Доналд Тръмп обяви планове, че ще изпрати 3000 допълнителни войници в Афганистан, за да тренират и инструктират силите за сигурност на страната. \r\n*** По данни на базираната в Лондон Сирийска обсерватория за правата на човека ударите на водената от САЩ коалиция срещу „Ислямска държава“ са убили 18 души в град Ракка.\r\n„Самолетите на международната коалиция са се насочили към водни кладенци, където група цивилни се е събрала в северната част на град Ракка, убивайки 18 от тях“, сочи директорът на обсерваторията Рами Абдел Рахман.\r\n*** По данни на ООН близо 78 хил. души може да са блокирани в контролирания от „Ислямска държава“ град Хавиджа в северен Ирак. На 21 септември силите за сигурност на страната започнаха офанзива за освобождаването на града, който е държан от ислямистите от 2014 г. насам и в момента е последното по-голямо място държано от тях в северната част на страната.\r\nСпоред прессекретаря на ООН по хуманитарните въпроси Йенс Ларке броят на хората, които са избягали от боевете се е увеличил до 12,500 души, но според него още 78 хил. остават блокирани. Силите за сигурност на Ирак сочат, че терористите не дават на жителите да избягат.\r\n„Оставаме загрижени за живота и добруването на тези цивилни и напомняме на тези, които водят бойните действия, че цивилните трябва да са защитавани винаги и да им бъде позволено да излязат от града“, добави Ларке. Той посочи, че се очаква още хора да избягат от града в следващите денонощия, докато силите за сигурност напредват към жилищните квартали. \r\n*** Политически опонент на иракския кюрдски лидер Масуд Барзани е единственият, който ще представи кандидатурата си за президентските избори автономния регион, които ще се проведат следващия месец.\r\n„До изтичането на крайния срок за кандидатите във вторник бяхме получили всички документи, необходими на Мохамед Тофик Рахим да бъде кандидат за президент на Кюрдистан. Той е единственият, който се е обявил за кандидат\", заяви за агенцията представител на избирателната комисия.\r\nИзборите в Иракски Кюрдистан са насрочени за 1 ноември. Барзани многократно подчертаваше, че няма да се кандидатира за преизбиране.\r\n***", "date": "2017.10.03", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/10/03/2442494/tehran-times-vazhno-e-irakski-kyurdistan-da-pregovarya-s-tsentralnoto-pravitelstvo-smyata-mohamad-dzhavad-zarif.html", "text": "Външният министър на Иран Мохамад Джавад Зариф заяви, че е „важно“ Кюрдският автономен регион да влезе в преговори с централното правителство в Багдад. Той също така посочи, че референдумът за независимостта на областта от 25 септември е противоконституционен и че е заплаха за сигурността на Ирак, пише   Tehran Times.\r\n„Това решение заплашва сигурността на Ирак и на региона. Очакваме преговорите да започнат при уважение на конституцията на Ирак особено в постановленията ѝ за единството и териториалната цялост на страната, като неизменен принцип“, заяви министърът. \r\nПо-рано председателят на иранския парламент Али Лариджани заяви, че Иран „няма да приеме“ разделянето на съседните страни и посочи, че Техеран стои редом до иракското централно правителство.  Виктор Турмаков", "date": "2017.10.03", "title": "Tehran Times: Важно е Иракски Кюрдистан да преговаря с централното правителство, смята Мохамад Джавад Зариф"}
{"url": "http://www.focus-news.net/news/2017/10/03/2442495/smolyan-70-ot-zaplata-na-kmeta-poluchava-predsedatelyat-na-obshtinskiya-savet-a-obshtinskite-savetnitsi-70-ot-srednata-rabotna-zaplata-na-obshtinska-administratsiya.html", "text": "70% от заплатата на кмета получава председателят на ОбС – Смолян, а общинските съветници 70% от средната работна заплата на общинска администрация, независимо от това дали са присъствали на сесия, стана ясно на проведена пресконференция с кмета на Община Смолян Николай Мелемов и заместник-кметовете Венера Аръчкова и Марин Захариев, след настояване от страна на журналисти да се кажат какви са възнагражденията, които получават общинските съветници, избрани от жителите на община Смолян, за да защитават интересите на гражданите и общината, предаде репортер на Радио „Фокус” – Смолян. На въпрос кой и как е определил тези заплати, зам.-кметът Венера Аръчкова обясни, че процентът е определен от Общинския съвет, като по закон е до 70%. Председателят освен, че получава 70% от заплатата на кмета, получава и за клас прослужено време, като това е и първият председател, който получава и клас прослужено време. „Средната работна брутна заплата в общинска администрация варира между 780 и 800 лв. и всеки месец им се начислява възнаграждение, при състояла се сесия няма корекция, написано е, че ако по неуважителни причини не участват тогава има 10% санкция. Независимо дали е присъствал или не по уважителни причини си получава възнаграждението”, обясни Аръчкова.\r\nДаниела БОЙКОВА", "date": "2017.10.03", "title": "Смолян: 70% от заплата на кмета получава председателят на Общинския съвет, а общинските съветници 70% от средната работна заплата на общинска администрация"}
{"url": "http://www.focus-news.net/news/2017/10/03/2442496/afp-sasht-izgoni-ot-teritoriyata-si-15-kubinski-diplomati.html", "text": "САЩ са изгонили от територията си 15 кубински дипломати заради мистериозните акустични атаки, поболели американски дипломати в Хавана, предаде  AFP.\r\n„Решението е направено заради неуспеха на Куба да предприеме необходимите мерки за защитата на нашите дипломати според задълженията си според Виенската конвенция“, заяви държавният секретар на САЩ Рекс Тилърсън.  Виктор Турмаков", "date": "2017.10.03", "title": "AFP: САЩ изгони от територията си 15 кубински дипломати"}
{"url": "http://www.focus-news.net/news/2017/10/03/2442497/stara-zagora-v-obshtina-kazanlak-se-provede-sreshta-s-mestniya-biznes-za-tehnicheski-kolezh-kazanlak.html", "text": "По покана на кмета на Община Казанлък Галина Стоянова и председателя на Общински съвет – Казанлък Николай Златанов в Зала №6 на Общината днес се проведе среща с представители на местния бизнес за първите студенти на Технически колеж – Казанлък към ТУ – София. Това съобщиха от пресцентъра на Общината.\r\nПо време на срещата бяха разгледани подробно условията за кандидатстване до 23-ти октомври, т.г.: за 3-годишната образователна степен „Професионален бакалавър“ ще се кандидатства без възрастови ограничения, само редовно, но без това да откъсва студентите от работния процес.\r\nПовечето от фирмите споделиха избраните практики за бъдещите студенти като предоставяне на собствените научни лаборатории, поемане на семестриалната такса в размер на 350лв., възможности за пускане на работници за участие в образователния процес чрез служебен отпуск и др.\r\nПред Галина Стоянова и Николай Златанов местните предприемачи изразиха готовност за съдействие с разясняване на условията за кандидатстване в новото учебно заведение пред своите служители.\r\nПодаването на документи стартира преди ден. Желаещите могат да кандидатстват в Технически университет – София и на  могат да се запознаят с условията.", "date": "2017.10.03", "title": "Стара Загора: В Община Казанлък се проведе среща с местния бизнес за Технически колеж – Казанлък"}
{"url": "http://www.focus-news.net/news/2017/10/03/2442498/sport-agneshka-radvanska-izleze-na-treti-krag-v-turnira-v-pekin.html", "text": "Полякинята Агнешка Радванска победи на втори кръг от тенис-турнира в Пекин китайката Чжан Шуай със 7:5, 7:5.\r\nВ следващия, трети кръг на турнира, Радванска ще се изправи срещу рускинята Дария Касаткина. Виктор Турмаков", "date": "2017.10.03", "title": "Спорт:  Агнешка Радванска излезе на трети кръг в турнира в Пекин"}
{"url": "http://www.focus-news.net/news/2017/10/03/2442499/gd-granichna-politsiya-5-kilometrova-kolona-ot-tovarni-avtomobili-se-e-obrazuvala-na-gkpp-kapitan-andreevo-na-izhod.html", "text": "На българо-турската граница трафикът е интензивен на изход за товарни автомобили. На ГКПП \"Капитан Андреево\" има 5 км колона от товарни автомобили, а на ГКПП \"Лесово\" има 2 км колона от товарни автомобили. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 18:00 часа. На българо-румънската граница на ГКПП \"Видин\" има 2 км колона от товарни автомобили. \r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.\r\nФериботът Оряхово-Бекет работи само през деня поради ниското ниво на река Дунав.", "date": "2017.10.03", "title": "ГД \"Гранична полиция\": 5-километрова колона от товарни автомобили се е образувала на ГКПП \"Капитан Андреево\" на изход"}
{"url": "http://www.focus-news.net/news/2017/10/03/2442500/afp-parlamentat-na-frantsiya-odobri-nov-zakon-za-borba-sreshtu-terorizma.html", "text": "Долната камара на френския парламент одобри решително новия закон за борба срещу тероризма, установявайки постоянно някои спорни мерки, наложени в страната във връзка с обявеното преди две години състояние на извънредно положение, предаде  AFP.\r\nЗаконът е одобрен с 415 гласа за, 127 против и 19 въздържали се на първо четене, въпреки критиката, че той ще подкопае гражданските свободи. Виктор Турмаков", "date": "2017.10.03", "title": "AFP: Парламентът на Франция одобри нов закон за борба срещу тероризма"}
{"url": "http://www.focus-news.net/news/2017/10/03/2442501/prezidentat-rumen-radev-shte-bade-na-ofitsialno-poseshtenie-v-republika-polsha.html", "text": "Държавният глава Румен Радев ще бъде на официално посещение в Република Полша на 4 и 5 октомври, по покана на своя полски колега президента Анджей Дуда, съобщиха от прессекретариата на държавния глава.\r\nВъв Варшава президентите на България и Полша ще проведат среща „на четири очи“, след което ще се състоят пленарните разговори между официалните делегации на двете държави. \r\nПо време на разговорите се очаква да бъдат обсъдени перспективите за задълбочаване на двустранните отношения между България и Полша, търговско-икономическото сътрудничество и партньорството в областта на образованието, науката и културата, въпроси от дневния ред на Европейския съюз, приоритетите на предстоящото Българско председателство на Съвета на ЕС, отношенията в областта на отбраната и сътрудничество в рамките на НАТО, въпроси на глобалната сигурност и миграцията.\r\nВ рамките на посещението си президентът Радев ще проведе срещи с министър-председателя Беата Шидло, маршала на Сейма Марек Кухчински и заместник-председателя на Сената Михал Северински.\r\nПрезидентите Румен Радев и Анджей Дуда ще открият във Варшава Полско-български икономически форум с участието на голям брой български фирми. \r\nВ Българския Културен Институт в полската столица, президентът Румен Радев ще участва в откриването на изложба и концерт.", "date": "2017.10.03", "title": "Президентът Румен Радев ще бъде на официално посещение в Рeпублика Полша"}
{"url": "http://www.focus-news.net/news/2017/10/03/2442502/reuters-sarbiya-obvini-sveta-v-dvoyni-standarti-zaradi-kataloniya-i-kosovo.html", "text": "Сръбският външен министър Ивица Дачич обвини световните сили, че използват двойни стандарти, отказвайки да приемат референдума за Независимост на Каталония, докато в по-голямата си част приемат независимо Косово, предаде  Reuters.\r\nКосово обяви независимост от Сърбия през 2008 г., което бе прието от Вашингтон и повечето страни членки на ЕС, но бе отхвърлено от Белград и от неговите съюзници. Почти десетилетие по-късно гласоподавателите в Каталония подкрепиха независимостта от Испания по време на референдум, обявен за противоконституционен от правителството в Мадрид. \r\n„Притеснен съм от двойните стандарти в международната общност“, заяви сръбският външен министър Ивица Дачич. „ЕС никога няма да каже, че е допуснал грешка с признаването на Косово, но това решение ще рикошира. Кутията на Пандора е отворена“, добави той. \r\nВ понеделник сръбският президент Александър Вучич свика министрите от правителството си на разговори, след като прессекретарят на Европейската комисия Маргаритис Схинас заяви, че сравнения между Каталония и Сърбия не могат да се правят, защото Косово се е случило „в много специфичен контекст“.\r\n„Как може референдумът в Каталония да е невалиден, а в Косово независимостта да се обяви без такъв“, попита Вучич в понеделник.  Виктор Турмаков", "date": "2017.10.03", "title": "Reuters: Сърбия обвини света в двойни стандарти заради Каталония и Косово"}
{"url": "http://www.focus-news.net/news/2017/10/03/2442503/ministar-lilyana-pavlova-otkri-uchilishte-na-badeshteto.html", "text": "Това не е само училище на бъдещето, това е „училище за мечтатели“. Пожелавам си заедно да работим за това всички деца в страната да имат такива кабинети и учители, които да ги правят победители в най-важната напревара в света – тази на талантите и човешкия капитал. Това каза министър Лиляна Павлова при откриването на Центъра за иновативно обучение във варненското ОУ „Петко Р. Славейков“, за което беше специално поканена от училищната общност в града, съобщиха от пресцентъра на Министерството за Българското председателство на Съвета на ЕС 2018.\r\nВ новия център малките ученици ще работят с таблети и очила за виртуална реалност, а учителите ще им преподават  уроците с лаптопи и чрез най-съвременна техника - интерактивни дъски, сензорни екрани, мултимедийни проектори и модерна озвучителна система. Преподавателите са специално обучени как да използват модерните технологии и облачните услуги за подобряване комуникацията в училищната общност.\r\nШест класни стаи са превърнати в приказни „домове“: на математиците, на разказвачите на приказки, на изкуствата, на природолюбителите, на пътешествениците и на спортистите. Коридорът, който води до тях, е улица, на която са намерили място галерия, театър и библиотека. В класните стаи са премахнати подиумите и учителят „е свален“ при децата, вместо да ги поучава от високо. В същото време обаче той запазва своята вдъхновяваща роля на съветник и ментор, обясни директорът на ОУ „Петко Р. Славейков“ Таня Петрова. Тя и създателите на кабинета са се постарали цялото вътрешно пространство да е богато декорирано с помощта на известни дизайнери, художници и архитекти. \r\nВ Центъра за иновативно обучение са вложени 320 000 лв., половината от които са дарение от фондация „Америка за България“ в рамките на инициативата „Училища на бъдещето“. Другата половина от средствата са събрани с усилията на родители и ученици чрез организиране на базари и различни инициативи.\r\n„Реализираното на тази инициатива е още едно доказателство, че ако всички работим заедно – резултатът е по-добро бъдеще на децата ни. Това училище от бъдещето ме кара още по-силно да вярвам в девиза на страната ни и на Българското председателство, че съединението прави силата“, каза Лиляна Павлова.\r\nТя припомни, че мотото на предизборната й кампания миналата година в града беше: “Варна-град на знанието”. “Градът е известен с качественото висше образование, има 40 000 студенти, 5 университета и възможности за развитие. Трябва обаче да инвестираме в средното образование и вие сте примера как то да бъде модернизирано”, каза министър Павлова.\r\nМинистърът за Българското председателство припомни, че темите за младежта и сигурността са сред основните приоритети на страната ни, както и иновациите и образованието. „Започваме от ранното детско развитие с насърчаване на предприемачеството и въвеждането на всички технологии в образователните системи. Надежда и увереност, че тези приоритети няма да останат само досиета и че сме на прав път и в крак с бъдещето  ми дава и днешното събитие“, каза още министър Павлова.", "date": "2017.10.03", "title": "Министър Лиляна Павлова откри училище на бъдещето"}
{"url": "http://www.focus-news.net/news/2017/10/03/2442504/zamestnik-predsedatelyat-na-gerb-tsvetan-tsvetanov-se-sreshtna-s-predstaviteli-na-amerikanskata-targovska-kamara-za-es.html", "text": "Заместник-председателят на ГЕРБ и председател на Комисията по вътрешна сигурност и обществен ред в Народното събрание Цветан Цветанов се срещна днес с представители на Американската търговска камара за Европейския съюз. Това съобщиха от пресцентъра на ПП ГЕРБ.\r\nАмериканската търговска камара за ЕС /AmCham EU/ представлява американски компании, ангажирани с Европа по отношение на търговия, инвестиции и въпросите на конкуренцията. Целта й е да осигури ориентиран към растеж бизнес и инвестиционен климат в Европа.\r\nОсновен акцент на разговорите бяха приоритетите на българското председателство на Съвета на Европейския съюз. Бяха обсъдени и теми като европейската перспектива пред Западните Балкани, охраната на европейските граници и киберсигурността.\r\n„Времето беше кратко и не ни позволи да обсъдим всички теми, които искахме. По инициатива на нашите гости ще проведем следваща среща помежду си в Брюксел“, посочи Цветан Цветанов.", "date": "2017.10.03", "title": "Заместник-председателят на ГЕРБ Цветан Цветанов се срещна с представители на Американската търговска камара за ЕС"}
{"url": "http://www.focus-news.net/news/2017/10/03/2442505/predstoyashti-sabitiya-v-stranata-za-4-oktomvri-agentsiya-fokus.html", "text": "***\r\nОт 10.00 часа в резиденция „Евксиноград“ ще се проведе заседание на Министерски съвет.\r\n***\r\nОт 09.00 часа ще започне редовното заседание на Народното събрание.\r\n***\r\nОт 09.30 часа ще се проведе заседание на Съдийската колегия на Висшия съдебен съвет.\r\n***\r\nОт 10.00 часа в сградата на Български червен кръст ще се проведе семинар на тема „Предизвикателствата пред пациентите в рематологията”.\r\n***\r\nОт 10.00 часа в Националния пресклуб на БТА ще бъдат представени резултатите от проведената в София международна експертна кръгла маса на тема \"Перспективи за сътрудничество между правоприлагащите органи на ЕС и гражданските разследващи групи за борба с трансграничната политическа корупция\".\r\n***\r\nОт 10.30 до 18.30 часа пред сградата на Министерството на земеделието, храните и горите ще се проведе фермерски пазар в рамките на фестивала „От нашата ферма – с любов за вас!“\r\n***\r\nОт 11.00 часа в Зала 1 на Столична община ще се проведе пресконференция, в която ще вземат участие Кметът на Столична община Йорданка Фандъкова, гл. архитект на СО арх. Здравко Здравков, Ян Геел и екипът му в състав Хенриет Вамберг и Лиза Мюлер. Пресконференцията предшества представянето на изготвения от световноизвестния датски урбанист проф. Ян Геел Доклад за състоянието на градската среда на централната градска част на гр. София.\r\n***\r\nОт 11.00 часа в Националния пресклуб на БТА ще се проведе пресконференция на тема: „Защо левкемията вече не е страшна диагноза?“. Организатор на пресконференцията е Българското медицинско сдружение по хематология (БМСХ).\r\n***\r\nОт 11.30 часа пред Министерски съвет Българският вегански съюз организира протест с искане за оставка на министъра на земеделието, храните и горите заради фермите за норки в България.\r\n***\r\nОт 12.00 часа в Националния пресклуб на БТА ще се състои премиерата на най-новата книга  на политолога проф. д.пол.н. Георги Манолов „Политическата реклама между реалността и манипулацията“.\r\n***\r\nОт 13.00 часа 14-и състав Специализирания наказателен съд ще заседава по делото срещу Георги Г. и Рашко А., на които са повдигнати обвинения за образуване и ръководене на организирана престъпна група.\r\n***\r\nОт 13.00 часа в зала „Сердика“ в „София Хотел Балкан“, заместник-министърът на енергетиката Жечо Станков ще вземе участие в първата от поредицата експертни дискусии за законодателни промени в електроенергийния сектор.\r\n***\r\nОт 13.30 часа 17-и състав Специализирания наказателен съд ще заседава по делото срещу Николай П. и Виктор И., на които са повдигнати обвинения за образуване и ръководене на организирана престъпна група.\r\n***\r\nОт 14.00 часа 2-ри състав Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за убийство.\r\n***\r\nОт 14.00 часа 4-ти състав Специализирания наказателен съд ще заседава по делото срещу Веселка К. и Стефка И., на които са повдигнати обвинения за образуване и ръководене на организирана престъпна група.\r\n***\r\nОт 16.00 часа в зала 702 в сградата на Агенция „Пътна инфраструктура“ ще бъдат отворени ценовите оферти на участниците в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа.\r\n***\r\nОт 17.30 часа в Аула „Максима“ на Университета по архитектура, строителство и геодезия ще се състои публичното представянето на изготвения от световноизвестния датски урбанист проф. Ян Геел Доклад за състоянието на градската среда на централната градска част на гр. София.\r\n***\r\nОт 18.00 часа в Големия салон на Централното управление на БАН ще се състои литературна вечер, посветена на 90-годишния юбилей на поета Найден Вълчев.\r\n***\r\nОт 18.00 часа в заседателна зала на Театър Азарян, НДК, ще се проведе пресконференция по повод авторския спектакъл на Лилия Абаджиева „Ако нямах лоши сънища”. Началото на спектакъла е от 19.30 часа.\r\n***\r\nОт 18.00 часа, в зала „22-ри септември“ ще бъде представен документален филм и албум с творби на Христо Бараковски.\r\n***\r\nОт 11.00 часа в Арт клуб „Арлекин” ще бъде открита инициативата за реализацията на Арт ателие за младежи „Маските на сцената и в живота” под ръководството на проф. Сия Савинова.\r\n***\r\nОт 14.00 до 16.00 часа общинският съветник от ГЕРБ - Варна Пейчо Бюлбюлев ще се срещне с граждани в офиса на партията на ул. „Георги Бенковски” №1. \r\n***\r\nОт 17.30 часа в Регионална библиотека „П. Р. Славейков“ ще се състои представяне на новата книга на Николай Табаков „Ветровете ни мраморни“.\r\n***\r\nОт 10.00 часа в Конферентната зала на Община Враца ще се отворят ценовите предложения на участниците в обществена поръчка с предмет: „Изработване на проект Общ устройствен план на Община Враца, включващ Екологична оценка и Оценка за съвместимост в териториален обхват“. \r\n***\r\nОт 17.00 часа малка зала на Художествена галерия „Иван Фунев“ ще бъде открита изложба-живопис по повод 85 години от рождението на Людмил Младенов (Цвекето).\r\n***\r\nВ 10.00 часа при уширението на пътя между с. Янковци и кръстовището за с. Чавеи ще се състои символична първа копка за рехабилитацията на 12,6 км от път II-44 Драгановци – Габрово в област Габрово. На символичната първа копка ще присъства инж. Дончо Атанасов, председател на Управителния съвет на Агенция „Пътна инфраструктура“.\r\n***\r\nОт 18.00 часа в Художествена галерия „Владимир Димитров – Майстора” се открива самостоятелна изложба на Димо Колибаров, един от най – добрите и световнопризнати съвременни графици у нас.\r\n***\r\nОт 19.00 часа в офиса на ПП ГЕРБ кметство „Изток“ на улица „Благой Гебрев“ №20, общинските съветници Ивайло Богданов и Мирослава Николова ще имат приемен ден. \r\n***\r\nОт 10.30 часа кметът на Пловдив инж. Иван Тотев ще посети Общинския приют за безстопанствени кучета на \"Пазарджишко шосе\", 4-ти километър. Ще бъде инспектирано и новото разширение към стационара. \r\n***\r\nВ 11.30 часа кметът на Пловдив инж. Иван Тотев заедно със заместник-кмета по култура и туризъм Александър Държиков и директора на НБ \"Иван Вазов\" Димитър Минев ще открият новата инфраструктура за лица с намалена подвижност, която ще направи достъпа до сградата на библиотеката безпроблемен. \r\n***\r\nОт 4 до 7 октомври 2017 г. в гр. Пловдив в хотел „Холидей Инн“ ще се проведе 9-та Международната среща за туризъм. Официалното откриване е на 5 октомври, четвъртък, в 9.15 часа в конферентна зала „Филипопол“ на хотел „Холидей Инн“. \r\n***\r\nОт 4 ти до 5- ти октомври 2017 Карлово ще е домакин на Европейска конференция по екосистемни услуги. В рамките на проект ЕСМЕРАЛДА, финансиран по програма Хоризонт 2020 на Европейската комисия, ще бъдат представи резултатите от двегодишните изследвания върху разработването на методология за картиране и оценка на екосистемните услуги. \r\n***\r\nОт 18.00 със Среща на участниците и организаторите в Пловдив се откриват Международните фотографски срещи, които ще продължат до 26 октомври 2017 г. \r\n***\r\nОт 10.30 часа, в Заседателна зала на Община Русе, ще се проведе щаб във връзка с предстоящия зимен сезон. \r\n***\r\nОт 17.30 часа в голямата театрална зала на Доходно здание заместник-министърът на образованието и науката Таня Михайлова ще даде старт на Националните дни за учене през целия живот.\r\n***\r\nОт 17.30 часа в кв. „Кольо Ганчев“ ще се проведе народно веселие с Общински фолклорен ансамбъл „Загоре“.\r\n***\r\nОт 18.00 часа в зала „Байер“ ще бъде открита традиционна годишна изложба на старозагорските художници - Есенен салон 2017.\r\n***\r\nОт 18.00 часа в НЧ „Климент Охридски -1858“ ще бъде открита изложбата на Румен Желев  „Трансформи“.\r\n***\r\nОт 18.00 часа в Къща музей „Гео Милев“ ще се състои премиерата на дебютната поетична книга на Борислава Бонева  „Късчета време“, с участието на Георги Янев и Диана Найденова.\r\n***\r\nОт 18.30 часа в РБ „Захарий Княжески“ ще бъде открита  фотоизложба на Асоциацията на професионалните фотографи в Стара Загора.", "date": "2017.10.03", "title": "Предстоящи събития в страната за 4 октомври (Агенция „Фокус“)"}
{"url": "http://www.focus-news.net/news/2017/10/03/2442506/tass-vanshniyat-ministar-na-siriya-shte-poseti-rusiya-na-9-oktomvri.html", "text": "Външният министър на Сирия Уалид Муалем ще посети Русия в периода между 9 и 11 октомври, предаде ТАСС.\r\nМуалем планира да се срещне с руския си колега Сергей Лавров, за да обсъди регионалните и международните събития, както и да участва в заседание на руско-сирийската междуправителствена комисия по търговско, икономическо и научно-техническо сътрудничество.  Виктор Турмаков", "date": "2017.10.03", "title": "ТАСС: Външният министър на Сирия ще посети Русия на 9 октомври"}
{"url": "http://www.focus-news.net/news/2017/10/03/2442507/prezidentat-rumen-radev-dobrite-otnosheniya-mezhdu-narodite-zavisyat-i-ot-lichnostite-na-golemiya-tvorcheski-duh-i-kulturata.html", "text": "Творците задават високия хоризонт и придвижват напред стремежа да върнем на водеща позиция в съвременния свят хуманистичните идеали  и духовните ценности. Близостта на взаимоотношенията между държавите и народите се основава не само на политическите контакти и договори, а зависи и от личностите на големия творчески дух и култура. Това заяви държавният глава Румен Радев на церемонията по връчване на орден „Св. Св. Кирил и Методий“ на художествения ръководител и директор на Мариинския театър на Санкт Петербург Валерий Гергиев на „Дондуков“ 2, съобщиха от прессекретариата на държавния глава.   \r\nДържавното отличие беше връчено в знак на признание за големите заслуги на Валерий Гергиев в областта на културата и изкуството и за приноса му за укрепване на културните връзки между Република България и Руската федерация.   \r\n„Маестро Гергиев е мащабна фигура за световната музикална сцена. Четвърт век с неподражаема виртуозност и артистичност дирижира оркестъра на Мариинския театър. Работи с най-прочутите филхармонични оркестри в света. Има творческо сътрудничество с най-престижните световни оперни театри”, заяви президентът и подчерта, че критиката определя Валерий Гергиев като най-търсения диригент в света.   \r\n„Като приятел на България бих желал да продължа да изпълнявам своята мисия – да развивам културните отношения между нашите страни. Смятам, че бихме могли сериозно да допринесем за тази кауза, като поканим големи български театри и оркестри в Русия“, заяви по време на церемонията Валерий Гергиев и призова за повече общи каузи, които да стимулират творческия дух у младите поколения в двете държави.", "date": "2017.10.03", "title": "Президентът Румен Радев: Добрите отношения между народите зависят и от личностите на големия творчески дух и културата"}
{"url": "http://www.focus-news.net/news/2017/10/03/2442508/pazardzhik-velingrad-e-domakin-na-darzhavnoto-lyatno-parvenstvo-po-rolkovi-ski.html", "text": "Велинград е домакин на Държавното лятно първенство по ролкови ски, което ще се проведе на 7 октомври, съобщи за Радио „Фокус“ – Пазарджик Бояна Кирилова, експерт в Община Велинград. Участниците ще се състезават за „Купа Велинград“. Организатори на събитието са Община Велинград, Ски клуб „Атлас” и Българска федерация по ски. „В надперварата в класическия стил на дистанция 5 км./2х2.5км/ ще стартират мъже, жени, юноши и девойки старша възраст, на дистанция 2.5км – юноши и девойки младша възраст, както и момчета и момичета старша възраст, а на разстоянието от 2 км ще се състезават момчета и момичета младша възраст“, уточни Кирилова. Тя допълни, че повече информация желаещите да вземат участие могат да намерят в общинската администрация.\r\nАлбена ЖИЛЕКОВА", "date": "2017.10.03", "title": "Пазарджик: Велинград е домакин на Държавното лятно първенство по ролкови ски"}
{"url": "http://www.focus-news.net/news/2017/10/03/2442509/asharq-al-awsat-rusiya-i-sauditska-arabiya-shte-ustanovyat-energien-fond-na-stoynost-ot-edin-miliard-dolara.html", "text": "Руският министър на енергетиката Александър Новак заяви, че Саудитска Арабия и Русия ще установят нов енергиен инвестиционен фонд на стойност един милиард долара, посочвайки, че последните детайли ще бъдат обсъдени по време на посещението на саудитския крал Салман в Москва по-късно тази седмица, пише саудитският вестник   Asharq al-Awsat.\r\n„Тези действия попадат под усилията на двете страни да разширят сътрудничеството, предвид, че са сред най-големите производители на петрол. За мен е удоволствие, че преговорите се развиват не само в рамките на ОПЕК или дори отвъд ОПЕК, но и относно развитието на сътрудничеството в петрола, газта, електроенергията и възобновяемата енергия“, заяви Новак.  Той добави, че в момента редица руски компании проучват възможностите за сътрудничество със Саудитска Арабия. \r\n„Очаква се „Газпром Нефт“ и други компании да подпишат споразумения със саудитските си партньори“, добави министърът.  Виктор Турмаков", "date": "2017.10.03", "title": "Asharq al-Awsat: Русия и Саудитска Арабия ще установят енергиен фонд на стойност от един милиард долара"}
{"url": "http://www.focus-news.net/news/2017/10/03/2442510/metodi-biserkov-obshtina-petrich-proekti-koito-realizirame-s-finansovata-podkrepa-na-evropeyskiya-sayuz-ni-davat-vazmozhnost-da-razshirim-sashtestvuvashtite-sotsialni-uslugi.html", "text": "Проекти, които Община Петрич реализира с финансовата подкрепа на Европейския съюз на практика дават възможност да разширим другите съществуващи социални услуги, които общината предоставя. Това каза за Радио „Фокус“ – Пирин Методи Бисерков, началник на Дирекция „Образование и култура“ към Община Петрич. Той отбеляза, че това са Дневен център за деца с увреждания; Дневен център за възрастни с увреждания; Център за настаняване от семеен тип; Дом за деца, лишени от родителски грижи до 18 години. „В общи линии с предоставяните от Община Петрич социални услуги е обхванат един много широк спектър от потребители – от деца в кармаческа възраст до хора в предпенсионна и пенсионна възраст. Групите, които сме обхванали са проблемни и уязвими“, каза още Бисерков. Той добави, че това са групи, които не могат изцяло и пълноценно да полагат грижи за себе си, затова общината подпомага тези лица в тяхното адаптиране, ежедневие и бъдеще.\r\nЛивия НИНОВА", "date": "2017.10.03", "title": "Методи Бисерков, Община Петрич: Проекти, които реализираме с финансовата подкрепа на Европейския съюз ни дават възможност да разширим съществуващите социални услуги"}
{"url": "http://www.focus-news.net/news/2017/10/03/2442511/tsvetan-tsvetanov-gerb-nyama-okonchatelno-reshenie-v-pg-na-gerb-za-ostavkata-na-delyan-dobrev.html", "text": "Няма окончателно решение в ПГ на ГЕРБ за  оставката на Делян Добрев. Това каза председателят на ПГ на ГЕРБ Цветан Цветанов пред журналисти след заседание на групата във връзка с депозираната оставка от депутата от ГЕРБ Делян Добрев, предаде репортер на Агенция „Фокус“. „Първо искам да пожелая на всеки политик, който реши да вземе такова решение, да получи такава подкрепа от партията, която го е издигнала и партията, която му е гласувала това доверие. Както и вчера при тази емоционална среща с всички структури на област Хасково, искам да кажа голямо благодаря на Делян Добрев за авторитета, който е създал на партията“, каза Цветанов. Той поясни, че заседанието на групата на ГЕРБ в Народното събрание е било изключително тежко. „Като разбира се, всичките упреци бяха за нечистоплътната игра, която заигра БСП. Това, което колегите казаха е, че утре трябва да има един дебат. Това ще бъде за първи път, когато народен представител иска своята оставка да има политически дебат. Не е нормално един достоен човек като Делян Добрев да бъде маскарен по този начин. Не е нормално за един достоен народен представител да бъде изфабрикувано всичко срещу него“, коментира Цветанов. Според него в политиката преди всичко трябва да има нормалните човешки отношения и да се отстоява принципната политическа позиция с политиките, а не с компроматната война. „Да, те са по-добри в компроматните войни и те може би ще имат някакъв превес, но не и електорален, защото ГЕРБ доказа, че през всичките тези години, ние сме били винаги първи“, каза Цветанов. \r\nТой посочи, че ПГ на ГЕРБ нямат окончателно решение за оставката на Делян Добрев. „Народните представители имат самочувствието, че могат да отстояват принципна позиция. Те казах, че това е несправедливо и няма човек, който да срещнем на улицата и да каже, че това не е политическа интрига, която завъртяха БСП“, каза Цветанов. \r\nДеница КИТАНОВА", "date": "2017.10.03", "title": "Цветан Цветанов, ГЕРБ: Няма окончателно решение в ПГ на ГЕРБ за оставката на Делян Добрев"}
{"url": "http://www.focus-news.net/news/2017/10/03/2442512/sofiya-verizhna-katastrofa-e-stanala-pri-mol-sofiya-v-posoka-bul-slivnitsa.html", "text": "Верижна катастрофа между три автомобила е станала при мол \"София\" в посока от Руски паметник към бул. \"Сливница\", съобщи читател на Агенция \"Фокус\". Образувало се е задръстване.", "date": "2017.10.03", "title": "София: Верижна катастрофа е станала при мол \"София\" в посока бул. \"Сливница\""}
{"url": "http://www.focus-news.net/news/2017/10/03/2442513/sport-13-mln-zayavki-sa-postapili-za-bileti-za-svetovnoto-parvenstvo-po-futbol-prez-2018-godina.html", "text": "Организационният комитет на Световното първенство по Футбол в Русия през 2018 г. съобщи, че откакто билетите за събитието са излезли за продажба на 14 септември, вече са постъпили 1,3 млн. заявки за тях. \r\nОт комитета посочиха, че в момента се провежда съвместна дейност заедно с ФИФА, за да се увеличат бройките на достъпните билети за четвъртата, най-евтина категория.    Виктор Турмаков", "date": "2017.10.03", "title": "Спорт: 1,3 млн. заявки са постъпили за билети за Световното първенство по футбол през 2018 година"}
{"url": "http://www.focus-news.net/news/2017/10/03/2442514/nikolay-melemov-kmet-na-smolyan-v-momenta-varvyat-protsedurite-po-operativna-programa-regioni-v-rastezh-i-do-10-dni-po-nyakoi-veche-shte-ima-i-dogovori.html", "text": "В момента вървят процедурите по оперативна програма „Региони в растеж” и до 10 дни по някои вече ще има и договори. Това каза на пресконференция в Смолян кметът Николай Мелемов, предаде репортер на Радио „Фокус” – Смолян. По думите му до момента няма обжалвания и проектите и процедурите вървят добре. Този сезон само някои неща, като надлезите ще могат да се започнат, а повечето проекти ще останат за пролетта следващата година. „Ще бъдат отиграни процедурите и както винаги казвам нямаме бутната процедура и се гордеем с това”, каза Мелемов. Заместник-кметът Марин Захариев обясни, че е приключила процедурата за строителство на надлези. По думите му жалби няма, макар че винаги всяка фирма може да намери основание, но няма жалби и провалена процедура. „Вчера е изпратено решението и за процедурите по строителен надзор, тече срокът на обжалване и тази седмица в четвъртък или петък ще се отворят цените на образователната инфраструктура и евентуално по-другата седмица може да се започне работа”, обясни Марин Захариев.\r\nДаниела БОЙКОВА", "date": "2017.10.03", "title": "Николай Мелемов, кмет на Смолян: В момента вървят процедурите по оперативна програма „Региони в растеж” и до 10 дни по някои вече ще има и договори"}
{"url": "http://www.focus-news.net/news/2017/10/03/2442515/tsvetan-tsvetanov-za-elena-yoncheva-momicheto-koeto-se-vozeshe-na-motora-na-edin-lider-napravi-taka-che-delyan-dobrev-da-se-obyasnyava.html", "text": "Момичето, което се возеше на мотора на един лидер, направи така, че Делян Добрев да се обяснява.  \r\nТова каза председателят на ПГ на ГЕРБ Цветан Цветанов пред журналисти след заседание на групата във връзка с депозираната оставка от депутата от ГЕРБ Делян Добрев, предаде репортер на Агенция „Фокус“. „Вчера, когато тази тема беше много актуална в Хасково, аз казах,че „мотористът“ 2013 г. в предизборна кампания внесе анонимен сигнал срещу мен. Смятате ли, че това беше правилно и справедливо? Това обаче беше политическата репресия, която те могат да правят. Всички стоят зад Делян и ние ще се съобразим с неговото решение. Тук не очаквайте да има политическо решение специално за неговата оставка. Това, което ние сме разговаряли с премиера, и това, което сме взели като политическо решение е той да остане областен ръководител на партията“, каза Цветанов. По думите му неговата оставка е личен негов акт, който той отстоява. Цветанов поясни, че на заседанието на ПГ на ГЕРБ Делян Добрев е взел четири пъти думата пред своите колеги, за да им каже ,че иска да излезе с достойнство от създадената от БСП ситуация. \r\nДеница КИТАНОВА", "date": "2017.10.03", "title": "Цветан Цветанов за Елена Йончева: Момичето, което се возеше на мотора на един лидер, направи така, че Делян Добрев да се обяснява"}
{"url": "http://www.focus-news.net/news/2017/10/03/2442516/dzheyms-matis-yadrenoto-sporazumenie-s-teheran-e-v-interes-na-sasht.html", "text": "Министърът на отбраната на САЩ Джеймс Матис заяви, че Ядреното споразумение с Иран е в интересите на Съединените щати. По този начин той посочи, че президентът на САЩ трябва да го подкрепи, предаде AFP.\r\nДумите на Матис в подкрепа на споразумението от 2015 г. е в остър контраст с думите на Тръмп, че то е „срамно“. На въпрос по време на изслушване пред Сената дали смята, че договорът  съвпада с националните интереси, министърът отговори: „Да, сенаторе, смятам така“. \r\n„Ако потвърдим, че Иран спазва споразумението, ако определим, че то е в наш най-добър интерес, тогава със сигурност трябва да останем на него“, добави той.  Виктор Турмаков", "date": "2017.10.03", "title": "Джеймс Матис: Ядреното споразумение с Техеран е в интерес на САЩ"}
{"url": "http://www.focus-news.net/news/2017/10/03/2442517/ventsislav-boyanov-rd-sotsialno-podpomagane-vidin-6-161-sa-litsata-ot-oblastta-na-koito-e-otpusnata-pomosht-za-otoplenie.html", "text": "6 161 са лицата от областта, на които е отпусната помощ за отопление, каза за Радио „Фокус“ Венцислав Боянов, директор на РД „Социално подпомагане“. Той посочи, че подадените заявления за отпускане на помощ за отопление са 8400, като са отхвърлени 1352 заявления, а в процес на обработка са 917. „Със заповед на министъра на труда и социалната политика месечният размер на целевата помощ за отоплени е 73,02 лв. Заявленията се подават от началото на месец юли до края на месец октомври“, каза Венцислав Боянов. Най-много заповеди за отпускане на целеви помощи за отопление са издадени в община Видин – 2714, следва община Димово – 690 и община Белоградчик, където издадените заповеди за отпускане на целеви помощи за отопление са 510. Само 89 души от община Бойница са получили помощ  за отопление през този зимен сезон.\r\nАнна ЛОЗАНОВА", "date": "2017.10.03", "title": "Венцислав Боянов, РД „Социално подпомагане“ – Видин:  6 161 са лицата от областта, на които е отпусната помощ за отопление"}
{"url": "http://www.focus-news.net/news/2017/10/03/2442518/delyan-dobrev-gerb-chetiri-pati-pomolih-deputatite-ot-pg-na-gerb-da-glasuvat-za-tova-da-si-tragna-ot-ns.html", "text": "Четири пъти помолих депутатите от ПГ на ГЕРБ да гласуват „за“ това аз да си тръгна от НС. Това каза народният представител от ПГ на ГЕРБ Делян Добрев пред журналисти след заседание на групата във връзка с депозираната от него оставка като депутат, предаде репортер на Агенция „Фокус“.  \r\n„Това е лично мое решение, по лични причини. В един момент човек не може да се остави до тази степен да бъде омърсен. Чувствам се омърсен, заради всичко, което Елена Йончева изля върху мен през последната една седмица“, каза Добрев. Той поясни, че многократно е повторил пред своите колеги на заседание на ПГ на ГЕРБ, че уважава техните силни думи в негова подкрепа, но неговото лично решение е да подаде оставка и я е допозирал в деловодството на НС в 16.00 часа. „Помолих ги да ме подкрепят в това лично действие подаването на оставка ,т.е. да гласуват „за“. Добрев поясни, че колегите му са го убеждавали, че това не е само лично решение, а че те го чувстват като ценна част от групата. Делян Добрев обясни, че депутатите от ГЕРБ са го призовали да преосмисли оставката си. \r\nДеница КИТАНОВА", "date": "2017.10.03", "title": "Делян Добрев, ГЕРБ: Четири пъти помолих депутатите от ПГ на ГЕРБ да гласуват „за“ това да си тръгна от НС"}
{"url": "http://www.focus-news.net/news/2017/10/03/2442519/blagoevgrad-istoricheska-vazstanovka-zov-za-svoboda-shte-belezhi-105-godishninata-ot-osvobozhdenieto-na-gorna-dzhumaya-na-5-oktomvri.html", "text": "Мащабна историческа възстановка „Зов за свобода“ ще бележи 105-годишнината от Освобождението на Горна Джумая. За първи път Община Благоевград съвместно с Национално дружество „Традиция“ ще представят подробно пресъздаване на историческите бойни действия и хроники от 1912 година, случили се на територията на днешен Благоевград. Това съобщиха от пресцентъра на общината. В квартал „Вароша“ от 11:00 часа на 5 октомври ще екне зовът за свободата. На площад „Мите Марков“, разположен между „Младежки дом“ и Регионалния исторически музей, жителите и гостите на града ще станат свидетели на славните боеве от първия ден на Балканската война в Пиринско. \r\nЦелта на художествено-историческата възстановка е да бъде представен един сбор от сюжети от самото въстание, възстановка на няколко от битките, които са се провели по време на сблъсъка с османските сили. \r\nЧестванията по повод отбелязването на 105 години от Освобождението на Горна Джумая ще започнат в 09:30 часа с тържествен молебен и полагане на цветя на паметния знак на майор Иван Павлович Орлински, в двора на църквата „Въведение Богородично“. От 10:30 часа ще бъде издигнато националното знаме на Република България и ще бъдат положени цветя пред паметника на Георги Измирлиев-Македончето. Следва полагане на венци и цветя на паметника на Македоно-одринското опълчение на пл. „Мите Марков“ в 10:45, веднага след което ще започне възстановката „Зов за свобода“. Празничната програма ще продължи от 17:00 часа с Тържествена сесия на Общински съвет-Благоевград и Церемония по връчване на наградите „Личност на годината“, в ДТ „Никола Вапцаров“. В 19:30 часа предстои митинг-заря, след което творците от Ансамбъл „Пирин“ ще изнесат празничен концерт.", "date": "2017.10.03", "title": "Благоевград: Историческа възстановка „Зов за свобода“ ще бележи 105-годишнината от Освобождението на Горна Джумая на 5 октомври"}
{"url": "http://www.focus-news.net/news/2017/10/03/2442520/silistra-vazstanoveno-e-dvizhenieto-po-pat-i-7-silistra-shumen-v-rayona-na-silistra.html", "text": "Възстановено е движението по път I-7 Силистра-Шумен в района на Силистра на км 6. Това съобщиха от пресцентъра на Агенция \"Пътна инфраструктура\".", "date": "2017.10.03", "title": "Силистра: Възстановено е движението по път I-7 Силистра-Шумен в района на Силистра"}
{"url": "http://www.focus-news.net/news/2017/10/03/2442521/premierat-boyko-borisov-estestvenoto-myasto-na-sarbiya-e-v-evropeyskiya-sayuz.html", "text": "Едно от най-важните неща на Балканите в условията на тежките проблеми, които има в света -  събитията в Каталония, убийствата в САЩ и Кьолн, да излъчваме мир, стабилност, просперитет. Това е в името на хората, за тяхното спокойствие, благоденствие, повишаване на доходите, развитие на бизнеса, туризма и общите ни проекти. Това заяви пред журналисти премиерът Бойко Борисов след четиристранната среща, в която участваха министър-председателите на Гърция и Румъния Алексис Ципрас и Михай Тудосе, както и президентът на Сърбия Александър Вучич, предаде репортер на Радио \"Фокус\" - Варна. „2003 година в Солун беше записана пътната карта, по която България и Румъния тръгнахме и вече сме част от ЕС. Фактът, че президентът на Сърбия е сред нас, показва, че макар все още неприсъединени, ние всички настояваме и знаем, че естественото място на Сърбия е в ЕС. Между Гърция, България, Румъния, Хърватска, Словения и Австрия не може да стои държава, неприета в ЕС. Всички ние полагаме усилия, колегите от Сърбия също, надяваме се и Прищина и Косово, да поработим, за да може този процес да бъде ускорен. Мисля, че това ще е в полза на стабилността на Балканите и Европа“, заяви Борисов. \r\nМарияна ВАЛЕНТИНОВА", "date": "2017.10.03", "title": "Премиерът Бойко Борисов: Естественото място на Сърбия е в Европейския съюз"}
{"url": "http://www.focus-news.net/news/2017/10/03/2442522/devlet-bahcheli-teritorialnata-tsyalost-na-irak-e-nezamenima-za-turtsiya.html", "text": "Председателят на опозиционната турска Партия на националното движение Девлет Бахчели заяви, че териториалната цялост на Ирак е „незаменима“ за Турция и призова Кюрдското регионално правителство в Северен Ирак да се откаже от „амбицията си за независимост“, предаде Anadolu Agency.\r\n„Териториалната цялост на Ирак е незаменима за нас“, заяви Бахчели. „Авторитетът на централното иракско правителство не трябва да бъде оспорван“, добави той. Политикът добави, че Турция със сигурност ще се опълчи срещу заплахите срещу туркмените в Ирак, обитаващи Киркук и други северни части на страната.\r\n„В това отношение бих искал да благодаря на президента Реджеп Тайип Ердоган, който заяви, че Киркук е туркменски град. Киркук исторически е турски, остава турски дори и сега и ще стане един от най-великите турски градове в бъдеще“, сигурен е опозиционерът.  Виктор Турмаков", "date": "2017.10.03", "title": "Девлет Бахчели: Териториалната цялост на Ирак  е незаменима за Турция"}
{"url": "http://www.focus-news.net/news/2017/10/03/2442523/nimh-utre-na-otdelni-mesta-shte-prevali-dazhd-maksimalnite-temperaturi-shte-sa-mezhdu-19-i-24.html", "text": "През следващото денонощие през страната ще премине слабо изразен студен фронт. През нощта над по-голямата част от страната ще е ясно и почти тихо. Утре от северозапад облачността временно ще се увеличи и на отделни места, главно в планинските райони ще превали дъжд. Вятърът ще се ориентира от северозапад и ще е до умерен, в Дунавската равнина временно до силен. Минималните температури ще са между 4° и 9°, максималните – между 19° и 24°. За София - минимална 5°, максимална около 19°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Боряна Маркова.\r\nАтмосферното налягане е по-високо от средното за месеца и през деня слабо ще се понижи.\r\nПо Черноморието ще бъде предимно слънчево, но привечер и там ще се заоблачи. Ще духа до умерен вятър от юг-югоизток. Максималните температури ще са 18-19°. Вълнението на морето ще е 2-3 бала. Температурата на водата ще е 18–19°. Над планините облачността ще е предимно значителна и на места, в масивите от Западна България, ще има слаби превалявания от дъжд. Ще духа умерен северозападен вятър. Максималната температура на височина 1200 метра ще е около 14°, на 2000 метра – около 7°.\r\nПрез следващите два дни времето ще е предимно слънчево. В четвъртък северозападният вятър ще отслабне, а в петък ще се ориентира от югозапад. Ще се затопли още и дневните температури ще достигат 22° - 27°.  През втория ден от запад ще започне увеличение на облачността, все още без валежи. В събота над цялата страна ще бъде облачно, с валежи, в отделни райони значителни. Температурите ще се понижават.", "date": "2017.10.03", "title": "НИМХ: Утре на отделни места ще превали дъжд, максималните температури ще са между 19° и 24°"}
{"url": "http://www.focus-news.net/news/2017/10/03/2442524/tsvetan-tsvetanov-gerb-za-dobri-belivanov-kogato-nyakoy-pretendira-che-bi-mogal-da-ima-moralni-kachestva-tryabva-da-go-pokazhe-s-deystviyata-si.html", "text": "Когато някой претендира, че би могъл да има морални качества, трябва да го покаже с действията си. Това каза председателят на ПГ на ГЕРБ Цветан Цветанов пред журналисти във връзка това дали ще настоява за оставката на кмета на Хасково Добри Беливанов, предаде репортер на Агенция „Фокус“. „Когато някой претендира, че би могъл да има морални качества, трябва да го покаже с действията си“, каза Цветанов. Той поясни, че вчера на събрание на областните структури в Хасково залата е била пълна и е била отправена покана към кмета на града Добри Беливанов, но той е отсъствал. „Той каза, че ако бъде поканен, ще дойде. Лично отиде да го покани Евгения Ангелова“, коментира той. Според Цветанов това означава, че Добри Беливанов има от какво да се срамува. „Делян Добрев няма от какво да се срамува и затова направихме тази среща вчера пред препълнената зала. Това нещо не става чрез сценарий“, заяви Цветанов. Той поясни, че е показал истинското лице на Делян Добрев и истинската политическа и обществена подкрепа за него. По думите му в момента, от БСП искат да влязат в лична конфронтация и компроматни сценарий. „В момента на тях не им харесва, че безработицата е под 7 %,. На тях не им харесва, че икономическият растеж в страната е 3,6“, каза Цветанов. Председателят на ПГ на ГЕРБ заяви, че на БСП не им харесва, че има пари за образование, социална политика и за българските пенсионери. „Не им харесва това, което правим като политики и това, което сме изразили като приоритети в днешното управление. Не им харесва за това, че премиерът прави днес среща с балкански лидери. Не им харесва това, че има съвместно заседание между българското и румънското правителството“, заяви Цветанов. По думите му никой няма да отрази доброто, което се случва в страната. Той попита какво са направили БСП, за да покажат, че са алтернатива. \r\nСпоред Делян Добрев още първия ден след „глупостите“ на Елена Йончева по негова адрес, Добри Беливанов е трябвало да направи пресконференция, за да приключи темата. „Само, че в случая, кметът, за който аз нося отговорност, защото аз го номинирах, участва в тази компроматна война заедно с Йончева“, допълни Делян Добрев. \r\nДеница КИТАНОВА", "date": "2017.10.03", "title": "Цветан Цветанов, ГЕРБ за Добри Беливанов: Когато някой претендира, че би могъл да има морални качества, трябва да го покаже с действията си"}
{"url": "http://www.focus-news.net/news/2017/10/03/2442525/kyustendil-opredeleni-sa-pobeditelite-ot-fotokonkursa-moyata-zelena-evropa.html", "text": "Определени са победителите от фотоконкурса „Моята зелена Европа”. Това съобщиха за Радио „Фокус” – Кюстендил от Областен информационен център, инициатор на конкурса за фотография. Десетте фотографии, получили най-много харесвания на интернет страницата на центъра, са оценени от тричленно жури. Първото място е присъдено на фотографията „Жар” с автор Марин Маринов. Тя е впечатлила журито с креативността си по отношение на темата на конкурса, високото естетическо изпълнение и оригиналност. Авторът на снимката ще получи награда – таблет. На второ място е отличена фотографията „Среща на охлюва и пеперудата” с автор Ирина Фиданова, която ще получи фоторамка. Всички участници в конкурса ще получат поощрителни награди.\r\nВенцеслав ИЛЧЕВ", "date": "2017.10.03", "title": "Кюстендил: Определени са победителите от фотоконкурса „Моята зелена Европа”"}
{"url": "http://www.focus-news.net/news/2017/10/03/2442526/sliven-502-kgdka-e-sredniyat-dobiv-na-vinenite-sortove-grozde-v-oblastta.html", "text": "502 кг/дка е средният добив на винените сортове грозде в област Сливен. Това съобщи пред Радио „Фокус“ – Сливен Виолета Иванова, главен експерт в Областната дирекция „Земеделие“ в Сливен. От общо 57 640 декара винени насаждения са прибрани над 80 на сто. Приключва гроздоберът и на десертните сортове. Общо 1370 декара са насажденията с десертно грозде в областта, при среден добив от 524 кг/дка. Гроздето е с добро качество, с обилно плододаване, много висока захарност, а заради продължилата суша е по-малко воднисто. В момента в областта се прибира ябълковата реколта. От  общо 3300 декара плододаващи ябълки са реколтирани близо 90 %. Средният добив е 600 кг/дка. Прибрана е била цялата сливова реколта при среден добив 581 кг/дка. Сливовите насаждения в областта са общо 3208 декара.\r\nЛюдмила ЙОРГОВА", "date": "2017.10.03", "title": "Сливен: 502 кг/дка е средният добив на винените сортове грозде в областта"}
{"url": "http://www.focus-news.net/news/2017/10/03/2442527/tsvetan-tsvetanov-gerb-na-ksns-prezidentat-rumen-radev-s-bekvokalisti-li-shte-se-obarne-kam-narodnite-predstaviteli.html", "text": "На КСНС президентът Румен Радев с „беквокалисти“ ли ще се обърне към народните представители. Това каза председателят на ПГ на ГЕРБ Цветан Цветанов пред журналисти, предаде репортер на Агенция „Фокус“. \"В момента БСП искат да влезем в лична конфронтация, да влезем в обидните и компроматни сценарии. В това искат да въвлекат ГЕРБ. В момента на тях не им харесва, че безработицата е под 7 %. На тях не им харесва, че икономическият растеж в страната е 3,6“, каза Цветанов. Председателят на ПГ на ГЕРБ заяви, че на БСП не им харесва, че има пари за образование, социална политика и за българските пенсионери. \"Не им харесва това, което правим като политики и сме изразили като приоритети в днешното управление\", обясни Цветанов. \"Какво направиха БСП, за да покажат, че могат да бъдат алтернатива? С това, че могат винаги да измислят и да направят някакъв компромат? Това е тяхната сила, в това отношение сме ги признали. Това, което вчера, като подвластник на всичко това, и президентът с неговите обидни квалификации за българския парламент, което вече е системен подход от негова страна, кажете ми къде отиват институциите, къде отива президентът, който е обединител на нацията? В понеделник ще трябва да направи КСНС, как ще се обърне към народните представители „беквокалисти“ ли ще каже, или ще каже „господа народни представители“\", каза още той. По думите му това е цинизъм. \r\nДеница КИТАНОВА", "date": "2017.10.03", "title": "Цветан Цветанов, ГЕРБ: На КСНС президентът Румен Радев с „беквокалисти“ ли ще се обърне към народните представители"}
{"url": "http://www.focus-news.net/news/2017/10/03/2442528/pazardzhik-obshto-730-detsa-i-mladezhi-ot-obshtina-peshtera-sa-obhvanati-po-proektite-tvoyat-chas-i-shareni-manista.html", "text": "В община Пещера бяха създадени екипи за по-добър обхват на децата в детските градини и училищата с цел задържането им в образователната система в задължителна предучилищна и училищна възраст. От 15 септември до сега екипите са обходили по домовете общо 730 деца и младежи на възраст от 5 до 20 г. Това съобщи за Радио „Фокус“ – Пазарджик Галина Стоянова, директор на Дирекция „Хуманитарни дейности“ в Община Пещера. „Създадени са екипи за приобщаващо образование, като също така е завишен обхватът на ромските деца в детските градини. Проведени са обучения и за повишаване на квалификацията на учителите. Също така е подобрена и материално-техническата база. В интерес на проекта е осигурено и участие на родителите в обществените съвети, като са създадени и клубове по интереси и групи по СИП – Фолклор на етносите“, уточни Стоянова. Тя допълни също, че от учебната 2016/2017 година НУ ,,Михаил Куманов“ участва в проект на ,,Амалипе“- Велико Търново –„Всеки ученик може да бъде отличник“, който приключи през юни 2017 г. В Програмната система за ПДГ в НУ ,,Михаил Куманов“ са заложени 2 часа допълнително обучение по БЕЛ. Спечелен е и проект по ПУДООС – 2017 г.- облагородяване на дворното пространство на ДГ ,,Деница“. Осигурено е допълнително обучение по български език и други учебни предмети за неграмотни и малограмотни възрастни в ОУ ,,Любен Каравелов“. По проект „Нов шанс за успех“, в периода от 1 март 2017 г. до 30 юли 2017 г. в ОУ ,,Петко Р.Славейков“ е създадена една група за ограмотяване на възрастни. През учебната 2016/2017г. ученици от всички училища, са включени в проектите „Твоят час“ и „Шарени мъниста“.\r\nАлбена ЖИЛЕКОВА", "date": "2017.10.03", "title": "Пазарджик: Общо 730 деца и младежи от община Пещера са обхванати по проектите „Твоят час“ и „Шарени мъниста“"}
{"url": "http://www.focus-news.net/news/2017/10/03/2442529/srabskiyat-premier-aleksandar-vuchich-blagodaren-sam-na-priyatelite-si-boyko-mihay-i-aleksis-che-me-izslushaha-po-vaprosa-za-dvoyniya-standart-v-es-kam-sarbiya-i-ispaniya.html", "text": "ЕС прилага двойни стандарти за Каталуния и Косово. Това заяви пред журналисти президентът на Сърбия Александър Вучич след четиристранната среща, която се проведе в резиденция „Евксиноград“ край Варна, предаде репортер на Радио \"Фокус\" - Варна. „Благодарен съм на моите приятели, че днес ме изслушаха по един труден въпрос за гражданите в Сърбия - това е референдумът в Каталония и двойният стандарт на ЕС към Сърбия и Испания. Ние подкрепяме Испания, тя е наша приятелска държава. Европейската комисия реагира по различен начин и това беше насочено срещу моя народ и държава. Когато Косово получи независимост без дори да се проведе някакъв референдум, а Каталуния, която е изпълнила някаква форма, нищо подобно не може да получи. Понякога ние сърбите се питаме защо трябваше да ставаме жертва на двойния стандарт. Ние ще се борим за своята държава. Благодарен съм на своите приятели Бойко, Михай и Алексис, че ме изслушаха. Ние ще продължим трудните реформи“, каза още президентът на Сърбия Александър Вучич. \r\nПо думите му мира и стабилността на Балканите са най-важни. Президентът на Сърбия коментира, че страните работят по конкретни инфраструктурни проекти. „Разговаряхме за енергийната програма. За Сърбия е много важна вътрешната връзка с България. Сърбия се намира на пътя към Европа и аз съм благодарен на България, Румъния и Гърция, които ни дават голяма подкрепа по този път. Заедно можем да направим много за нашите граждани и за техния стандарт, за да имаме по-малко проблеми, отколкото имаме днес“, отбеляза президентът на Сърбия Александър Вучич. Той изрази надежда, че Белград ще бъде добър домакин на следващата среща. „Добре дошли сте всички в Белград и Сърбия“, завърши Александър Вучич. \r\nМарияна ВАЛЕНТИНОВА", "date": "2017.10.03", "title": "Сръбският премиер Александър Вучич: Благодарен съм на приятелите си Бойко, Михай и Алексис, че ме изслушаха по въпроса за двойния стандарт в ЕС към Сърбия и Испания"}
{"url": "http://www.focus-news.net/news/2017/10/03/2442530/deutsche-welle-prezidentat-na-germaniya-prizova-zhitelite-na-stranata-da-ne-gradyat-steni-v-saznanieto-si.html", "text": "Според германския президент Франк-Валтер Щайнмайер в страната са се появили нови, невидими стени, зад които се крие дълбоко недоверие по отношение на демокрацията и нейните представители, предаде  Deutsche Welle  в руската си редакция.\r\n„Въпреки, че голямата стена, разделяща Германия, да е изчезнала, резултатите от изборите показаха, че се появяват нови стени – по-малко видими, без бодлива тел. Това са стени, които стоят на пътя на нашето общо ние“, заяви Щайнмайер по време на честванията на 27-та годишнина от обединяването на Германия.\r\n„В този ден не трябва да се държим така, все едно нищо не се е случило“, посочи президентът и добави, че има и стени на отчуждение, разочарование и гняв, през които повече не минават аргументи. „Зад тези стени се скрива дълбоко недоверие по отношение на демокрацията и нейните представители“, смята той.  Виктор Турмаков", "date": "2017.10.03", "title": "Deutsche Welle: Президентът на Германия призова жителите на страната да не градят стени в съзнанието си"}
{"url": "http://www.focus-news.net/news/2017/10/03/2442531/vidin-kmetat-ognyan-tsenkov-podpisa-dogovor-za-realizatsiya-na-investitsionen-proekt-po-operativna-programa-regioni-v-rastezh-2014-2020-g.html", "text": "На 2 октомври в Министерство на регионалното развитие и благоустройството Огнян Ценков, кмет на Община Видин подписа договора за безвъзмездна финансова помощ по проект „Подобряване на състоянието на образователната инфраструктура в град Видин”, включващ две инвестиционни предложения, съобщиха от пресцентъра на Община Видин. Първото е „Основна реконструкция на сградата на Профилирана природоматематическа гимназия „Екзарх Антим I“- оформяне на околното пространство и нов физкултурен салон“ и второто – „Консервация, реставрация и експониране на сградата на Средно училище „Цар Симеон Велики“ – гр. Видин – оформяне на прилежащото околното пространство и пристройка и надстройка на физкултурен салон“. Проектът е на обща стойност 16 919 040,98 лв. и ще се реализира в рамките на процедура за безвъзмездна финансова помощ BG16RFOP001-1.010 – „Изпълнение на интегрирани планове за градско възстановяване и развитие 2014-2020-Видин“, приоритетна ос „Устойчиво и интегрирано градско развитие“, с бенефициент Община Видин. Предвидените средства за Профилирана природоматематическа гимназия „Екзарх Антим I“ са на стойност 6 533 827,42 лв., а за Средно училище „Цар Симеон Велики“ – 8 868 105,53 лв.\r\nПродължителността на проекта е 30 месеца, в който срок са включени изготвянето на документацията по тръжните процедури, предвидени в закона за обществените поръчки, както и всички строително-ремонтни дейности.\r\nС реализацията на проекта се очаква да се подобри състоянието на образователната инфраструктура, което ще доведе до създаване на нови съвременни условия за качествено образование.", "date": "2017.10.03", "title": "Видин: Кметът Огнян Ценков подписа договор за реализация на инвестиционен проект по Оперативна програма „Региони в растеж“ 2014 -2020 г."}
{"url": "http://www.focus-news.net/news/2017/10/03/2442532/el-pais-ispanskite-vlasti-shte-prispadnat-ot-zaplatata-na-obshtinskite-sluzhiteli-v-kataloniya-uchastvali-v-stachkata.html", "text": "Данъчната агенция на Испания съобщи, че ще ореже заплатите на общинските служители в Каталония, които са участвали на днешната обща стачка в областта, предаде  El Pais.\r\nТова също така ще се отнася и за служителите в централното и регионалното правителство, участващи в стачните действия.  Виктор Турмаков", "date": "2017.10.03", "title": "El Pais: Испанските власти ще приспаднат от заплатата на общинските служители в Каталония, участвали в стачката"}
{"url": "http://www.focus-news.net/news/2017/10/03/2442533/premierat-boyko-borisov-balkanite-mogat-da-badat-primer-v-evropa-ne-kato-myasto-za-voyni-i-ubiystva-a-za-mir-stabilnost-i-prosperitet.html", "text": "Балканите могат да бъдат пример в Европа не като място за войни и убийства, а за мир, стабилност и просперитет. Това заяви пред журналисти премиерът Бойко Борисов след четиристранната среща, в която участваха министър-председателите на Гърция и Румъния Алексис Ципрас и Михай Тудосе, както и президентът на Сърбия Александър Вучич, предаде репортер на Радио \"Фокус\" - Варна. Премиерът Борисов подчерта, че заедно с гръцкия си колега са приели българското председателство като общо. „Имаме редкия шанс, с Алексис Ципрас сме приели българското председателство като наше общо, защото е много важно България и Гърция да са мотори в един подобен процес. Имаме редкия шанс след нас да са Австрия и Румъния, които да направят всичко възможно за Дунавската и Черноморската стратегия. А Сърбия е и в едната посока като Балкани, и Дунавската стратегия – изключително важна държава. Не се учудвайте, че президентът Вучич беше на срещата и в Бургас с Виктор Орбан, и на тези срещи. Разбрали сме се, на Балканите всички сме равни, еднакво отговорни и с една идея - да развием така нашето отношение, че Балканите да станат пример в Европа не като място за войни и убийства, а за мир, стабилност, просперитет“, допълни Борисов. \r\nМарияна ВАЛЕНТИНОВА", "date": "2017.10.03", "title": "Премиерът Бойко Борисов: Балканите могат да бъдат пример в Европа не като място за войни и убийства, а за мир, стабилност и просперитет"}
{"url": "http://www.focus-news.net/news/2017/10/03/2442534/afp-kralyat-na-ispaniya-shte-se-obarne-kam-natsiyata-v-2100-mestno-vreme.html", "text": "Кралят на Испания Фелипе ще направи обръщение към нацията в 21:00 часа местно време (22:00 българско време), на фона на най-голямата политическа криза, сполитала държавата за последните десетилетия, предаде  AFP.\r\nОбръщението на краля ще се случи два дни след като регионалното правителство на Каталония проведе референдум за независимост, въпреки забраната на централните власти и полицейското насилие, съпътствало гласуването.  Виктор Турмаков", "date": "2017.10.03", "title": "AFP: Кралят на Испания ще се обърне към нацията в  21:00 местно време"}
{"url": "http://www.focus-news.net/news/2017/10/03/2442535/smolyan-v-ramkite-na-mesets-tri-napadeniya-ot-mechki-sa-izvarsheni-nad-zhivotni-i-pcheli-v-rayona-na-davidkovo.html", "text": "В рамките на месец три нападения от мечки са извършени над животни и пчели в района на Давидково, а общо седем мечки са засечени на ловните камери. Това каза за Радио „Фокус” – Смолян Александър Милев – ветеринарен лекар и председател на ловната дружинка в село Петково. Жертви на мечка са станали три овце, разбити са и три пчелни кошера. По думите му има вероятност тези нападения да са извършени от една и съща мечка, защото са в един район. Милев обясни, че от страна на село Катраница е забелязана мечка с две малки мечета, от другия край на ловния район пък също е засечена мечка с две мечета, които обаче са вече доста големи и за тях се знае още от миналата година. На камерата се вижда и един голям мечок, който миналата година е излязъл пред ловец и заплашително изревал срещу него. „Това през лятото сме го видели на камерите, затова казваме, че мечките са седем. Тяхното наличие плаши прасетата в района и това е една от причините да ги прогонват. Може би затова и ловните ни групи в Малка Арда и Катраница не откриха нищо в първия ловен излет за диви прасета при откриването на лова в неделя, на 1 октомври”, каза Милев.\r\nДаниела БОЙКОВА", "date": "2017.10.03", "title": "Смолян: В рамките на месец три нападения от мечки са извършени над животни и пчели в района на Давидково"}
{"url": "http://www.focus-news.net/news/2017/10/03/2442536/kam-narodnoto-sabranie-shte-zaraboti-konsultativen-savet-po-zakonodatelstvoto-obzor.html", "text": "Към Народното събрание ще заработи Консултативен съвет по законодателството. Предлага се Съветът да включва 22 членове и да бъде оглавен от проф. Огнян Герджиков. Идеята за консултативния съвет бе представен от председателя на НС Димитър Главчев и от бъдещия му председател проф. Огнян Герджков. Димитър Главчев заяви, че това ще бъде консултативен орган, който ще подпомага работата на НС. По думите му идеята е той да има препоръчителен характер. „Ще започва действието си след първо гласуване на законопроектите по инициатива на председателя или по инициатива на председател на водеща комисия по законопроекта“, каза Главчев.  Проф. Огнян Герджиков от своя страна благодари за поканата и подчерта, че Съветът ще бъде съставен от изтъкнати юристи предимно от академичната общност на Софийския университет. Сред имената, потвърдили участие в Съвета са: проф. Анелия Мингова, проф. Валери Димитров, адвокат Даниела Доковска, проф. Ангел Калайджиев, Екатерина Матеева,проф. Сашо Пенов и други.\r\nДеница КИТАНОВА", "date": "2017.10.03", "title": "Към Народното събрание ще заработи Консултативен съвет по законодателството (ОБЗОР)"}
{"url": "http://www.focus-news.net/news/2017/10/03/2442537/reuters-vodesht-general-ot-armiyata-na-sasht-obvini-glavnata-razuznavatelna-organizatsiya-na-pakistan-vav-vrazki-s-teroristichni-grupi.html", "text": "Генералът от корпуса на морската пехота на САЩ Джоузеф Дънфорд, председател на съвета на началник щабовете на страната съобщи, че смята, че основната пакистанска разузнавателна служба – Директоратът за междуслужбено разузнаване има връзки с терористични организации, предаде  Reuters.\r\n„Ясно ми е, че Директоратът има връзки с терористични организации“, заяви ген. Дънфорд по време на изслушване пред Сената. Той посочи раздразнението си, че Пакистан няма желание да действа срещу ислямистките организации като Талибаните в Афганистан и мрежата „Хакани“. Виктор Турмаков", "date": "2017.10.03", "title": "Reuters: Водещ генерал от армията на САЩ обвини главната разузнавателна организация на Пакистан във връзки с терористични групи"}
{"url": "http://www.focus-news.net/news/2017/10/03/2442553/pazardzhik-tsentarat-za-obshtestvena-podkrepya-zora-v-panagyurishte-se-vklyuchva-prez-oktomvri-v-razlichni-kampanii.html", "text": "Центърът за обществена подкрепя „Зора“ в Панагюрище се включва в различни кампании, каза за Радио „Фокус“ – Пазарджик директорът на Центъра Красимира Русинова. Тя обясни, че през месец октомври имат съвместна кампания с Дирекция „Социално подпомагане“ по приемна грижа. „Другите кампании, които правим са тематични. Включваме се в различни мероприятия. През октомври ще се включим също в инициативата на Българска асоциация „Осиновени и осиновители“ за разясняване процеса на осиновяване. В общността работим тематично, зависи каква тема сме избрали за годината“, коментира Русинова. Тя допълни, че диапазонът на предлаганите услуги от Центъра е широк. Освен това има доста добре развита мобилна социална услуга, която се предоставя по местоживеене на потребителите.\r\nВаня НИКОЛОВА", "date": "2017.10.03", "title": "Пазарджик: Центърът за обществена подкрепя „Зора“ в Панагюрище се включва през октомври в различни кампании"}
{"url": "http://www.focus-news.net/news/2017/10/03/2442554/boris-dzhonsan-pregovorite-za-brekzit-varvyat-dobre.html", "text": "Външният министър на Великобритания Борис Джонсън заяви, че преговорите за излизането на страната от ЕС вървят добре, но и че има твърде много мрачност, прикачена към Брекзит, предаде Reuters.\r\n„По време на годишната конференция на Консервативната партия Джонсън заяви, че макар и че ще бъде необходимо определено време за договаряне на търговски споразумения с другите държави, ще има „камари от тях“ преди следващите парламентарни избори във Великобритания през 2022 г.\r\nДжонсън заяви, че Великобритания би желала да прави определени неща различно от ЕС, като тези свързани с обмена на данни и биотехнологиите.  Виктор Турмаков", "date": "2017.10.03", "title": "Борис Джонсън: Преговорите за Брекзит вървят добре"}
{"url": "http://www.focus-news.net/news/2017/10/03/2442555/noviyat-sastav-na-vss-ofitsialno-vstapi-v-dlazhnost-za-negov-predstavlyavasht-be-izbran-boyan-magdalinchev-obzor.html", "text": "На официална церемония в Съдебната палата новите 22 членове на VIII състав на Висшия съдебен съвет официално встъпиха в длъжност. На церемонията присъстваха правосъдният министър Цецка Цачева, която ще председателства заседанията на Съвета, зам.-председателят на парламента Явор Нотев, председателят на Комисията по правни въпроси Данаил Кирилов, народни представители, дипломати и магистрати. Присъстваха и тримата членове, влизащи в състав на ВСС по право – главният прокурор Сотир Цацаров, председателят на ВКС Лозан Панов и председателят на ВАС Георги Колев. От името на президента Румен Радев, който също бе сред поканените на церемонията, но не присъстваше, бе прочетен поздравителен адрес, с който той отправи пожелания за продуктивна работа на новия ВСС. \r\nПред събралите се гости на церемонията правосъдният министър Цецка Цачева заяви, че очакванията на хората към работата на новия ВСС са свързани с повече почтеност, справедливост и безпристрастност, които следва да бъдат оправдани. Тя подчерта, че историята на институцията е неразривно свързана с провежданата реформа в съдебната система, която определя и нелекия път на този сравнително нов орган, създаден с Конституцията от 1991 г. Цачева припомни, че действията в областта на съдебната реформа през последните години са съобразени с международните стандарти в областта на независимостта и ефективността на съдебната власт. Тя изрази надежда всеки съдия, прокурор и следовател да се чувства представен в този Висш съдебен съвет, избран за първи път по нови правила - при спазване на принципа „Един магистрат – един глас” за членовете от професионалната и квалифицирано мнозинство за избор на членове от професионалната квота. \r\nВ поздравителния си адрес на президентът Румен Радев пожела на новите членове на ВСС да бъдат активни участници в непрекъснатия процес на отстояване на независимостта на съдебната власт и достойнството на всеки един магистрат. Според държавния глава с последните промени на Конституцията Съвета черпи нова легитимност, която произлиза от новия си начин на съставяне – с пряк избор от всички съдии, прокурори и следователи и с квалифицирано мнозинство от народните представители. „Много важно е съветът да съумее да запази тази легитимност и доверието, с което тя е съпроводена”, се казва още в поздравителния адрес. В него държавният глава обръща внимание и на факта, че от новия състав на ВСС всички очакват издигане и насърчаване на подготвени магистрати, с високи морални качества.\r\nНовият състав на кадровия орган на съдебната система бе приветстван от още зам.-председателя на Народното събрание Явор Нотев. В словото си той заяви, че обществото очаква решение на своите проблеми и е „обърнало взор към съдебната система“. Той пожела на новите членове на Съвета да се ръководят изцяло от принципите на правото в своята работа, както и да не допускат политическо или икономическо влияние в нея.\r\nПредставляващият предходния състав на ВСС Димитър Узунов апелира към новият състав на Съвета да продължите утвърждаването на европейските стандарти в правораздаването и подчерта, че една от основните задачи пред него остава реформата на Съдебната карта, въвеждането на електронното правосъдие и отстояването на независимостта на магистратите. \r\nПред журналисти след церемонията бяха направени и първите коментари от встъпилите в длъжност членове на ВСС. „Започваме нещо, което дай Боже да е по-успешно и да има повече разбирателства”, заяви след встъпването в длъжност Севдалин Мавров – член на Съдийската колегия от професионалната квота. На въпрос от кого зависи да има повече разбирателство в работата на новия състав на Съвета, той отговори: „Първо – от нас. Второ – зависи и от това да приказваме по-малко, а да вършим повече”. Той обърна внимание и на предстоящата процедура по избор на председател на ВАС. „Според мен би трябвал да започне отначало, само че нека да изчакаме, защото трябва да мине през всички етапи една процедура, за да се завърши от конкретен орган”, подчерта Мавров. \r\nТезата, че процедурата трябва да започне отначало застъпи и друг член на съдийската колегия от професионалната квота – Цветинка Пашкунова. „Така мисля, защото е много трудно да гласуваме в нов състав, без да сме изслушали кандидатите. Просто да повторим, по предложението, едно повторно гласуване ми се струва, че няма да е достатъчно обективно”, заяви Пашкунова. Боян Магдалинчев от парламентарната квота пожела на новия състав на Съвета да работи спокойно и без конфронтация, защото според него интересът на гражданите и магистратите го налагат. \r\nПо-късно Пленумът на ВСС проведе първото си заседание, което започна с водосвет отслужен от Негово Високо Преподобие архимандрит Василий, протосингел на Софийската епархия. На него членовете определиха с 13 гласа „за“ Боян Магдалинчев за представляващ Висшия съдебен съвет. Другият номиниран кандидат Цветинка Пашкунова получи 9 гласа „за“, а трима от членове на Съвета гласуваха „против“ предложените номинации.\r\nБоян Магдалинчев -  член на Съдийската колегия от парламентарната квота, бе номиниран от председателя на Върховния административен съд Георги Колев, който се позова на неговия професионален опит като съдия, заместник – председател на ВАС, член на предходен състав на ВСС, на организационните му умения и авторитет в професионалните среди.\r\nИван ЛАЗАРОВ", "date": "2017.10.03", "title": "Новият състав на ВСС официално встъпи в длъжност, за негов представляващ бе избран Боян Магдалинчев (ОБЗОР)"}
{"url": "http://www.focus-news.net/news/2017/10/03/2442556/fox-news-balgariya-i-rumaniya-shte-otkriyat-nov-granichen-punkt.html", "text": "Министър-председателите на Румъния и на България Михай Тудосе и Бойко Борисов са открили нов гранично-пропускателен пункт между своите страни, които искат да се присъединят към Шенгенската зона, предаде  Fox News.\r\nМинистър-председателите присъстваха на официална церемония за откриването на пункта Липница – Кайнарджа, който свързва Югоизточна Румъния със североизточна България.\r\nРумъния и България трябва да демонстрират, че техните граници са сигурни, за да се присъединят към Шенген. Според официално заявление на румънската гранична служба ГКПП-то съответства на стандартите за сигурност.\r\nГраничният пункт ще струва шест милиона евро и ще облекчи международния трафик. Той ще бъде отворен от осем часа сутринта до осем часа вечерта.  Виктор Турмаков", "date": "2017.10.03", "title": "Fox News: България и Румъния ще открият нов граничен пункт"}
{"url": "http://www.focus-news.net/news/2017/10/03/2442557/parvi-urok-provedoha-sluzhiteli-na-rayonnoto-politseysko-upravlenie-v-pavlikeni-v-tsentara-za-preventsiya-i-sport-v-grada.html", "text": "Служители от полицейското управление в Павликени проведоха първия урок в Центъра за превенция и спорт в града. Той бе изнесен пред деца от ОУ „Бачо Киро“ – град Бяла Черква. Това съобщиха от пресцентъра на Областна дирекция на МВР – Велико Търново. Малчуганите бяха разделени в две групи. Полицейските служители ги запознаха със структурата на Областната дирекция във В. Търново и Районното управление в Павликени, с работата на полицейските служители и тяхното отличително облекло, както и с помощните средства, които използват в ежедневието си. В урока беше засегната и темата с подаването на сигнали на тел. 112. Униформените обясниха, в кои случаи трябва да се използва единния телефонен номер за спешни случаи и каква информация да се подава, за да се реагира максимално бързо.\r\nЦентърът беше открит официално на 1 септември по инициатива на Община Павликени, Областна дирекция на МВР – В. Търново, РУ – Павликени, РД „ПБЗН“ – В. Търново, Сдружението на кметовете в община Павликени и Дарителско сдружение „Св. Иван Рилски“ . Той е вторият в област В. Търново. Първият беше открит в с. Балван през декември миналата година.", "date": "2017.10.03", "title": "Първи урок проведоха служители на Районното полицейско управление в Павликени в Центъра за превенция и спорт в града"}
{"url": "http://www.focus-news.net/news/2017/10/03/2442558/reuters-ministar-predsedatelite-na-balgariya-gartsiya-i-rumaniya-podkrepiha-chlenstvoto-na-sarbiya-v-es.html", "text": "Министър-председателите на България, Гърция и Румъния Бойко Борисов, Алексис Ципрас и Михай Тудосе дадоха подкрепата си на своя балкански съсед Сърбия за присъединяването ѝ към ЕС, посочвайки, че интеграцията на Западните Балкани ще гарантира регионалния мир и стабилност, предаде  Reuters.\r\n„Всички ние знаем, че естественото място на Сърбия е в Европейския съюз“, заяви Борисов след четиристранната среща на високо равнище в черноморския град Варна със своите колеги от Румъния и Гърция и с президента на Сърбия Александър Вучич. Борисов добави, че трите страни членки на ЕС ще работят заедно, за да укрепят мира и стабилността на Балканите и на Европа като цяло. \r\nБългария ще поеме ротационното шестмесечно председателство на ЕС от януари 2018 г., докато Румъния ще го поеме през 2019 г.  Виктор Турмаков", "date": "2017.10.03", "title": "Reuters: Министър-председателите на България, Гърция и Румъния подкрепиха членството на Сърбия в ЕС"}
{"url": "http://www.focus-news.net/news/2017/10/03/2442559/kyustendil-hudozhestven-ekoplener-na-otkrito-se-podgotvya-v-profesionalnata-gimnaziya-po-ikonomika-i-menidzhmant.html", "text": "Художествен екопленер на открито се подготвя в Професионалната гимназия по икономика и мениджмънт в Кюстендил. Това съобщи за Радио „Фокус” – Кюстендил Таня Динева, директор на учебното заведение. По думите й възпитаниците на гимназията ще участват в дейностите, заложени по изпълнявания проект „Обичам природата и аз участвам”, финансиран, чрез националната кампания на Министерство на околната среда и водите. Пленерът е с името „Природа без граници” и ще се проведе на открито – в двора на учебното заведение. Самият проект е за създаване на класна стая на открито и кът с експонати на природни и културни забележителности. В екопленера са поканени да участват и възпитаници на основните училища в Кюстендил.\r\nВенцеслав ИЛЧЕВ", "date": "2017.10.03", "title": "Кюстендил: Художествен екопленер на открито се подготвя в Професионалната гимназия по икономика и мениджмънт"}
{"url": "http://www.focus-news.net/news/2017/10/03/2442560/sliven-zapochna-noviyat-tvorcheski-sezon-v-regionalna-biblioteka-sava-dobroplodni.html", "text": "С две премиери на нови книги стартира новият творчески сезон в Регионална библиотека „Сава Доброплодни“ – Сливен: на романа „Чамкория“ на писателя Милен Русков и на стихосбирката „Небесна вода“ на поетесата Виолета Калайджиева. Това съобщиха от културната институция в Сливен. Представена бе книгата „Чамкория”, на нашумелия с романа си „Възвишение” писател Милен Русков. Събитието събра в библиотеката много почитатели на творчеството на Русков. В разговор с публиката писателят каза: “Исках да направя мащабно платно, панорама на времето. Това е най-панорамната моя книга, с много персонажи, образи, богата картина.“ За процеса на писане на романа Русков обясни: „При мен писането е като навлизането в къртичина: колкото по-дълбоко навлизаш, толкова повече неща изскачат. Неочаквани подробности, обстоятелства. Аз например съм сравнявал по стари снимки цялата улица „Мария Луиза“ от „Света Неделя“ до Лъвов мост, какво има адрес по адрес. Писането за мен е опознаване на друг свят, който се разкрива пред очите ти като непознат континент.“ Освен за книгата, Милен Русков говори и за игралния филм „Възвишение“, по неговия роман, който предстои да излезе по кината през следващия месец. В продължилата близо два часа среща авторът отговори и на много въпроси на публиката свързани с творческия процес по създаване на книгите му, изборът на теми и идеи, както и за основните правила, според него, за създаване на качествена книгата. Премиерата на стихосбирката „Небесна вода“ на поетесата Виолета Калайджиева се състоя на 2 октомври 2017г. Залата едва побра всички гости – близки, колеги приятели, почитатели на нейната поезия. Литературната вечер беше открита с рецитал по стихове на поетесата в изпълнение на актрисите Мария Джойкева и Никол Николова от ДКТ-Сливен. В рецитала със свои виртуозни изпълнения се включи и цигуларката Благовеста Кирилова. Новата, четвърта по ред стихосбирка на поетесата бе представена от литературния критик Димитър Бечев. След словото на Димитър Бечев, Виолета Калайджиева прочете стихове от последната си стихосбирка, разказа за първите си поетични опити, за любимите си теми и образи, за творческия процес, за поетите допринесли най-много за нейното творческо израстване. Последваха изказвания на Деньо Денев – редактор на поетесата, на Кети Бозукова, на Димитринка Петкова-зам.областен управител, на художничката Елена Терзиева, на нейни колеги и приятели. В края на вечерта Виолета Калайджиева благодари на гостите, уважили събитието и на организаторите на срещата – РБ “Сава Доброплодни“, за подкрепата и отношението към нейното творчество. В централното фоайе на библиотеката бе уредена и първа самостоятелна изложба на дъщерята на поетесата, Александра, която е и илюстратор на стихосбирката „Небесна вода“.", "date": "2017.10.03", "title": "Сливен: Започна новият творчески сезон в регионална библиотека „Сава Доброплодни”"}
{"url": "http://www.focus-news.net/news/2017/10/03/2442561/standard-makedoniya-sarbiya-poluchi-podkrepata-na-balkanite-za-chlenstvo-v-es.html", "text": "Сърбия получи подкрепата на Балканите за членство в ЕС. Това стана ясно днес след срещата в Евксиноград, инициирана от министър-председателя на България Бойко Борисов. На нея присъстваха премиерите на Румъния и Гърция - Михай Тудосе и Алексис Ципрас, както и президентът на Сърбия Александър Вучич, предаде македонската медия \"Стандард\".\r\nОсновната тема на срещата бе отправянето на послание за стабилност и мир на Балканите. За да илюстрира колко е важно това, Борисов даде примери с трагедията, която се случи на 2 октомври в Лас Вегас и напрежението в Каталония.\r\nБорисов съобщи, че вече се работи за членството на Сърбия в ЕС. Неговите колеги също потвърдиха, че подкрепят тази идея, така че следващата среща на този квартет вероятно ще се случи в Сърбия.\r\n\"Ние искаме да излъчваме от Балканите мир, стабилност, просперитет и разбира се всичко това е в името на хората за тяхното спокойствие, просперитет, увеличаването на доходите, развитието на бизнеса, туризма и разбира се нашите съвместни проекти. На Балканите сме се разбрали да няма големи, всички сме равни, еднакво отговорни и с една единствена идея - да развиваме така нашите отношения, Балканите да станат пример в Европа не като място за войни и убийства, а на мир, стабилност, просперитет\", добави българският министър-председател.\r\nПо думите на сръбския президент, мирът и стабилността на Балканите са най-важни. Вучич коментира, че страните работят на конкретни инфраструктурни проекти.\r\n\"Разговаряхме за енергийната програма. За Сърбия е много важна вътрешната връзка с България. Сърбия е на път към Европа и аз съм благодарен на България, Румъния и Гърция, които ни дават голяма подкрепа по този път. Заедно можем да направим много за нашите граждани и техния стандарт, за да имаме по-малко проблеми, отколкото имаме днес \", заяви сръбският президент Александър Вучич. Той изрази надежда, че Белград ще бъде добър домакин на следващата среща.\r\n\"Сърбия заслужава да влезе бързо към ЕС\", заяви гръцкият министър-председател Алексис Ципрас на срещата. Той добави, че Балканите са  много важен европейски регион, който в миналото е създавал тревожност и конфронтации, но където може да се роди сътрудничество.\r\n\"Четирите страни могат да увеличат силата, която всеки от нас има в общата цел. Сърбия заслужава да влезе бързо в ЕС. Следващото председателство на ЕС - българското - да бъде по същество едно балканско председателство \", смята Ципрас. Виктор Турмаков", "date": "2017.10.03", "title": "\"Стандард\" (Македония): Сърбия получи подкрепата на Балканите за членство в ЕС"}
{"url": "http://www.focus-news.net/news/2017/10/03/2442562/pazardzhik-zhenski-naroden-kostyum-ot-selo-fotinovo-e-eksponat-na-mesets-oktomvri-na-istoricheskiya-muzey-v-batak.html", "text": "Женски народен костюм от село Фотиново е експонат на месец октомври на Историческия музей в Батак, съобщиха от музея. Българското християнско население на с. Фотиново, което е част от община Батак, е преселено от Широка лъка и селата край нея в началото на ХХ век. С тях идва и фотенската, така наречена родопска носия. Женският народен костюм спада към сукманената носия и се състои от:\r\n-\tРиза – от бяло памучно или ленено платно, с туникообразна кройка и кръгъл отвор за главата. Украсена е с богата дантела на ръкавите и долната част.\r\n-\tВолненик (сукман) - от тепан тъмносин вълнен плат с дълги ръкави. На пазвата има разрез с дълбока елипсовидна форма обточен с червен гайтан. По полите украса от извезани със сърма орнаменти и широка ивица от червен гайтан. \r\n-\tКлашник - връхна дреха изработена от същия плат като сукмана. С дълги ръкави, къса до кръста и отворена отпред. Украсен със сърма или червен гайтан и обточен с гарнитура от кожи.\r\n-\tПояс - вълнен тъмночервен с отвесни черни ивици. Той е постоянна част от носията. \r\n-\tМиндил (престилка)-едноплата, вълнена. Декорация от пресичащи се ивици в зелен, червен и оранжев цвят, образуващи квадрати. Плетени връзки от сини и бели памучни конци. \r\n-\tНагръдник (пазухи) - памучен плат, върху който е пришита дантела. Нагръдникът прикрива частта от ризата, оставена открита от разреза на вълненика.\r\n-\tКърпичка - прегъва се по диагонал и се носи затъкнат в пояса. \r\n-\tТестемел (кърпа за глава) - от памучен кенарен плат, в краищата надлъжно и напречно ивици в червен, черен и жълт цвят. От два съшити с жълти, розови, зелени и сини конци. Пришита дантела от триъгълници изплетени от зелени, оранжеви, сини и розови конци и пискюли от червени, зелени, бели, розови и сини памучни конци. Кърпата за глава се носи с прегъвката по диагонал, силно пристегната над челото и с краища събрани над тила и спуснати свободно по гърба.\r\n-\tЧорапи - бели, украсени с цветни орнаменти в областта не глезените. \r\n-\tТерлици - богато украсени с гайтан и сърма, изработени от вълнено платно. \r\n-\tЦървули – изработени от кожа. \r\nКостюмът показан в експозицията на Исторически музей- Батак е правен през 1932 г. за Зоя Атанасова Михова, родена през 1906 г. в с. Върбово край Широка лъка и живяла в с. Фотиново.", "date": "2017.10.03", "title": "Пазарджик: Женски народен костюм от село Фотиново е експонат на месец октомври на Историческия музей в Батак"}
{"url": "http://www.focus-news.net/news/2017/10/03/2442563/diario-informacionispaniya-sblasak-mezhdu-mladezhi-noseshti-ispanski-i-katalonskiya-znamena-v-barselona.html", "text": "Две групи младежи, едната развяваща испански флагове, а другата носеща каталонски знамена, са се сблъскали във вторник в Барселона, предава Diario Informacion. Сбиването е станало в ранния следобед, съобщава още агенцията. До момента не се съобщава за ранени или арестувани. Полицай, намиращ се в района, се е опитал да разтърве двете групи, но без успех. Местната полиция е започнала разследване.  Цанко Цолов", "date": "2017.10.03", "title": "“Diario Informacion”(Испания): Сблъсък между младежи, носещи испански и каталонския знамена в Барселона"}
{"url": "http://www.focus-news.net/news/2017/10/03/2442564/ispanskiyat-kral-katalonskiyat-referendum-e-nezakonen-i-nedemokratichen.html", "text": "Кралят на Испания Фелипе VI заяви по време на обръщение към страната във вторник, че референдумът за независимост, проведен в Каталония е „нелегален“ и „недемократичен“, пише местното издание  El Pais. Според него, Испания трябва да защити „конституционалния ред“ в региона. Кралят заяви още, че е наясно със съществуването на „голямо безпокойство в Каталония относно действията на властите. Заявявам на тези хора, че те не са сами“, визирайки желанието на местното правителство да обяви независимост на областта.  Цанко Цолов", "date": "2017.10.03", "title": "Испанският крал: Каталонският референдум е незаконен и недемократичен"}
{"url": "http://www.focus-news.net/news/2017/10/03/2442565/felipe-vi-katalonskiyat-referendum-mozhe-da-izlozhi-na-risk-ikonomicheskata-i-sotsialna-stabilnost-na-regiona.html", "text": "Испанският крал Фелипе VI заяви във вторник, по време на обръщение към страната, че каталонският референдум е „безотговорно поведение, което може да изложи на риск икономическата и социална стабилност на Каталония и Испания“, предава AFP. \r\nПо време на обръщението си, кралят застана зад действията на испанското правителство по отношение на Каталония, като заяви още, че Мадрид трябва да защити „конституционния ред“ в автономната област. \r\nАгенция „Фокус“ припомня, че по-рано във вторник, кралят заяви, че ще направи обръщение към страната, което бе излъчено по местна телевизия в 21:00 часа местно време.  Цанко Цолов", "date": "2017.10.03", "title": "Фелипе VI: Каталонският референдум може да изложи на риск икономическата и социална стабилност на региона"}
{"url": "http://www.focus-news.net/news/2017/10/03/2442566/afp-pone-700-000-dushi-protestirat-sreshtu-politseyskoto-nasilie-v-barselona.html", "text": "Поне 700 хил. души са се включили в протеста, организиран във вторник в Барселона, предава AFP, като се позовава на данни от полицейските органи на автономната област. Демонстрацията бе организирана, след като близо 900 души бяха ранени по време не сблъсъци между правителствената полиция и местни жители, подкрепящи обявения за незаконен референдум за независимост на Каталония. Протестиращите искат Европейския съюз да се намеси като посредник в засилващия се конфликт между местни власти и правителството в Мадрид.  Цанко Цолов", "date": "2017.10.03", "title": "AFP: Поне 700 000 души протестират срещу полицейското насилие в Барселона"}
{"url": "http://www.focus-news.net/news/2017/10/03/2442567/havana-izgonvaneto-na-kubinskite-diplomati-ot-teritoriyata-na-sasht-e-neopravdano.html", "text": "Правителството в Хавана определи изгонването на 15-те кубински дипломати от територията на САЩ като „неоправдано“, “неоснователно“ и „неприемливо“, предава AFP. Агенцията припомня, че от Вашингтон изгониха 15 кубински дипломатически представители, след като обвиниха правителство в Хавана, че не е успяло да осигури защита за американски дипломати, които по-рано пострадаха по време на „звукова атака“ в страната.  Цанко Цолов", "date": "2017.10.03", "title": "Хавана: Изгонването на кубинските дипломати от територията на САЩ е „неоправдано“"}
{"url": "http://www.focus-news.net/news/2017/10/03/2442568/la-vanguardia-madrid-nyama-da-prilozhi-chlen-155-ot-konstitutsiyata-spryamo-kataloniya.html", "text": "Правителството в Мадрид няма да приложи чл. 155 от Конституцията спрямо Каталония, тъй като управляващата Народна партия няма достатъчно подкрепа. Това е заявил говорителят на партията Рафаел Ернандо във вторник, пише изданието La Vanguardia. Според него, макар управляващите да разполагат с нужното мнозинство в Парламента, за да прокарат подобно решение, липсва подкрепата на опозицията. Ернандо добави, че прилагането на чл. 155, който би лишил Каталония от автономния ѝ статут и позволил на Мадрид да наложи пряк контрол над областта, крие рискове, затова Народната партия иска да си осигури подкрепата и на останалите партии в Народното събрание.  \r\nАгенция „Фокус“ припомня, че в понеделник премиерът Мариано Рахой проведе среща с лидерите на някои опозиционни партии по повод каталонския вот.  Цанко Цолов", "date": "2017.10.03", "title": "La Vanguardia: Мадрид няма да приложи член 155 от Конституцията спрямо Каталония"}
{"url": "http://www.focus-news.net/news/2017/10/03/2442569/severna-koreya-sasht-iskat-da-unishtozhat-savremennata-tsivilizatsiya.html", "text": "Представителят на Северна Корея в ООН обяви във вторник, че според Пхенян, САЩ искат да „унищожат съвременната цивилизация“, предава AFP. Според изявлението, „САЩ се придържат към безпрецедентни ядрени заплахи и изнудване, икономически санкции и блокада, за да ни отнемат правото на съществуване и развитие“. Изказването е направено във връзка с последните санкции, които ООН наложи над Пхенян по инициатива на САЩ.  \r\nСпоред Северна Корея, \"САЩ се опитват да унищожат съвременната цивилизация и върнат света към средновековните времена\". Цанко Цолов", "date": "2017.10.03", "title": "Северна Корея: САЩ искат да „унищожат съвременната цивилизация“"}
