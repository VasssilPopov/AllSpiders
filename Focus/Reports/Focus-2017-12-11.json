{"url": "http://www.focus-news.net/news/2017/12/11/2466306/sport-zhirona-pobedi-espanyol-s-10-v-mach-ot-ispanskoto-parvenstvo.html", "text": "Жирона победи като гост Еспаньол с 1:0 в мач от  15-ти кръг на испанската Ла Лига.\r\nЕдинствено попадение на „РСДЕ Стейдиъм“ отбеляза Давид Тимор в 45-та минута.\r\nВ момента в класирането Жирона е на девето място с 20 точки, докато Еспаньол на 14-то с 16. Начело в класирането е Барселона с 39. Виктор Турмаков", "date": "2017.12.11", "title": "Спорт: Жирона победи Еспаньол с 1:0 в мач от испанското първенство"}
{"url": "http://www.focus-news.net/news/2017/12/11/2466273/mariana-miltenova-natsionalen-sayuz-na-gradinarite-visokoto-dds-ot-20-e-prichinata-za-nereglamentiraniya-vnos-na-plodove-i-zelenchutsi.html", "text": "Има и нерегламентиран внос, който преминава през границата ни, а високото ДДС от 20% буквално е причината за този внос. Ако не беше този висок % ДДС нямаше да има такъв голям интерес да се вкарва нерегламентирана продукция, на която не се начислява ДДС. Това каза в интервю за Агенция „Фокус“ Мариана Милтенова, председател на УС на Национален съюз на градинарите. „Нашите продукти стават неконкурентноспособни от тези, които влизат по тези канали. Супермаркетните вериги естествено предпочитат да работят с големи доставчици, които внасят продукцията от ЕС. Тази продукция също пристига без ДДС“, посочи тя. „Промяната в политиката може да доведе до това децата ни и възрастните хора да консумират хубава, здравословна българска продукция. Да не се купуват вносните продукти, които не се знае с какво са обработени. Те пътуват хиляди километри, създават се допълнително парникови газове“, обясни Мариана Милтенова. „Препаратите, с които се третират са различни. Наскоро колеги ми казваха, че имало препарати, които не били толкова опасни. Така или иначе вносните плодове и зеленчуци се обработват и третират, за да удължи срокът им на трайност“, поясни тя. „Някои от тях се берат напълно зелени, като доматите напр. Докато дойдат се пакетират и охлаждат, за да зреят. Разбирате каква е разликата в зреенето, в постигането на пълна зрялост под слънцето на полето и зреенето в камиона“, посочи Мариана Милтенова. „Както и да се коментират нещата, те не са в полза на качеството, хранителната стойност и запазването на витаминния състав на продуктите, които идват от 3-4 хил. км, за сметка на тези, които пътуват 100-200 км тук“, каза още тя.\r\nБиляна ИВАНОВА", "date": "2017.12.11", "title": "Мариана Милтенова, Национален съюз на градинарите: Високото ДДС от 20% е причината за нерегламентирания внос на плодове и зеленчуци"}
{"url": "http://www.focus-news.net/news/2017/12/11/2466274/tass-palestinski-radikali-ot-ivitsata-gaza-izstrelyaha-raketa-po-izrael.html", "text": "Палестински радикали от Ивицата Газа изстреляха в понеделник най-малко една ракета по Израел. Това пише в постъпило в представителството на ТАСС комюнике от пресслужбата на израелската армия.\r\n„Малко по-рано, от Ивицата Газа бяха изстреляни ракети по Израел. Няма потвърждение за щети от снарядите“, отбелязва се в документа.\r\nПревод и редакция:", "date": "2017.12.11", "title": "ТАСС: Палестински радикали от Ивицата Газа изстреляха ракета по Израел"}
{"url": "http://www.focus-news.net/news/2017/12/11/2466275/sliven-1253-mln-leva-sa-specheleni-v-oblastta-po-evroproekti-prez-parviya-programen-period.html", "text": "125,3 млн. лева  са спечелени в Сливенска област по европроекти през първия програмен период, съобщиха от Областния информационен център. 104 млн. лева от тази сума е получената безвъзмездна финансова помощ. През първия програмен период от 2007 до 2013 година в Сливенска област са сключени 131 договора за европроекти. През втория програмен период от 2014 до 2020 г. до момента са сключени 62 договора за 84,5 млн. лева, като безвъзмездната финансова помощ по тях възлиза на близо 70 млн. лева. Бенефициенти по договорите са фирми, общини, областната болница, неправителствени организации, училища.\r\nСедем събития, посветени на юбилейната 10-годишнина от членството на България в Европейския съюз и предстоящото Българско председателство на Съвета на Европа, се проведоха в Сливенска област. Дискусионните форуми бяха организирани по инициатива на областния управител Чавдар Божурски и се състояха от края на октомври до средата на ноември. На три от дискусиите бяха домакини общинските администрации в Нова Загора, Котел и Твърдица. Четири срещи бяха проведени съвместно с читалищата в кв. „Даме Груев“ в Сливен, гр. Шивачево, с. Съдиево и с. Ябланово.  Съорганизатор на всички събития бе Областният информационен център в Сливен.\r\nБългарското председателство ще обхване 181 дни в периода януари-юни 2018 година и ще премине под мотото „Съединението прави силата“. През този период страната ни ще отправи три основни послания: консенсус – с фокус върху сигурността и миграцията; конкурентноспособност – с фокус върху малките и средни предприятия; кохезия – с фокус върху новата многогодишна финансова рамка.", "date": "2017.12.11", "title": "Сливен: 125,3 млн. лева  са спечелени в областта по европроекти през първия програмен период"}
{"url": "http://www.focus-news.net/news/2017/12/11/2466276/alsat-mmakedoniya-es-iska-smyana-na-korumpiranite-funktsioneri-v-kosovo.html", "text": "Ръководителят на офиса на Европейския съюз в Косово Наталия Апостолова заяви, че ще поиска ускоряване на процеса на отстраняване на косовски длъжностни лица, които са нарушили закона, за да може \"да се действа срещу тях\", предава македонската албаноезична телевизия „Алсат-М“.\r\nНа редовната среща на Върховния форум за координация на даренията на ЕС за миналата година, Апостолова подчерта, че приоритет за Косово през следващите месеци трябва да бъде реформата в съдебната система и  образованието.\r\n„Ние се интересуваме от подкрепата за съдебната система в Косово. Правителството направи много за пълното прилагане на закона за борба срещу корупцията и организираната престъпност. Това ще ви отведе до доклада за 2018 г“, заяви тя.\r\nАмериканският посланик Грег Делави, на същата среща заяви, че е време Косово да приеме закон за \"дисциплинирана прокуратура\", защото това ще помогне в съдебната система да има хора с почтеност и ще засили борбата срещу корупцията и организираната престъпност.\r\nНа срещата, сред останалите присъства и косовският министър за евронтеграцията Дърам Ходжа, според която през 2016 г. Косово е получило дарения в размер на 164 милиона евро, по-голямата част от ЕС и САЩ.\r\nКосовският премиер Рамуш Харадинай, в обръщение пред форума, изрази благодарността си към всички донори, обявявайки, че правителството ще въведе строг контрол за начина на насочване на парите.\r\nПревод и редакция:", "date": "2017.12.11", "title": "„Алсат-М“(Македония): ЕС иска смяна на корумпираните функционери в Косово"}
{"url": "http://www.focus-news.net/news/2017/12/11/2466277/blagoevgrad-s-iznenadi-i-usmivki-zapochna-chasat-na-prikazniya-razkazvach-v-grada.html", "text": "С изненади и усмивки започна „Часът на приказния разказвач“ в Благоевград, съобщиха от пресцентъра на Община Благоевград. „Новите дрехи на царя“ бе първата приказка от най-обичаната инициатива в Коледен фестивал 2017 на Общината - „Часът на приказния разказвач“. Началото на поредицата от приказни вечери постави заместник-кметът по култура и хуманитарни дейности Христина Шопова. „Скъпи родители, скъпи деца, за мен е чест за пета поредна година да Ви посрещна в нашия приказен кът. Тази година имаме юбилей на Приказния разказвач и открито ще кажа, че някои деца ги виждам вече пораснали. Скъпи родители, благодаря ви, че сте тук и че ни подкрепяте в тази наша инициатива, с която решихме да запознаем децата с приказките, да ги мотивираме, да искат повече да им четете, а и те самите да четат приказки. Няма да скрия, че този месец е най-приятният за Община Благоевград, защото непрекъснато има детски смях и глъч. Пожелавам успех на тази инициатива. В пет поредни дни ще имате възможност да се насладите на прекрасни приказки, с прекрасни разказвачи. На добър час и благодаря още веднъж, че сте тук“, каза в приветствието си заместник-кметът Христина Шопова. \r\nТя призова малките гости, във фоайето на Общината, да напишат своите писма до Дядо Коледа и да ги пуснат в кутията, която се намира пред елхата в центъра на града и допълни, че в Благоевград са най-умните, най-прекрасните, най- талантливите деца в цяла България. \r\nФоайето на Община Благоевград се превърна в декор от приказката по Ханс Кристиан Андерсен – „Новите дрехи на царя“. С помощта на актьорите от Драматичен театър „Проф. Енчо Халачев“, децата от публиката станаха главни действащи лица в един различен и нестандартен прочит на произведението. Смях, емоции, настроение, гарнирани с вкусен чай и бисквитки, озариха нестандартното пространство около коледната елха и камина в Общината. \r\nПоредицата „Часът на приказния разказвач“ продължава и утре, когато една футболна звезда взима книжката с приказки. Светослав Дяков ще чете „Коледна приказка за най- малките“. Отново се очаква да валят изненади за най-малките жители и гости на Благоевград.", "date": "2017.12.11", "title": "Благоевград: С изненади и усмивки започна „Часът на приказния разказвач“ в града"}
{"url": "http://www.focus-news.net/news/2017/12/11/2466278/ognyan-zlatev-predstavitelstvo-na-ek-v-balgariya-predstoyat-vazhni-diskusii-za-badeshteto-na-es-sled-napuskaneto-na-obedinenoto-kralstvo.html", "text": "Предстоят важни дискусии за бъдещето на ЕС след напускането на Обединеното кралство. 27-те оставащи държави трябва да решат заедно как да развиват партньорството си по-ефективно в рамките на Съюза и да го направят по-близък до хората, по-прозрачен и демократичен, но и по-резултатен. Това заяви ръководителят на Представителството на ЕК в България Огнян Златев в интервю за телевизия Евроком, съобщиха от Представителството на Европейската комисия в България. Това обхваща всички сфери- от икономика до правосъдие, от отбрана и сигурност до външна политика и социална защита. За да докажем на антиевропейските популисти, че грешат, ние трябва да отговорим на очакванията на гражданите с реални мерки и решения на техните проблеми, отбеляза Златев. Този разговор вече тече и България ще модерира част от тези дискусии следващата половин година като ротационен председател на Съвета. Вярвам, че страната ще се представи достойно. \r\nОгнян Златев допълни, че България е един от лидерите в ЕС в изпълнението на \"Плана Юнкер\" по размер генерирани инвестиции спрямо собствения БВП. Ръководителят на Представителството на ЕК подчерта колко е важно приемането на законодателните предложения по ресора на комисар Мария Габриел, свързани с Цифровия единен пазар. С развитието на интернет търговията, услугите и индустрията вече не са същите през 21 век. Оказва се, че все още съществуват юридически и административни пречки в интернет пространството. Това ограничава гражданите, които нямат достъп до всички стоки и услуги, намаляват се перспективите пред интернет дружествата и стартиращите предприятия, а компаниите не могат да се възползват в пълна степен от цифровите инструменти, за да генерират икономически печалби в тази сфера, както го правят САЩ и страните от Азия. За да бъде Европа адекватен конкурент в тази глобална надпревара са нужни милиарди инвестиции. Бизнесът е готов да ги направи, но му е нужна правна сигурност, ясна и предсказуема рамка за бъдещето. Ето защо ние предложихме пакет от законодателни предложения, които от 28 интернет пазара, да направят един. Целта е да разрушим тези невидими юридически бариери помежду ни, за да оставим индустрията и бизнеса свободно и сигурно да се развиват, коментира Огнян Златев.", "date": "2017.12.11", "title": "Огнян Златев, Представителство на ЕК в България: Предстоят важни дискусии за бъдещето на ЕС след напускането на Обединеното кралство"}
{"url": "http://www.focus-news.net/news/2017/12/11/2466279/reuters-sauditska-arabiya-vdigna-zabranata-za-kinosaloni-v-stranata-sled-35-godini.html", "text": "Властите в Саудитска Арабия вдигнаха 35-годишната забрана за киносалони на територията на Кралството, предизвиквайки радост сред киноманите, режисьорите и големите кино-компании, които ще се възползват от последния неразработен пазар в Близкия Изток, предава Reuters.\r\nПървите салони могат да започнат да излъчват филми най-рано през март, заявиха от правителството, като това е част от реформите за либерализация на обществото в Саудитска Арабия, която вече допусна провеждането на концерти, комедийни програми, както и позволи на жените да управляват МПС.\r\nКинопрожекциите бяха забранени в началото на 80-те заради натиск от радикалните ислямски слоеве на обществото, които изповядват изключително консервативна форма на религията и се противопоставят на публичните развлечения и смесването между мъжете и жените.\r\nНо реформите на 32-годишния престолонаследник принц Мохамед бин Салман сложиха край на голям брой от забраните. В момента правителството се опитва да диверсифицира икономиката от зависимостта й към доходите от продажбата на петрол.\r\nПревод и редакция:", "date": "2017.12.11", "title": "Reuters: Саудитска Арабия вдигна забраната за киносалони в страната след 35 години"}
{"url": "http://www.focus-news.net/news/2017/12/11/2466280/krasen-stanchev-ikonomist-do-zapochvane-na-izgrazhdane-na-vtori-lift-v-bansko-shte-minat-4-godini-zashtoto-tryabva-da-se-prieme-planat-za-upravlenie-na-park-pirin.html", "text": "До започване на изграждане на втори лифт в Банско ще минат четири години, защото трябва да се приеме Планът за управление на Парк „Пирин“, въпреки че ски зоната не се намира в него. Това каза в предаването „Това е България“ на Радио „Фокус“ икономистът Красен Станчев. Той допълни, че концесионерът фирма „Юлен“ изпълнява договорените задължения и носи ползи на общината. „Според Закона за концесиите и концесионния договор подобренията са покачили стойността на собствеността т.е. на територията на концесията. Това съоръжение, тази зона е много по-скъпа от онова, което е била тя в момента на  подписване, преди инвестиционния процес. Но другото нещо, което не се знае от широката публика е, че в крайна сметка тези подобрения на концесионната територия остават държавна собственост автоматично. Самото построяване е със знанието, че те ще станат държавна собственост, когато изтече договорът“, каза  Красен Станчев. Той допълни, че концесионният договор не нарушава директивата за концесиите и това се потвърждава от всички министерства, ангажирани по този процес. Станчев уточни, че проверките на ЮНЕСКО са показали, че ски зона Банско не представлява непосредствена опасност за околната среда.", "date": "2017.12.11", "title": "Красен Станчев, икономист: До започване на изграждане на втори лифт в Банско ще минат 4 години, защото трябва да се приеме Планът за управление на Парк „Пирин“"}
{"url": "http://www.focus-news.net/news/2017/12/11/2466281/sport-lokomotiv-moskva-pobedi-tosno-s-31-i-uvelichi-predninata-si-na-varha-sled-izdanka-na-zenit-v-grozni.html", "text": "Локомотив (Москва) победи при гостуването си на новака Тосно с 3:1, в мач от 20-ия кръг на руската Премиер лига и увеличи преднината си пред догонващия Зенит, който не успя да победи при гостуването си в Грозни на Ахмат, в мач, завършил при нулево равенство. Така Локомотив продължава да води уверено във временното класиране с актив от 45 точки, пред Зенит с 37, колкото има и третият Спартак (Москва), но с по-лоша голова разлика.", "date": "2017.12.11", "title": "Спорт: Локомотив (Москва) победи Тосно с 3:1 и увеличи преднината си на върха след издънка на Зенит в Грозни"}
{"url": "http://www.focus-news.net/news/2017/12/11/2466282/ria-novosti-vladimir-putin-zayavi-che-pregovorite-s-redzhep-taiyp-erdogan-sa-preminali-v-delovi-duh-i-konstruktivno.html", "text": "Преговорите между президентите на Русия и Турция Владимир Путин и Реджеп Таийп Ердоган са преминали в делови дух и конструктивно, според мнението на руския лидер, предава РИА Новости.\r\n„Искам да отбележа, че преговорите преминаха в делова и конструктивна атмосфера. Обсъдихме ключови въпроси от двустранното сътрудничество, включително реализацията на стратегически търговско-икономически и военно-технически проекти. А освен това обменихме мнения по актуални теми от международния и регионалния дневен ред“, заяви той, по време на съвместна пресконференция с Ердоган в Анкара.\r\nПревод и редакция:", "date": "2017.12.11", "title": "РИА Новости: Владимир Путин заяви, че преговорите с Реджеп Таийп Ердоган са преминали в делови дух и конструктивно"}
{"url": "http://www.focus-news.net/news/2017/12/11/2466283/darzhavata-zastana-zad-izgrazhdaneto-na-vtori-kabinkov-lift-v-bansko-obzor.html", "text": "Държавата застана зад изграждането на втори кабинков лифт в Банско. Това стана ясно на кръгла маса в Министерството на околната среда и водите (МОСВ), на която бяха обсъдени проектите на решения на Министерския съвет за Национален парк „Пирин“ и за „Ски зона Банско“. Екоминистърът Нено Димов обяви, че е ясно, че трябва да постигнат такова управление на Банско, че да няма опашки на лифтовете. По думите му автомобилният транспорт замърсява много повече от въжения. Той уточни, че концесията, която е сключвана през 2001 г. по вече недействащ закон, както и всички проблеми, трябва да бъдат приведени в съответствие с действащото към днешна дата законодателство. Според него е било ясно изтъкнато, че концесиите като цяло са инструмент и покана към инвеститорите и трябва да се даде ясен пример как може да бъде развивана въобще концесията в България. „Що се отнася до прочита на ЮНЕСКО, беше казано ясно, че още през 2009 г. тази територия е извадена от парка „Пирин“ и я е вкарало в буферна зона, в която е допустимо такъв тип строителство. Като казвам строителство, нека да бъде повече от ясно, че говорим за писти, ски съоръжения, техническа инфраструктура и за нищо основателно. Никакво строителство извън технически съоръжения и ски съоръжения – т.е. спортни, каквото е и по закон“, допълни той. По думите му тези, които не са присъствали на кръглата маса, просто нямат допълнителни въпроси или аргументи. \r\nМинистърът на туризма Николина Ангелкова заяви, че Министерството на туризма и лично тя винаги са подкрепяли изграждането на втори кабинков лифт в Банско и със сигурност ще подкрепят това и за в бъдеще, защото е изключително важно не само за развитието на туризма, и конкретно за планинския. Според нея лифтовете са най-екологичният вид транспорт и отварят достъпа до планината целогодишно, като дават възможност да се покаже пред всички какви богатства има нашата страна. По думите ѝ на дискусията е станало ясно, че независимо, че концесионният договор ще се приведе в съответствие, всяка една дейност, която следва да се осъществява на територията в буферната зона, отново задължително преминава през всички процедури, включително и през ОВОС. Ангелкова подчерта, че няма как без допълнително да бъдат извършени процедури по ОВОС и други, съответстващи на националното ни и на европейското законодателство, да се извършва нещо на територията на концесионния договор. Министърът на туризма бе категорична, че е абсолютно защитен национален парк „Пирин“ и със сигурност за всички трябва да е ясно, че без да се преминат тези процедури, няма да се появи образно казано лифт утре, дори ако МС вземе такова решение. Тя подчерта, че трябва да се спазват законите и отново заяви, че като министър със сигурност подкрепя изграждането на втори лифт в Банско. \r\nСпортният министър Красен Кралев допълни, че също от министерството са категорични и стоят зад идеята за втори лифт, тъй като няма друга алтернатива. Кралев бе категоричен, трябва да продължат с изграждането на спортна инфраструктура за практикуване на зимните спортове. По думите му в България няма писти и трасета за практикуване на сноуборд и затова са принудени най-добрите български състезатели да се подготвят в чужбина. Според него 200 км писти са крайно недостатъчни в цялата страна. Той даде пример с Чехия, където са 7000 км и Словения с 1800 км. „Излишно е да коментираме държави като Австрия, Швейцария, Италия. Там километрите са по 20-30 000 на държава“, обясни той и подчерта, че е крайно време този процес да се отвори, спазвайки цялото българско и европейско законодателство. „Категорично искаме увеличаване и то километри писти, кабинкови лифтове – такива, които да направят и спортния туризъм, и практикуването на зимни спортове достъпни за всеки български гражданин“, каза още Красен Кралев. Мирослав Калугеров - директор на дирекция „Национална служба за защита на природата“ към МОСВ, обясни, че са абсолютно несъстоятелни спекулациите, че държавата ще подари обекти на концесионера в парк „Пирин“. Според него очевидно концесионният договор има несъответствия и проблеми, свързани и с концесионното плащане, както и с липсата на санкционни механизми. По думите му се предвижда изменение на концесионния договор, чрез което еднозначно ще бъде определен предметът на концесията. „Ще бъде определено, че обект на концесията са съществуващите ски писти към датата на сключване на договора. Ще бъдат включени и преместваемите обекти за обслужването на посетителите, както и самата концесионна площ“, заяви Калугеров и подчерта, че държавата не може да даде чужди обекти на концесия. \r\nБившият министър на околната среда и водите Нона Караджова обясни, че без конкретен проект за втора въжена линия в Банско, няма как да се направи оценка на влиянието й върху околната среда. По думите й настоящият концесионен договор противоречи на директивата за концесиите от 2014 г., а обектът на концесия, свързан със ски зона Банско, категорично е извън обхвата на директива от 2014 г. Според нея не може да се прави по никакъв начин препратка. „Оставаме на страните-членки да уреждат по какъв начин да уреждат концесии, по никакъв начин не може да става въпрос за наказателна процедура срещу България, както и за искане на разрешение от ЕК. В момента имаме действащ план за управление на национален парк \"Пирин\", който не допуска иницииране на какъвто и да е обект. Тоест, големият спор дали въжената линия или друг обект ще въздейства върху околната среда в момента по никакъв начин не може да бъде установен“, заяви Караджова и подчерта, че състоянието на парка „Пирин“ извън ски зоната е в отлично състояние. По думите й за тази буферна зона решението на ЮНЕСКО е, че извън обхвата й не могат да бъдат правени никакви обекти, но в обхвата на буферната зона могат да бъдат правени подобрения, но при стриктно спазване на европейското и националното законодателство. Тя подчерта, че не вижда екологични аргументи относно несъгласието с промяната в действащия план за управление на „Пирин“ и концесионния договор. За това, че ще се изсекат вековни гори тя уточни, че при всички положения ще има такава интервенция, но това може да бъде туширано с допълнително залесяване. „Ако има проблем за българските гори, това са три други неща, а не 200, 300 или 500 дървета, които ще бъдат изсечени. Това са киселинните дъждове, вредителите и мокрият и тежък сняг“, каза още Нона Караджова. \r\nСпоред Петър Петров - член на борда на директорите „Юлен“ АД - концесионер на „Ски зона Банско“, изграждането на втората кабинка в Банско не е самоцел. Той подчерта, че поставят проблема от 10 години. Петров обясни, че са установили, че капацитетът на кабинката няма да може да удовлетвори хората, които ще се качват. На въпрос дали промяната на концесионния договор ще реши проблема, той отговори: „Това е една от малките стъпки, по които може да се стигне до крайната цел – изграждане на втората кабинка. Изграждането на втората кабинка обаче не е самоцел. Тя няма да вдигне капацитета на ски зоната, просто ще повиши комфорта на пътуване на туристите“. \r\nИкономистът Красен Станчев допълни, че след концесията в парк „Пирин“ няма никакво компрометиране на парка или на буферната зона. По думите му проблемът не е от 8 години, а от 1987 г., поради два от факторите – дъждовете и насекомите и ерозията на тогавашната писта с два ръкава. Според него няма никакъв проблем с опазването на околната среда. „Имаме около 65 дела в съда, които са еднозначно решени. Имаме 22 проверки на НАП и 11 на прокуратурата. В момента да се прави реверанс за допълнително търсене на баланс, означава само едно – да се потвърждава подозрението за корупция на всички органи, които управляват парка. Последно, но не по важност, трябва да има все пак платформа, на която да се обсъждат всякакви мнения. Музеят на парка „Пирин“ сега е като детска изложба. Има много платформи и този разговор трябва да се изведе извън задачите на изпълнителната власт, а те са да вземе решение по казусите за управление на парка и за концесионния договор“, каза още икономистът. \r\nЛюба АЛЕКСИЕВА", "date": "2017.12.11", "title": "Държавата застана зад изграждането на втори кабинков лифт в Банско (ОБЗОР)"}
{"url": "http://www.focus-news.net/news/2017/12/11/2466284/tass-severna-koreya-obyavi-pobeda-v-politicheskoto-i-voennoto-protivopostavyane-sas-sasht.html", "text": "Пхенян смята, че е удържал победа над Вашингтон и неговите съюзници „в политическото и военното противопоставяне“. Това пише в писмено заявление на постоянния представител на Северна Корея пред ООН, разпространено във връзка с провеждането на заседание в Съвета за сигурност на ООН за ситуацията в областта на правата на човека в азиатската страна, предава ТАСС.\r\n„Ако САЩ и други враждебни сили си мислят, че могат да уплашат Северна Корея с обсъждане в СС на ООН по въпроси, свързани с правата на човека, то тези мечти няма да се сбъднат. Техният подъл заговор няма да ни изплаши. Ние разобличаваме и категорично осъждаме това заседание, явяващо се акт на отчаянието на враждебните сили, загубили политическото и военното противопоставяне със Северна Корея, която вече открито стана ядрена държава“, отбелязва се в текста на комюникето.\r\nСС на ООН се събра в понеделник на заседание за обсъждане на ситуацията в областта на правата на човека в Северна Корея. За започване на дискусиите по тази тема, беше необходимо гласувано по процедурата, в хода на което Русия, Боливия и Китай се обявиха против инициативата на САЩ и техните съюзници, които в крайна сметка се оказаха малцинство.\r\nПревод и редакция:", "date": "2017.12.11", "title": "ТАСС: Северна Корея обяви победа в политическото и военното противопоставяне със САЩ"}
{"url": "http://www.focus-news.net/news/2017/12/11/2466285/veliko-tarnovo-parva-nagrada-za-film-posveten-na-vasil-levski-poluchiha-uchenitsi-ot-grada.html", "text": "Първа награда за филм, посветен на Васил Левски, получиха ученици от Велико Търново. Младежите от Професионалната гимназия по туризъм „Д-р Васил Берон“ участваха в национален конкурс, посветен на 180-годишнината от рождението на Апостола на свободата, обясни за Радио „Фокус“ – Велико Търново инж. Славка Проданова, преподавател в школото. В състезанието се включиха над 500 участници от цялата страна. В различните категории те представиха доклади, есета, компютърни презентации, филми, музикални и драматични изпълнения. „Безапелационен победител в категорията компютърна презентация/филм е ПГ по туризъм „Д-р Васил Берон“, Велико Търново. И това е така, защото и на първо, и на второ място са филмите на ученици от гимназията“, разказва инж. Проданова. Видеото, грабнало първия приз, е озаглавено „На кладата на свободата“. То е дело на Стефан Филев, ученик от XI „в“ клас, специалност „Организация на туризма и свободното време“ и Надежда Иванова от XI „б“ клас, специалност „Кетъринг“. На второ място се класира лентата „Обещаваме ти, Апостоле!“, разработено от Янислав Василев и Таня Тодорова, ученици от XI „г“ клас, специалност „Кетъринг“. Организатори на националния конкурс са Регионалното управление на образованието във Варна и Първа езикова гимназия. Събитието се проведе със съдействието на Общонароден български комитет „Васил Левски“, Фондация „Българска памет“, Община Варна и Регионалния исторически музей в града.\r\nЛуиза ТРАНЧЕВА", "date": "2017.12.11", "title": "Велико Търново: Първа награда за филм, посветен на Васил Левски, получиха ученици от града"}
{"url": "http://www.focus-news.net/news/2017/12/11/2466286/vladimir-putin-reshenieto-na-donald-tramp-za-erusalim-destabilizira-blizkiya-iztok.html", "text": "Президентът на Русия Владимир Путин обсъди за първи път лице-в-лице с турския си колега Реджеп Таийп Ердоган изострянето на ситуацията в Близкия Изток, както и последните развития около разрешаването на сирийската криза, по време на посещението си в Анкара в понеделник, предава ТАСС.\r\n„Естествено, че акцентът беше върху рязкото изостряне на ситуацията в Близкия Изток и разрешаването на сирийската криза, в което нашите страни си взаимодействат плътно“, заяви руският лидер пред журналистите, след края на руско-турските преговори на високо ниво.\r\nПутин заяви, че Русия Турция смятат решението на САЩ да признае Ерусалим за столица на Израел за дестабилизиращо.\r\n„И Русия, и Турция смятат, че решението на американската администрация да признае Ерусалим за столица на Израел не помага за разрешаването на ситуацията в Близкия Изток, а, напротив, дестабилизира и без това сложната обстановка в региона“, отбеляза руският държавен глава.\r\nАгенция „Фокус“ припомня, че руският президент Владимир Путин завърши работния си ден в столицата на Турция – Анкара, където пристигна след края на преговорите му с президента на Египет Абдел Фатах ас Сиси в Кайро и посещението си в руската военновъздушна база Хмеймим в Сирия, където анонсира частично изтегляне на руските въоръжени сили от Сирия, във връзка с успешния завършек на поставените цели.\r\nПревод и редакция:", "date": "2017.12.11", "title": "Владимир Путин: Решението на Доналд Тръмп за Ерусалим дестабилизира Близкия Изток"}
{"url": "http://www.focus-news.net/news/2017/12/11/2466287/vav-voennomorskite-sili-zapochvat-meropriyatiya-za-kolednite-i-novogodishni-praznitsi.html", "text": "Във Военноморските сили започват мероприятия за коледните и новогодишни празници. Това съобщиха от пресцентъра на Военноморските сили. На 13 декември от 11.00 часа в Щаба на Военноморските сили ще се проведе благотворителен коледен базар. Военнослужещи и цивилни служители ще приготвят и представят различни кулинарни специалитети и ръчно изработени сувенири. Събраната сума от разпродажбата им ще бъде преведена по сметката на фондация „Деца на Българската армия” и на деца на военнослужещи от Военноморските сили, загинали при изпълнение на служебния си дълг.", "date": "2017.12.11", "title": "Във Военноморските сили започват мероприятия за коледните и новогодишни празници"}
{"url": "http://www.focus-news.net/news/2017/12/11/2465977/predstoyashti-sabitiya-v-stranata-za-11-dekemvri-agentsiya-fokus.html", "text": "***\r\nОт 09.00 часа в зала „Арена Армеец“ ще се проведе Национален шампионат за деца и младежи в риск под надслов „Спортът достъпен за всички деца“. Официалното награждаване е предвидено за 13.00 часа.\r\n***\r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група с цел избягване плащане на данъчни задължения в големи размери.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Хованс М., Пламен Т. Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Абдула И., Мустафа Н. и Исмаил М., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Добрин С., Георги П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.15 часа във Висшето училище по телекомуникации и пощи българският еврокомисар Мария Габриел ще участва в официалното откриване на Digital journey лаборатория във висшето училище. От 10.40 часа в Аулата на висшето училище пред студенти, преподаватели и представители на IT-бизнеса тя ще представи публична лекция на тема \"Съвременното образование и цифровите технологии\".\r\n***\r\nОт 10.30 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа Ръководствата на АБВ – София и Столичната младежка организация на партията ще дадат пресконференция в централата на политическата сила на  ул. „Врабча“ №23.\r\n***\r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на организирана престъпна група.\r\n***\r\nОт 12.00 часа в литературния клуб „Перото“ ще се проведе церемонията по връчването на юбилейните десети годишни награди за принос към правата на човека и правозащитността „Човек на годината“, организирани от Българския хелзинкски комитет. \r\n***\r\nОт 12.00 часа в Националния политехнически музей – София ще се състои церемония за връчване на сертификати за   стипендии на Фондация „ЕВРИКА” на студенти и ученици с изявени способности в науката и техниката. \r\n***\r\nОт 13.30 часа в сградата на Столична община кметът на Столична община Йорданка Фандъкова, Комисарят по въпросите на цифровата икономика и цифровото общество Мария Габриел и председателя на фондация Webit Пламен Русев ще дадат пресконференция, на която ще обявят какво предстои по време на EU Digital and Innovation week (25 - 29 юни 2018г)  в София, което се очертава като най-значимото в Европа за 2018 събитие за технологии, иновации и политики, свързани с дигитализацията във всяка една сфера. \r\n***\r\nОт 13.30 часа 13-и състав на Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за организиране и ръководене на организирана престъпна група.\r\n***\r\nОт 13.30 часа 17-и състав на Специализирания наказателен съд ще заседава по делото срещу Бахир Я. на когото е повдигнато обвинени за тероризъм с хулигански подбуди.\r\n***\r\nОт 13.30 часа 11-и състав на Специализирания наказателен съд ще заседава по делото срещу Андрей З. Костадин Г и Николай Н., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в зала „Сутерен“ на Министерство на околната среда и водите ще се проведе кръгла маса за проектите на решения на МС за Национален парк „Пирин“ и за „Ски зона Банско“.\r\n***\r\nОт 15.30 часа 12-и състав на Специализирания наказателен съд ще заседава за кумулиране на наказанията по делото срещу Александър М.\r\n***\r\nОт 17.30 часа в изложбената зала „Архиви“ на Държавна агенция „Архиви“ ще бъде представена пътуващата изложба „Свидетели: Памет за концлагера „Белене“.\r\n***\r\nОт 18.00 часа с бдение със свещи пред Китайското посолство (ул. „Александър Фон Хумболт“ 7) и мирен протест практикуващите Фалун Дафа в България ще отбележат Международния ден за човешки права.\r\n***\r\nОт 18.30 часа книгата „Свидетелство за поезия“ от Чеслав Милощ в превод на Богдан Глишев ще бъде представена в Литературен клуб „Перото“. \r\n***\r\nОт 18.30 часа в „Зала 42“ ще се състои представянето на книгата \"С фрак... и потури\" от Георги Джилянов.\r\n***\r\nОт 19.00 часа в зала „Концертна“ на Централния Военен клуб ще се проведе десетото юбилейно издание на Церемонията по награждаване на победителите в конкурса „ИТ мениджър на годината“.\r\n***\r\nОт 20.00 часа в зала 1 на НДК ще бъде представен спектакълът на Нешка Робева „Няма такова шоу“.\r\n***\r\nОт 18.00 часа в Градския парк срещу ДГ „Дружба” ученици от ПГ „Цар Иван Асен II” ще запалят коледните светлини в парка. \r\n***\r\nОт 18.00 часа в Градската библиотека „Паисий Хилендарски“ ще се проведе концерт на музикална школа „Станимака” – „В очакване на Коледа“.\r\n***\r\nОт 18.00 часа в ресторант „Станимака“ ще започне тържествена церемония по връчване на наградите „Спортист на годината 2017“.\r\n***\r\nОт 11.30 часа в детския отдел на Регионалната библиотека „Димитър Талев“ ще бъдат представени представлението „Коледен дух“.\r\n***\r\nОт 12.00 часа в в Градската художествена галерия врати ще отвори работилницата на Дядо Коледа.\r\n***\r\nОт 18.00 часа във фоайето на Община Благоевград ще бъде поставено началото на една от най- очакваните инициативи – „Часът на приказния разказвач“.\r\n***\r\nОт 19.00 часа в зала „Яворов” Биг Бенд- Благоевград ще зарадва жители и гости с традиционен коледен концерт.  \r\n***\r\nОт 10.00 часа общинският съветник от КП \"Реформаторски блок\" Живко Табаков ще има приемен ден за граждани в централата на „Движение България на гражданите“ на ул.  „Фердинандова“ 2 Б.\r\n***\r\nОт 10.30 часа народният представител от ГЕРБ Иван Вълков организира приемна за граждани в централата на партията на ул. „Конт Андрованти 5”.\r\n***\r\nОт 11.30 часа в конферентна зала „Ахело“ на хотел „Приморец“ заместник-министърът на икономиката Александър Манолев ще участва в откриването на „Бизнес ИНВЕСТ Форум“ 2017 г., който се организира от регионалната структура на КРИБ в Бургас.\r\n***\r\nОт 19.30 часа в залата на Държавна опера – Бургас ще се състои концертът „12 коледни картички“.\r\n***\r\nОт 12.00 часа ародният представител от ПП ГЕРБ Павел Христов организира приемна за граждани в клуба на партията на ул. „Г. Бенковски” №1. \r\n***\r\nОт 13.30 часа народните представители от ПГ „БСП за България“ проф. Анелия Клисарова и Иван Иванов ще се срещнат с граждани в централата на БСП на ул. „Македония” 33.\r\n***\r\nОт 10.30 часа, в заседателната зала на Областна администрация – Велико Търново, Сдружението на кметовете на кметства и кметски наместници на населени места в област Велико Търново организира работна среща с народните представители от региона.\r\n***\r\nОт 15.00 часа в Зала 306 на Община Велико Търново ще бъде проведено заседание на комисията, която избира спортист на годината.\r\n***\r\nОт 18.00 часа в Изложбени зали „Рафаел Михайлов“ ще се състои коледен концерт на струнен оркестър „Колегиум Силания“ с художествен ръководител  Дочка Михова.\r\n***\r\nОт 10.00 часа народният представител от ПП ГЕРБ Владимир Тошев организира открита приемна за граждани в офиса на партията на ул. „Дунавска” №1.\r\n***\r\nОт 12.00 часа в Регионалния пресклуб на БТА депутатът от ГЕРБ Владимир Тошев ще даде пресконференция по актуални въпроси.\r\n***\r\nОт 10.30 часа в Регионалния пресклуб на БТА ще се проведе пресконференция, по време на която Фондация „ЕкоЦентрик“ и Дирекция на Природен парк „Врачански Балкан“    ще представят резултатите по проект „Младежки доброволци - за еко образование“.\r\n***  \r\nОт 17.00 часа на центъра на селото ще се проведе детски празник - запалване на светлините на Коледната елха и посрещане на Дядо Коледа.\r\n***\r\nОт 09.00 часа в НЧ „Войвода Генчо Къргов – 1920” ще се проведе съвместна приемна на народните представители от ПП ГЕРБ Борис Кърчев и Радостин Танев. \r\n***\r\nОт 11.00 часа в Младежкия център ще бъдат връчени наградите в Областния конкурс за есе „Децата с увреждания сред нас?“.\r\n***\r\nОт 18.00 часа в Концертна зала „Добрич“ ще се състои празничен концерт на Хор „Добруджански звуци“, посветен на 11 декември – Световен ден на хоровото изкуство.\r\n***\r\nОт 18.00 часа в Галерия „Георги Попов“  ще бъде представена поетичната книга \r\n„Ще те докосна ли?“ от Татяна Иванова.\r\n***\r\nОт 12.00 часа ще се проведе съвместна приемна на народните представители от ПП ГЕРБ Борис Кърчев и Радостин Танев. \r\n***\r\nОт 13.00 часа при асфалтовата база в Костинброд ще бъде направена символичната копка за рехабилитацията на още 22,2 км от второкласния път II-81 Костинброд – Бучин проход. На събитието се очаква да присъстват председателят на Управителния съвет на Агенция „Пътна инфраструктура“ инж. Дончо Атанасов, областният управител на Софийска област Илиан Тодоров, кметът на Костинброд Трайко Младенов, народни представители и др. \r\n***\r\nОт 16.00 часа в Регионална библиотека „Гео Милев” ще се състои церемонията  за обявяването на победителите от конкурса за Младежка авторска творба.\r\n***\r\nОт 09.30 часа Окръжен Съд Пазарджик ще гледа делото срещу  кмета на Септември Марин Рачев за неплащане на данъци в големи размери.\r\n***\r\nОт 09.00 часа в зала 1 на Пловдивския апелативен съд ще се гледа дело, образувано по жалби на подсъдимите Костадин Илиев и Иван Саравски. Илиев е обвинен в причиняване на смърт по непредпазливост и бягство от местопрестъплението, а Саравски – за прикриване на деянието в качеството му на полицай.\r\n***\r\nОт 09.00 часа в зала 2 на Пловдивския окръжен съд ще се гледа делото срещу Цветан А., обвинен в умишлено убийство по особено мъчителен начин и с особена жестокост.\r\n***\r\nОт 09.00 часа в зала 10 на Пловдивския окръжен съд ще се гледа делото срещу Костадин П. и Надежда М., обвинени съответно за приемане и даване на подкуп.\r\n***\r\nОт 10.30 часа в зала 1на Районен съд – Пловдив ще се гледа делото срещу Албенко М., обвинен в причиняване на имотна вреда в особено големи размери. \r\n***\r\nОт 11.00 часа в зала 1 на Пловдивския окръжен съд ще се гледа делото срещу Александър Б., обвинен в избягване на плащането на данъчни задължения в особено големи размери.\r\n***\r\nОт 11.00 часа в концертната  зала на Академията за музикално, танцово и изобразително изкуство ще се състои тържествената церемония по удостояването на Менда Стоянова с почетното звание „Доктор хонорис кауза“ на АМТИИ.\r\n***\r\nОт 11.00 часа в зала „Дружба” на парк –хотел „Санкт Петербург” ще се проведе организира  кръгла маса под надслов: „ЧУЙ МЕ!  ВИЖ МЕ!”. Дискусията  е заключителна  част от проект,  свързан  с насилието над жени и деца. Събитието се организира от Обединението на жените социалистки област Пловдив.    \r\n***\r\nОт 14.00 часа в  зала 10 на Районен съд – Пловдив ще се гледа делото срещу Светослав М., адвокат от Адвокатска колегия – Хасково, обвинен в закана за убийство към журналист. \r\n***\r\nОт 16.00 часа народният представител от ПП ГЕРБ Менда Стоянова ще се срещне с граждани в централния офис на партията на бул. „Марица” 91.\r\n***\r\nОт 16.00 часа народният представител от ПП ГЕРБ Атанас Ташков ще се срещне с граждани в офиса на  партията на ул. „Стефан Стамболов\" № 21.\r\n***\r\nОт 16.00 часа общинският съветник от ПП ГЕРБ Вера Тоскова ще се срещне с граждани в офиса на партията в район „Тракия” -  в жк. „Тракия” бл.91.\r\n***\r\nОт 16.00 часа народният представител от ПП ГЕРБ Спас Гърневски ще се срещне с граждани в офиса на партията в район „Източен” на ул. „Коста Паница” №5.От 17.00 часа общинските съветници от ПП ГЕРБ Спартак Николов и Вихър Захов ще проведат приемна за граждани в офиса.\r\n***\r\nОт 16.30 часа народният представител от ПП ГЕРБ Димитър Лазаров ще се срещне с граждани в офиса на партията в район „Централен” на ул. „Прага” № 2. От 17.30 часа на същото място общинският съветник от ПП ГЕРБ Александър Радев ще проведе приемна за граждани. \r\n***\r\nОт 17.00 часа в библиотека „Иван Вазов“ ще се открие изложба на пловдивски художници. Събитието е по повод 40 години от създаването на Изкуствотеката в културната институция.\r\n***\r\nОт 17.00 часа общинският съветник от ПП ГЕРБ Даниела Дженева ще проведе приемна за граждани в офиса на партията в район „Южен”, ул. „Академик Петър Динеков” № 1А. От 17.30 часа на същото място ще започне срещата с общинския съветник Атанас Узунов.\r\n***\r\nОт 18.00 часа светлините на градската елха ще бъдат запалени по оригинален начин със специалното участие на група „Вакали“, които ще представят уникален арт-проект.\r\n***  \r\nОт 17.00 часа в Художествена галерия „Николай Павлович“ ще бъде открита коледна изложба базар с творби на свищовски художници. \r\n***  \r\nВ отдел „Изкуство“ на Градска библиотека ще бъде открита Изложба-базар на книги за деца и ученици от издателствата „Византия“ и „Ахат“.\r\n*** \r\nОт 14.00 часа в Регионален исторически музей „Стою Шишков“ отваря врати работилница за изработване на традиционна родопска сурвачка.\r\n***\r\nОт 10.00 часа народният представител от ГЕРБ-Бургас Галя Василева ще проведе приемен ден за жителите на община Средец на пл. „България“ № 1.\r\n***\r\nОт 09.30 часа Библиотeка „Родина“ ще гостува на децата от ЦДГ № 29 „Славейче“ във връзка с обявената от МОН Национална седмица на четенето.\r\n***\r\nОт 11.00 часа в Регионалния пресклуб на БТА ще се проведе пресконференция на Общински съвет на БСП - Стара Загора.                                    \r\n***\r\nОт 13.30 часа в ДЦ „Св. св. Козма и Дамян“ ще се проведе творческо ателие „Коледно настроение с приятели“ с участието на Клуба на доброволците към библиотека „Родина“ .\r\n***\r\nОт 15.00 часа в Центъра за подкрепа за личностно развитие към Община Стара Загора ще се състои церемонията по награждаване на участниците в конкурса за детска рисунка „Аз и природата“.\r\n***\r\nОт 18.00 часа в РБ „Захарий Княжески“ ще бъде представен новият филм на Райчо Гънчев и Багатур от поредицата „Айде холан, брей“ - „Калифер войвода“.\r\n***\r\nОт 18.30 часа в Драматичния театър ще се състои Коледен спектакъл на балетна школа при НЧ „Родина 1860“.\r\n***\r\nОт 19.00 часа в Оперния театър ще се състои церемонията по връчване на наградите „Добрият самарянин“.\r\n***\r\nОт 13.30 часа в зала 203 на общината ще се проведе Консултативен съвет.\r\n***\r\nОт 14.00 часа в зала 2 на Областна администрация Шумен ще се проведе работна среща относно изпълнение изискванията на Закона за противодействие на тероризма и Националния план за противодействие на тероризма.\r\n***\r\nОт 15.00 часа в НЧ „Напредък-1869“ ще се състои концерт на хор „Планинско ехо“. \r\n***\r\nОт 17.30 часа в изложбената зала на Регионална библиотека „Стилиян Чилингиров” женско благотворително сдружение „Подай ръка Шумен” ще открие благотворителна изложба на художничката Невена Пощарова.", "date": "2017.12.11", "title": "Предстоящи събития в страната за 11 декември (Агенция „Фокус“)"}
{"url": "http://www.focus-news.net/news/2017/12/11/2465978/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп приветства ръста в икономиката на страната и разкритикува „фалшивите новини“ за начина, по който отразяват темата, пише  The Hill.\r\n„Нещата вървят наистина добре за икономиката – тема, която фалшивите новини обсъждат колкото се може по-малко“, написа Тръмп на профила си в социалната мрежа „Туитър“. „Борсите бележат рекорди, безработицата е на най-ниските си равнища за последните 17 години и компаниите се завръщат обратно в САЩ“, допълни той.\r\n„Има голяма увереност в решенията на правителството ми. То работи здраво да намали данъците върху средната класа, компаниите и работните места“, смята президентът. Той добави, че Конгресът се приближава до оформянето на окончателната версия на проектозакона за реформиране на данъчната система. „Резултатът не само, че ще бъде важен, но и специален“, уверен е той. \r\n*** Министър-председателите на България, Гърция и Румъния Бойко Борисов, Алексис Ципрас и Михай Тудосе заявиха, че подкрепят членството на Сърбия в ЕС, изразявайки мнение, че това ще засили регионалната стабилност, пише   Washington Post.\r\nПо време на посещението си в Белград, където бяха приети от сръбския президент Александър Вучич, те обсъдиха заедно с него засилването на търговските, енергийните и търговските връзки между четирите държави.\r\n„Сърбия не може повече да бъде извън европейското семейство. Ние трябва да си сътрудничим, за да засилим мира и стабилността на Балканите“, заяви Ципрас.\r\n„Няма по-добър път за Балканите от европейския“, на свой ред заяви Борисов. \r\nСърбия иска да поддържа близки отношения и с традиционния си съюзник Русия, като същевременно иска да влезе в ЕС. Президентът ѝ Вучич заяви, че страната е поела по пътя към ЕС, но и че Москва остава „приятел“. \r\n***  Победителят от тръжната процедура за изграждането на ново туристическо пристанище в разположения на турския бряг на Егейско море град Ефес не е обявен, въпреки че процесът приключи преди повече от месец, отбелязва вестник Hurriyet.\r\nПредложението за \"антично пристанище и канал\" на прочутия град Ефес, който през 2015 г. бе включен в Списъка на ЮНЕСКО за световното културно и природно наследство, е само едно от общо 35-те проекта, издигнати от премиера Бинали Йълдъръм за провинция Измир. Идеята е предложена за първи път през 1993 г., но така и не са предприети стъпки към реализирането й, .\r\nПроектът, който ще направи Ефес достъпен по море, включва изграждането на канал с обща дължина от 6 130 метра, кей, яхтено пристанище и мост.  Геотехническото сондиране вече е завършено, а властите в Анкара са убедени, че веднъж завършено, пристанището ще допринесе за увеличаване на броя на туристите, посещаващи Ефес. \r\nПрез 2011 г. Ефес е посетен от близо четири милиона туристи, но тази цифра спадна до един милион души през последвалите години заради лошата политика в областта на туризма. Влияние оказаха и дипломатическите спорове, в които Анкара бе замесена в последните години. Сега съответните органи се стремят не към привличането на масови туристи, а към посетители, които пристигат в града с яхти и малки самолети. \r\n*** Ливанската армия е използвала сълзотворен газ и водни оръдия срещу тълпите, протестиращи пред посолството на САЩ в страната заради решението на президента Доналд Тръмп да признае Ерусалим за столица на Израел. Подобни протести са избухнали и в други мюсюлмански държави, пише  New York Times.\r\nВ Бейрут хиляди протестиращи скандират срещу решението на Тръмп като част от тях хвърлят камъни и палят автомобилни гуми и кофи за смет дипломатическата мисия. Армията е използвала сълзотворен газ, за да не им позволи да проникнат в него. \r\nВ Индонезия около 10 хил. души са се събрали пред американското посолство в столицата Джакарта, организирани от ислямистката „Партия на просперитета и справедливостта“. Развявайки палестински и индонезийски знамена те скандират „Свобода за Ерусалим и палестинците“. \r\nПрезидентът на Индонезия Джоко Видодо заяви, че решението на Тръмп е нарушение на резолюциите на ООН. Страната му няма установени дипломатически отношения с Израел. \r\n***  ООН съобщи, че нейният заместник-генерален секретар по политическите въпроси Джефри Фелтман и външният министър на Северна Корея Ли Йонг-хо по време проведена между тях среща са се съгласили, че настоящата ситуация в Корейския полуостров е най-опасния въпрос, свързан със сигурността на света, пише  Korea Herald.\r\nПрес-секретарят на ООН Стефан Дюжарик заяви, че Фелтман и неговите домакини са се съгласили, че ситуацията в Корейския полуостров е „най-напрегнатият и опасен въпрос, свързан с мира и сигурността“ в момента на света. \r\nПосещението на Фелтман се осъществява по време на засилено напрежение между Северна Корея, Южна Корея, Япония и САЩ, предизвикани от ракетните и ядрени изпитания на Пхенян. \r\nДюжарик допълни, че Фелтман е заявил на севернокорейския министър, че въпросите трябва да се решават единствено по дипломатически начин. \r\n***  Президентите на Египет и на Палестинската автономия Абдел Фатах ас Сиси и Махмуд Аббас са се разбрали относно значението от засилването на общуването с различните международни партньори, за да им се обяснят възможните негативни последици от решението на САЩ да признае Ерусалим за столица на Израел, пише   Ahram.\r\nСпоред прес-секретаря на египетското президентство Басам Ради двамата лидери са обсъдили последиците от решението, както и методите да се достигне до справедливо решение, което да гарантира правата на палестинците да установят своя независима държава с Източен Ерусалим като нейна столица. \r\nПо-рано египетският президент е обсъдил с краля на Йордания Абдула II състоянието в Близкия изток, особено по отношение на палестинския въпрос. \r\nПравителството на Египет официално осъди решението за признаването на Ерусалим като добави, че остава на позиции, че палестинско-израелският конфликт може да се разреши единствено с двудържавно решение.\r\n***", "date": "2017.12.11", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/11/2465979/tass-zapochna-poslednata-sedmitsa-ot-osmiya-krag-na-pregovorite-za-siriya-v-zheneva.html", "text": "В понеделник започва последната седмица от осмия кръг на преговорите за Сирия, които се провеждат в Женева под егидата на ООН, предава ТАСС. След осем дни на консултации, делегацията на режима на Башар Асад пристигна в швейцарския град в неделя. Представители на сирийското правителство не присъстваха по време на втората седмица от преговорите, така че специалният представител на ООН за Сирия Стефан де Мистура трябваше да води заседания само с опозиционерите.  \r\nПреди да се оттеглят, представителите на режима заявиха, че не могат да преговарят с опозицията, докато те не се откажат от условието си за смяна на президента Башар Асад. Лидерът на правителствената делегация Башар ал Джафари все още не е разкрил какви инструкции е получил след осемдневните консултации в ДамаскАгенция „Фокус“ припомня: През ноември започна осмия кръг от преговори за Сирия, провеждащи се под егидата на ООН в Женева. Представителите на опозиционните сили в страната се съгласиха да участват чрез една обща делегация, обединяваща различните течения, противопоставящи се на режима на президента Башар Асад. Тяхното главно искане бе за смяна на държавния глава. Джафари обаче не даде никаква информация относно това колко дълго смята да остане и в каква форма преговори да участва. Осмия кръг на преговори ще продължи до 15 декември.  Цанко Цолов", "date": "2017.12.11", "title": "ТАСС: Започна последната седмица от осмия кръг на преговорите за Сирия в Женева"}
{"url": "http://www.focus-news.net/news/2017/12/11/2465980/izvestiyarusiya-okolo-50-000-dushi-sa-uchastvali-na-miting-za-impiychmat-na-petro-poroshenko-vlastite-posochiha-po-malka-suma.html", "text": "Около 50 хил. души са участвали в неделя на митинг с искане за импийчмънг на украинския президент Петро Порошенко, според организаторите на акцията, пише руското издание “Известия“, като отбелязва още, че по данни на властите в Киев, присъстващите на протеста са били не повече от 2,500 души. Митингът е организиран в подкрепа на бившия грузински президент Михаил Саакашвили, заемал за известно време и губернаторския пост на Одеска област, който бе арестуван в петък. На протеста е присъствала и съпругата на задържания по обвинение за участие в престъпна група, както и близки сподвижници на Саакшавали. Агенция „Фокус“ припомня: В петък бившият грузински президент бе арестуван по обвинение за участие в престъпна група, водена от бившия украински държавен глава Виктор Янукович, свален през 2014 г. Саакашвили заемаше поста на губернатор на Одеса в продължение на година, но се отказа от длъжността, като впоследствие се превърна в опонент на сегашния украински президент Порошенко. \r\nВ началото на декември партията на Саакашвили организира митинг за импийчмънт на Порошенко. Два дни след това апартаментът на грузицена бе претърсен от органите на реда. В събота арестуваният обяви гладна стачка. В понеделник предстои той да се яви в съда. Цанко Цолов", "date": "2017.12.11", "title": "Известия“(Русия): Около 50 000 души са участвали на митинг за импийчмът на Петро Порошенко, властите посочиха по-малка сума"}
{"url": "http://www.focus-news.net/news/2017/12/11/2465981/s-bogata-praznichna-programa-pleven-otbelyaza-140-godini-ot-osvobozhdenieto-si-ot-tursko-robstvo-obzor.html", "text": "С богата празнична програма Плевен чества 140 години от освобождението си от турско робство. На тържествата в Плевен присъстваха президентът на Република България Румен Радев, вицепремиерът и министър на отбраната Красимир Каракачанов и министърът на правосъдието Цецка Цачева. Специално за честванията в града гостува руска делегация, водена от княз Никита Дмитриевич Ростовский, която е в България по покана на Румен Петков, член на Инициативния комитет за отбелязване на годишнината от освобождението на града. Освен руската делегация, събитията в Плевен уважи и посланикът на Руската федерация н. пр. Анатолий Макаров. \r\nПразничната програма започна в 08.30 ч. в храм „Света Параскева“, където Плевенският митрополит Игнатий, Западноевропейският митрополит Антоний и Ростовския и Новочеркаският митрополит Меркурий отслужиха празнична света литургия. В 10.00 часа в зала „Плевен“ в сградата на Областната администрация на княз Никита Дмитреиевич Ростовский  бе връчен почетен знак на Министерство на отбраната. Събитието се състоя в присъствието на министъра на правосъдието Цецка Цачева, плевенски депутати в 44-тото Народно събрание, кметът на Плевен Георг Спартански, областният управител Мирослав Петров. От руска страна присъстваха посланикът на Руската федерация н. пр. Анатолий Макаров и представители на делегацията на руската историческа общност. Князът получи и почетния знак на Община Плевен, който му бе връчен от кмета на града Георг Спартански. Румен Петков връчи на княз Ростовский пощенски плик и картичка, които отразяват 140-ата годишнина от Плевенската епопея, 110-годишнината от началото на военно-музейното дело и 40-годишнината от създаването на Плевенската панорама. От своя страна князът подари на Регионален военноисторически музей – Плевен корица от списание „Le Petit Jiurnal” от 1896 г., а директорът на музея Емилия Зорнишка му връчи първото фототипно издание, свързано с паметника на ген. Скобелев в Плевен. Пред събралите се вицепремиерът и министър на отбраната Красимир Каракачанов заяви, че българският народ с дълбока признателност е построил паметници по пътя на руската армия в цялата страна. Според него въпреки повратностите на времето и смяната на политическата конюнктура, никой не е успял да посегне на тези паметници.  Каракачанов посочи, че почетният знак се връчва на човек, който носи фамилията на държавник и политик на Русия, чиито заслуги България отбелязва редом с годишнината от освобождението на Плевен. Пред събралите се Румен Петков заяви, че княз Никита Дмитриевич Ростовский е автор на уникалната фраза, че неговата родина е България, но неговото отечество е Русия. Той отбеляза, че жизненият път на княза е пряко свързан с нашата страна, тъй като той е роден в София, а неговият дядо е има пряко отношение с Освобождението на България. Директорът на Института за руска история при Руската академия на науките и ръководител на руската делегация на Руското историческо общество в България Юрий Петров отбеляза, че визитата на делегацията на Руската историческа общност в България е знак на добра воля на Русияи  стремеж да се запази съвместната ни историческа памет. По думите му историята не бива да бъде подвластна на политическата конюнктура\r\nВ 11.00 часа в параклис-мавзолей „Свети Георги Победоносец“ се проведе паметен ритуал по повод 140 години от Плевенската епопея, който завърши с поднасяне на венци и цветя в памет на загиналите. Там бе отслужена и панихида за онези, които са дали живота си за освобождението на Плевен. След това в Драматично-куклен театър „Иван Радоев“ се състоя празничен концерт-спектакъл „Плевен помни“. \r\nПо-късно руската делегация поднесе цветя на паметника на ген. Скобелев в Плевен. \r\nВ града-герой се проведе и Кръгла маса по повод 140-ата годишнина от Плевенската епопея. Домакин на събитието бе областният управител на Плевен Мирослав Петров, който приветства руските гости с думите: „Днес 140 години по-късно Плевен помни героизма и кръвта, попили в нашата земя в мига на свободата“. Той обърна внимание, че в Плевен се пазят костите на загиналите войни от Руско-турската освободителна война. Румен Петков, член на Инициативния комитет за отбелязване на 140-ата годишнина и кмет на Плевен в периода 1995-1999 г., благодари на областния управител Мирослав Петров за гостоприемството и желанието да се даде възможност на представители на българската и руската историческа общност да направят дискусия, с която да дадат принос в анализа и оценката на битката за Плевен преди 140 години. Директорът на Регионалния военно-исторически музей Емилия Зорнишка представи доклад, чиято тема е свързана с 140-ата годишнина от Руско-турската война, Плевенската епопея и значението на тези събития. Директорът на института по руска история към Руската академия на науките Юрий Петров Александрович заяви от своя страна, че Плевенската епопея е била ключов епизод от Руско-турската освободителна война. В дискусията се включи Валентин Тодоров, който е потомък архиерейския наместник Антоний Попов, който посреща император Александър II в църквата \"Св. Николай\" в Плевен и отслужва първия молебен след освобождението на града. \r\nНа събитието присъстваха председателят на АБВ Константин Проданов, княз Никита Дмитриевич Ростовский и други представители на руската делегация, водена от него. \r\nКулминация на честванията бе проведе тържествена заря-проверка на площад „Възраждане“ и последвалото светлинното шоу „Плевен падна“. \r\nПред събралите се на площада стотици жители и гости на града държавният глава Румен Радев заяви, че битката за Плевен се е превърнала в прелом, без който днес едва ли щеше да съществува България. По думите му преди 140 години Плевен е паднал, за да се прероди България. „Ако има нарицателно за героизъм и саможертва, извисило се редом до свещения връх Шипка, това е името на Плевен“, каза още Радев. Държавният глава заяви, че днес Плевен продължава да бъде истински мемориал на героите от войната. „Когато историята надживее очевидците, поела по невидимия, но нездрав мост на народната памет и когато това се предаде на следващите поколения след тях, причината може да бъде само една – истинска, неподправена, народна признателност и преклонение към хилядите войни, дошли от далечни земи, за да отдадат живота си за нашата българска свобода“, заяви държавният глава. „Ние знаем много добре, че нашата свобода не е получена даром. Героизмът и саможертвата на нашите възрожденци, на априлци, на българските опълченци и войни по бойните поля и по скалистите върхове на бащината земя са безценен урок по национално достойнство. Техният подвиг ние няма да забравим. Поклон пред загиналите за свободата българска. Да пребъде България“, завърши словото си президентът Румен Радев. От своя страна кметът на града Георг Спартански заяви, че битката за Плевен е променила историята не само на един град, а и на една държава и цял един континент. „Плевен – краят на войната, началото на Европа. Ние помним. Плевен помни. Аз помня“, каза още Спартански.", "date": "2017.12.11", "title": "С богата празнична програма Плевен отбеляза 140 години от освобождението си от турско робство (ОБЗОР)"}
{"url": "http://www.focus-news.net/news/2017/12/11/2465982/telegraph-spored-deyvid-deyvis-velikobritaniya-tryabva-da-podpishe-sporazumenie-kanada-plyus-plyus-plyus-s-evropeyskiya-sayuz-sled-brekzit.html", "text": "Великобритания трябва да подпише споразумение „Канада-плюс, плюс, плюс“ с Евопейския съюз след излизането си от организацията. Това е заявил британският министър за въпросите свързани с Брекзит, Дейвид Дейвис в интервю в неделя, пише изданието Telegraph. \r\nДейвис отбеляза, че очаква търговско споразумение между двете страни да бъде постигнато до около година. Според него, Лондон трябва да постигне сделка, базирана на същите условия, по които се извършва търговията между Канада и Европейския съюз, но с някои допълнения. \r\nПреговарящият за Брекзит поясни, че типа „Канада-плюс, плюс, плюс“, трябва да включва споразумение относно авиацията, ядрения и информационния сектор, което са съответно трите допълнения. \r\n„Искаме изработено за нуждите ни споразумение“, заяви Дейвис, като добави, че „най-вероятно ще започнем с най-доброто (от сделките на ЕС б.р.) с Канада, Южна Корея и Япония и накрая ще добавим това, което липсва“.   Цанко Цолов", "date": "2017.12.11", "title": "Telegraph: Според Дейвид Дейвис, Великобритания трябва да подпише споразумение „Канада-плюс, плюс, плюс“ с Европейския съюз след Брекзит"}
{"url": "http://www.focus-news.net/news/2017/12/11/2465983/the-japan-times-yaponiya-sasht-i-yuzhna-koreya-zapochnaha-provezhdaneto-na-uchenie-za-prihvashtane-i-svalyane-na-raketi.html", "text": "Япония, САЩ и Южна Корея започнаха в понеделник провеждането на учение за прихващане и сваляне на ракети, което ще продължи два дни, пише The Japan Times, като се позовава на официална информация от японска страна. Учението е организирано на фона на скорошния успешен опит на междуконтинентална балистична ракета, извърешн от режима в Пхенян. По-рано военноморските сили на САЩ и Южна Корея проведоха друго учение, което Северна Корея определи като „провокация“. \r\nТова е шестият кръг от маневри, в които трите страни обменят данни и стратегии за прихваще и унищожаването на ракети, съобщава още изданието.  Цанко Цолов", "date": "2017.12.11", "title": "The Japan Times: Япония, САЩ и Южна Корея започнаха провеждането на учение за прихващане и сваляне на ракети"}
{"url": "http://www.focus-news.net/news/2017/12/11/2465984/balgariya-komentari-v-svetovnite-medii-agentsiya-fokus.html", "text": "Достатъчно биткойни, за да покрият една пета от българския външен дълг, е конфискувала българската полиция, пише Daily Mail. През май органите на реда са конфискували стотици хиляди единици от виртуалната валута, тогава на стойност 500 млн. долара. Но след като стойността на криптовалутата скочи с над 600% за половин година, отнетите 213 519 биткойна сега струват 3,3 млрд. долара. Това е достатъчно да покрие почти една четвърт от държавния дълг на България, въпреки че не е ясно какво са направили властите с валутата. \r\nПрез май след разследване на Центъра за правоприлагане в Югоизточна Европа (SELEC). бяха арестувани десетки заподозрени. От организацията тогава посочиха, че нарушителите са избрали да оперират с криптовалутата, тъй като е трудна за проследяване. \r\n***Тържествена церемония за полагане на венци и цветя се състоя в българския град Плевен пред мавзолея св. Георги Победоносец, където се намира братската могила на загиналите воини от руската армия, които преди 140 години освободиха града в хода на Руско-турската война от 1877-1878 г., предаде руската агенция ТАСС. \r\n„Не само за мен, но и за всеки гражданин на България днешната дата – денят на освобождението на Плевен, денят на победата на руската армия, е ден на освобождението на България от турско робство“, подчерта в беседа с кореспондента на ТАСС вицепремиерът и министър на отбраната на България Красимир Каракачанов. \r\n„Именно победата в Плевен стана повратен момент в тази освободителна война. Всички българи се прекланят пред руските воини, отдали живота си за освобождението им. Но отношенията между България и Русия не са само история – нашата дружба е актуална и днес, имаме добри отношения и общи интереси, които трябва да се развиват, както трябва да се развива диалогът между Русия и ЕС“, допълни вицепремиерът. \r\n*** Българска компания подписа меморандум за разбирателство с Иран за развитието на слънчева фотоволтаична инфраструктура в централния град  Джахром, предава  Xinhua.\r\n„Първата инвестиция в специалната икономическа зона Джахром е подписана със „Солар енд Бенефит Корпорейшън“ от България за изграждане на соларна електроцентрала“, съобщи губернаторът на града Алиреза Шахраян. Той не уточни мощността на централата или стойността на инвестицията, но добави, че споразумението ще задоволи електрическите нужди на Джахром, който е с население от 230 хил. души и се намира на около 800 км. южно от Техеран. \r\n„Споразумението е за задоволяване на част от енергийните нужди на страната и да засили стабилността на региона чрез възобновяеми енергийни ресурси“, допълни Шахраян.  Българската компания ще получава дивиденти за 20 години при цена от 15,2 евроцента на киловат час. \r\n*** Министър-председателите на България, Гърция и Румъния Бойко Борисов, Алексис Ципрас и Михай Тудосе заявиха, че подкрепят членството на Сърбия в ЕС, изразявайки мнение, че това ще засили регионалната стабилност, пише   Washington Post.\r\nПо време на посещението си в Белград, където бяха приети от сръбския президент Александър Вучич, те обсъдиха заедно с него засилването на търговските, енергийните и търговските връзки между четирите държави.\r\n„Сърбия не може повече да бъде извън европейското семейство. Ние трябва да си сътрудничим, за да засилим мира и стабилността на Балканите“, заяви Ципрас.\r\n„Няма по-добър път за Балканите от европейския“, на свой ред заяви Борисов. \r\nСърбия иска да поддържа близки отношения и с традиционния си съюзник Русия, като същевременно иска да влезе в ЕС. Президентът ѝ Вучич заяви, че страната е поела по пътя към ЕС, но и че Москва остава „приятел“. \r\n***", "date": "2017.12.11", "title": "България - коментари в световните медии (Агенция „Фокус\")"}
{"url": "http://www.focus-news.net/news/2017/12/11/2465985/independent-deyvid-deyvis-zayavi-che-velikobritaniya-nyama-da-plati-sumata-po-brakorazvodnata-smetka-ako-ne-bade-postignato-targovsko-sporazumenie-s-bryuksel.html", "text": "Преговарящият за Брекзит от страна на Великобритания Дейвид Дейвис заяви, че Лондон няма да плати сумата по „бракоразводната сметка“, ако не бъде договорено търговско споразумение с Брюксел, пише Independent. Дейвис определи  сумата, която Великобритания трябва да плати на ЕС, след излизането си от Съюза, като „пожелателна“ и заяви, че няма начин тя да бъде юридически наложена. Ако Великобритания и Брюксел не успеят да постигнат взаимноизгодно търговско споразумение, то Лондон няма как да бъде принуден да плати сумата, която според информация на някои медии варира между 35 и 39 млрд. паунда. \r\nТвърдението на Дейвис влиза в противоречие с думите на финансовия министър Филип Хамънд, който заяви по-рано, че е „немислимо“ ако Великобритания се откаже да изпълнява поетите в международен план ангажименти. \r\n„Не. Зависи от резултата (от преговорите за търговско споразумение – б.р.). Страхувам се, че това (изявлението на Хамънд, б.р.) не е съвсем вярно“, отбеляза Дейвис. \"Вече потвърдиха от (Даунинг стрийт) номер 10\", добави още преговарящият, по време на интервю за BBC.   Цанко Цолов", "date": "2017.12.11", "title": "Independent: Дейвид Дейвис заяви, че Великобритания няма да плати сумата по „бракоразводната сметка“ ако не бъде постигнато търговско споразумение с Брюксел"}
{"url": "http://www.focus-news.net/news/2017/12/11/2465986/daily-express-intervyu-na-deyvid-deyvis-predizvika-gneva-na-republika-irlandiya.html", "text": "Британският преговарящ за Брекзит Дейвид Дейвис предизвика гнева на управляващи в Република Ирландия, след като в неделя заяви, че някои детайли от постигнатия напредък по споразумението за излизането на Лондон от Съюза може да се променят, пише Daily Express.\r\nВеликобритания и Европейския съюз най-накрая постигнаха съгласие относно „бракоразводната сметка“, границата с Република Ирландия и  правата на европейските граждани на територията на Великобритания след нейното напускане през март 2019 г.\r\nНо Дейвис отбеляза, че от Даунинг стрийт 10 могат да откажат да платят 39-те млрд. паунда дължими за излизането на страната от Съюза, ако Лондон не успее да подпише търговско споразумение с Брюксел след Брекзит. По неговите думи, дали Великобритания ще изпълни това задължение зависи от резултата от преговорите за търговско споразумение. За някои политици думите на Дейвис са знак, че Великобритания може да промени и други елементи от вече договорените, коментира изданието. Като отговор, ирландското правителство в Дъблин обяви, че постигната сделка е „обвързваща“ и Лондон трябва да я спази. \r\nДжо Макхю, един от членовете на кабинета на иранския премиер Лео Варадкар, заяви пред местна медия, че „нашето правителство, като суверено правителство на Ирландия, ще държим Великобритания отговорна (за спазването на споразумението – б.р.)“.\r\n„Моят въпрос към всички британски управляващи е, защо има споразумение, постигнати договорки, с цел да се премине към втора фаза на преговорите, ако от Лондон смятат да не ги спазят“, каза още Макхю.  Цанко Цолов", "date": "2017.12.11", "title": "Daily Express: Интервю на Дейвид Дейвис предизвика гнева на Република Ирландия"}
{"url": "http://www.focus-news.net/news/2017/12/11/2465987/regionalniyat-ministar-nikolay-nankov-se-zapozna-s-vazstanovitelnite-raboti-v-shumenskoto-selo-hitrino-obzor.html", "text": "Министърът на регионалното развитие и благоустройството Николай Нанков посети шуменското село Хитрино, година след експлозията на влакова цистерна, при която загинаха седем души и 29  бяха ранени. Министър Нанков се запозна с хода на възстановителните работи на пострадалите и разрушени домове на хората. При посещението си той беше придружен от председателя на КСБ Николай Станков, областния управител на Шумен проф. Стефан Желев и кмета на Шумен Любомир Христов .\r\nНиколай Нанков изказа благодарност към камарата, която изгражда десет нови къщи в селото за хора, които са загубили домовете си. 9 от сградите вече са почти готови и собствениците им ще посрещнат зимата в нови домове.\r\nС публичен ресурс се възстановяват още 13 къщи. Седем от финансираните от социалния фонд нови жилища са на етап груб строеж, строителството на още три е започнало. Собствениците на други три нямат документи и затова изграждането им се забавя. Вещно-правни процедури са причина за забавянето на възстановителните дейности по някои от разрушените или пострадали жилищни сгради.\r\nКметът на Хитрино Нуридин Исмаил заяви, че в момента не могат да се определят точни срокове, но ако времето позволи, ще се работи и през зимния сезон.\r\nПред журналисти регионалният министър коментира, че в дните след трагедията цяла България се е обединила, за да помогне на пострадалите в Хитрино. По думите му сред обществото не трябва да остава горчив привкус, че има субективно разпределение на средствата за подпомагане на пострадалите. Той уточни, че кметът на Хитрино е декларирал, че никой не е получил по-малко от предвидените от Обществения съвет средства, като ще бъде направен пълен отчет на разходите.\r\nСпоред министъра Общественият съвет е най-адекватният начин за разходване на публичен ресурс. Николай Нанков заяви, че нито държавата, нито общината, нито кметовете, могат да удовлетворят по-добре потребностите на хората. Той обясни, че този съвет по най-обективен начин трябва да разпредели средствата и да откликне на всяка нужда.\r\nМинистър Николай Нанков напомни, че след трагедията държавата е осигурила финансов ресурс за възстановяване на публичната инфраструктура и е подпомогнала общината за няколко важни обекта, сред които е и водопроводът до с. Тимарево. „През месец октомври започна рехабилитацията на 9 км от републиканския път“, каза още министърът. Той допълни, че държавата е осигурила възможност за кандидатстване за европейско финансиране и сега общината подготвя проекти.\r\nВ Хитрино министър Нанков се срещна и със засегнати хора, за да чуе мнението на всички.", "date": "2017.12.11", "title": "Регионалният министър Николай Нанков се запозна с възстановителните работи в шуменското село Хитрино (ОБЗОР)"}
{"url": "http://www.focus-news.net/news/2017/12/11/2465988/reuters-germanski-ministar-obyavi-che-antisemitizmat-nyama-myasto-v-stranata-sled-kato-protestirashti-izgoriha-izraelski-flag.html", "text": "Германският министър на правосъдието Хайко Маас заяви, че няма място за антисемитизъм в страната, след като в неделя протестиращи изгориха израелски флаг, предава Reuters. \r\nВ неделя около 2,500 души протетираха в Берлин срещу решението на американския президент да признае Ерусалим за столица на Израел, като по време на демонстрацията бе изгорен и израелски флаг.\r\nМаас отбеляза пред местното издание Bild, че „всяка форма на антисемитизъм е атака срещу всички.“ Според него не трябва да се позволява на антиеврейските настроение „да заемат място в обществото отново“. \r\nПървият дипломат на Берлин Зигмар Габриел се присъедини към мнението на министъра на правосъдието. Той заяви, че макар да е разбираемо хората да протестират срещу решението на Тръмп, никой няма право или причина да изгаря израелски флаг и разпространява омраза спрямо евреите или правото на съществуване на Израел.  Цанко Цолов", "date": "2017.12.11", "title": "Reuters: Германски министър обяви, че антисемитизмът няма място в страната, след като протестиращи изгориха израелски флаг"}
{"url": "http://www.focus-news.net/news/2017/12/11/2465989/intervyu-na-deyvid-deyvis-otnosno-brekzit-e-vodeshtata-tema-v-britanskiya-pechat-agentsiya-fokus.html", "text": "Преговарящият за Брекзит от страна на Великобритания Дейвид Дейвис заяви в неделя, че шансовете Лондон да напусне Европейския съюз без постигнато търговско споразумение са намaлели значително, пише Guardian. Според Дейвис, в преговорите с Брюксел, британските преговарящи ще се опитат да вземат най-добрите черти от съществуващите търговски договори на страната с Канада, Япония и Южна Корея и постигнат подобни условия. \r\nПреговарящият също така успокои британците, че сумата за „бракоразводната сделка“ между Лондон и Брюксел, ще бъде платена само след постигането на търговско споразумение между двете страни. Агенция Фокус припомня: \r\nМиналата седмица британският премиер Тереза Мей и председателят на Европейската комисия Жан-Клод Юнкер заявиха на обща пресконференция, че са постигнали пробив по преговорите за Брекзит, след близо 18 месеца на застой. Това откри възможност пред Юнкер да предложи по-късно този месец пред водената от него Комисия да бъде дадено началото на преговори за търговско споразумение, нещо за което Лондон настояваше от дълго време. Според направените договорки, „бракоразводната сметка“, както британските медии наричат сумата, която Великобритания ще плати за излизането си от Съюза, ще бъде равна на между 35 и 39 млрд. паунда. „Ако няма търговско споразумение, няма да платим тази сума“, заяви Дейвис в интервю за BBC.\r\n***\r\nВеликобритания трябва да подпише споразумение „Канада-плюс, плюс, плюс“ с Евопейския съюз след излизането си от организацията. Това е заявил британският министър за въпросите свързани с Брекзит, Дейвид Дейвис в интервю в неделя, пише изданието Telegraph. \r\nДейвис отбеляза, че очаква търговско споразумение между двете страни да бъде постигнато до около година. Според него, Лондон трябва да постигне сделка, базирана на същите условия, по които се извършва търговията между Канада и Европейския съюз, но с някои допълнения. \r\nПреговарящият за Брекзит поясни, че типа „Канада-плюс, плюс, плюс“, трябва да включва споразумение относно авиацията, ядрения и информационния сектор, което са съответно трите допълнения. \r\n„Искаме изработено за нуждите ни споразумение“, заяви Дейвис, като добави, че „най-вероятно ще започнем с най-доброто (от сделките на ЕС б.р.) с Канада, Южна Корея и Япония и накрая ще добавим това, което липсва“.  \r\n***\r\nПреговарящият за Брекзит от страна на Великобритания Дейвид Дейвис заяви, че Лондон няма да плати сумата по „бракоразводната сметка“, ако не бъде договорено търговско споразумение с Брюксел, пише Independent. Дейвис определи  сумата, която Великобритания трябва да плати на ЕС, след излизането си от Съюза, като „пожелателна“ и заяви, че няма начин тя да бъде юридически наложена. Ако Великобритания и Брюксел не успеят да постигнат взаимноизгодно търговско споразумение, то Лондон няма как да бъде принуден да плати сумата, която според информация на някои медии варира между 35 и 39 млрд. паунда. \r\nТвърдението на Дейвис влиза в противоречие с думите на финансовия министър Филип Хамънд, който заяви по-рано, че е „немислимо“ ако Великобритания се откаже да изпълнява поетите в международен план ангажименти. \r\n„Не. Зависи от резултата (от преговорите за търговско споразумение – б.р.). Страхувам се, че това (изявлението на Хамънд, б.р.) не е съвсем вярно“, отбеляза Дейвис. \"Вече потвърдиха от (Даунинг стрийт) номер 10\", добави още преговарящият, по време на интервю за BBC.  \r\n***\r\nБританският преговарящ за Брекзит Дейвид Дейвис предизвика гнева на управляващи в Република Ирландия, след като в неделя заяви, че някои детайли от постигнатия напредък по споразумението за излизането на Лондон от Съюза може да се променят, пише Daily Express.\r\nВеликобритания и Европейския съюз най-накрая постигнаха съгласие относно „бракоразводната сметка“, границата с Република Ирландия и  правата на европейските граждани на територията на Великобритания след нейното напускане през март 2019 г.\r\nНо Дейвис отбеляза, че от Даунинг стрийт 10 могат да откажат да платят 39-те млрд. паунда дължими за излизането на страната от Съюза, ако Лондон не успее да подпише търговско споразумение с Брюксел след Брекзит. По неговите думи, дали Великобритания ще изпълни това задължение зависи от резултата от преговорите за търговско споразумение. За някои политици думите на Дейвис са знак, че Великобритания може да промени и други елементи от вече договорените, коментира изданието. Като отговор, ирландското правителство в Дъблин обяви, че постигната сделка е „обвързваща“ и Лондон трябва да я спази. \r\nДжо Макхю, един от членовете на кабинета на иранския премиер Лео Варадкар, заяви пред местна медия, че „нашето правителство, като суверено правителство на Ирландия, ще държим Великобритания отговорна (за спазването на споразумението – б.р.)“.\r\n„Моят въпрос към всички британски управляващи е, защо има споразумение, постигнати договорки, с цел да се премине към втора фаза на преговорите, ако от Лондон смятат да не ги спазят“, каза още Макхю. \r\n***", "date": "2017.12.11", "title": "Интервю на Дейвид Дейвис относно Брекзит е водещата тема в британския печат (Агенция \"Фокус\")"}
{"url": "http://www.focus-news.net/news/2017/12/11/2465990/vzglyadrusiya-prez-2016-godina-obemat-na-prodazhbata-na-orazhiya-v-rusiya-se-e-uvelichil.html", "text": "През 2016 г. обемът на продажбата на оръжия в Русия се е увеличил, пише руското издание “Взгляд“, като се позовава на данни от Стокхолмския институт за изследване на мира. \r\nВ доклада на шведската  агенция се съобщава, че общата сума, която руснаците са похарчили за оръжие през 2016 г. е 26,6 млрд. долара, като това представлява увеличение с 3,8% спрямо предишната година. Наблюдава се обаче спад на печалбата на някои от по-големите руски оръжейни компании. \r\nДокладът отбелязва, че 100-те най-големи оръжейни фирми в света са отчели ръст на продажбите си от 1,9%, което прави 2016 г. първата година с увеличаване на след петгодишен спад. \r\nСъщевременно що се отнася до фирмите, продаващи оръжие на територията на Западна Европа, общата картина също показва спад на продажбите, като изключение от това правило са Великобритания и Германия. Похарчената за оръжия обща сума в двете страни е по-голяма отколкото във всички останали държави в западната част на континента взети заедно.  Цанко Цолов", "date": "2017.12.11", "title": "„Взгляд“(Русия): През 2016 година обемът на продажбата на оръжия в Русия се е увеличил"}
{"url": "http://www.focus-news.net/news/2017/12/11/2465991/smolyan-chetiri-sa-vavedenite-v-eksploatatsiya-zhilishtni-sgradi-v-oblastta-za-tretoto-trimesechie-na-godinata.html", "text": "По предварителни данни на Националния статистически институт броят на въведените в експлоатация жилищни сгради в област Смолян през третото тримесечие на 2017 г. е 4, а новопостроените жилища в тях са 5. Това съобщиха от пресцентъра на Териториалното статистическо бюро в Смолян. Спрямо третото тримесечие на 2016 г. броят на сградите не се променя, а броят на жилищата в тях е намалял с 3, или с 37.5%. Най-много жилищни сгради са въведени в експлоатация в областите Варна – 82 сгради с 606 жилища в тях, Пловдив – 74 сгради с 214 жилища и Бургас – 68 сгради с 559 жилища.\r\nОт въведените в експлоатация новопостроени жилищни сгради през третото тримесечие на 2017 г. със стоманобетонна конструкция са 75%, а 25% са с друга конструкция. Най-висок е делът на новопостроените едностайни жилища (40%), а с по 20% са жилищата с две, с три и четири стаи. Общата полезна площ на всички новопостроени жилища в област Смолян през третото тримесечие на 2017 г. е 397 кв. м, което е с 59.2% по-малко в сравнение със същото тримесечие на 2016 г., а жилищната площ намалява с 55.1% до 265 кв. метра. Средната полезна площ на едно новопостроено жилище намалява от 121.6 кв.м през третото тримесечие на 2016 г. на 79.4 кв.м през същото тримесечие на 2017 година.", "date": "2017.12.11", "title": "Смолян: Четири са въведените в експлоатация жилищни сгради в областта за третото тримесечие на годината"}
{"url": "http://www.focus-news.net/news/2017/12/11/2465992/mia-nikola-gruevski-podade-ostavka-kato-predsedatel-na-vmro-dpmne-noviyat-lider-shte-se-izbira-na-kongres-na-22-i-23-dekemvri.html", "text": "ВМРО-ДПМНЕ ще избере на извънреден конгрес, насрочен за 22 и 23 декември, новия си лидер, след като късно в неделя досегашният председател на партията Никола Груевски подаде оставка, съобщава Македонската информационна агенция. Генералният секретар на политическата формация Християн Мицковски съобщи, че на предстоящия конгрес във Валандово ще участват общо 544 делегати. Сред възможните кандидати за нов председател на партията са самият Мицковски, Антонио Милошоски, Никола Поповски и Никола Тодоров.   Цанко Цолов", "date": "2017.12.11", "title": "МИА: Никола Груевски подаде оставка като председател на ВМРО-ДПМНЕ, новият лидер ще се избира на конгрес на 22 и 23 декември"}
{"url": "http://www.focus-news.net/news/2017/12/11/2465993/kommersant-rusiya-mezhdunarodniyat-sayuz-po-biatlon-ponizhi-nivoto-na-ruskata-organizatsiya-do-vremenen-chlen.html", "text": "Руската федерация по биатлон бе понижена до нивото на временен член на Международния съюз по биатлон, пише вестник “Коммерсант“. Постановлението е следствие от решението на Международния олимпийски комитет, който по-рано преустанови членството на руския олимпийски комитет. \r\nПредседателят на Международния съюз по биатлон поясни, че по този начин Русия губи правото да бъде представяна на конгресите на международната организацияи и няма да може да номинира свои членове за ръководни постове в съюза, въпреки че руснакът Виктор Майгуров ще запази позицията си на вицепрезидент на международния съюз. \r\nИзданието припомня, че на пети декември Международния олимпийски комитет забрави на руските спортисти да участват в зимните олимпийски игри в Пьончан заради съмение за използване на допинг. Всеки от тях, който успее да докаже, че не е използвал забранени вещества може да вземе участие в олимпиадата, но състезавайки се под неутрален флаг.  Цанко Цолов", "date": "2017.12.11", "title": "Коммерсант (Русия): Международният съюз по биатлон понижи нивото на руската организация до временен член"}
{"url": "http://www.focus-news.net/news/2017/12/11/2465994/moskovskiy-komsomoletsrusiya-okolo-200-patrona-byaha-otkriti-kray-koleden-bazar-v-berlin.html", "text": "Голям брой муниции бяха открити в западната част на Берлин в близост до провеждащ се коледен базар, пише руският вестник “Московский Комсомолец“, като се позовава на информация, съобщена от немското издание Bild. \r\nСтана ясно, че общият брой на патроните стига до почти 200, открити в оригинални опаковки и сложени в найлонови торбички. \r\nБерлинската полиция е отхвърлила твърдението за възможна връзка с терористи или готвен терористичен акт. \r\n„Често откриваме муниции в Берлин“, заявиха от полицията, като уточниха, че „най-вероятно някой е разчиствал мазето си и е намерил нещо, останало от дядо му“, което е решил да изхвърли. Агенция „Фокус“ припомня: По-рано в Потсдам полицията евакуира друг коледен базар, след като бе получен сигнал за странна кутия, която най-вероятно е бомба. Впоследствие в нея е открит избухлив прах, но по данни на полицията, пакетът с взривното вещество не е бил пратен от терористи, а е опит за саботаж на намираща се в региона аптека. В края на миналата година пък в германската столица бе извършен терористичен атентат, след като екстремист от „Ислямска държава“ уби 12 души и рани други 50, нахлувайки с камион на коледен базар.   Цанко Цолов", "date": "2017.12.11", "title": "„Московский Комсомолец“(Русия): Около 200 патрона бяха открити край коледен базар в Берлин"}
{"url": "http://www.focus-news.net/news/2017/12/11/2465995/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Около 50 хил. души са участвали в неделя на митинг с искане за импийчмънг на украинския президент Петро Порошенко, според организаторите на акцията, пише руското издание “Известия“, като отбелязва още, че по данни на властите в Киев, присъстващите на протеста са били не повече от 2,500 души. Митингът е организиран в подкрепа на бившия грузински президент Михаил Саакашвили, заемал за известно време и губернаторския пост на Одеска област, който бе арестуван в петък. На протеста е присъствала и съпругата на задържания по обвинение за участие в престъпна група, както и близки сподвижници на Саакшавали. Агенция „Фокус“ припомня: В петък бившият грузински президент бе арестуван по обвинение за участие в престъпна група, водена от бившия украински държавен глава Виктор Янукович, свален през 2014 г. Саакашвили заемаше поста на губернатор на Одеса в продължение на година, но се отказа от длъжността, като впоследствие се превърна в опонент на сегашния украински президент Порошенко. \r\nВ началото на декември партията на Саакашвили организира митинг за импийчмънт на Порошенко. Два дни след това апартаментът на грузицена бе претърсен от органите на реда. В събота арестуваният обяви гладна стачка. В понеделник предстои той да се яви в съда.\r\n*** През 2016 г. обемът на продажбата на оръжия в Русия се е увеличил, пише руското издание “Взгляд“, като се позовава на данни от Стокхолмския институт за изследване на мира. \r\nВ доклада на шведската  агенция се съобщава, че общата сума, която руснаците са похарчили за оръжие през 2016 г. е 26,6 млрд. долара, като това представлява увеличение с 3,8% спрямо предишната година. Наблюдава се обаче спад на печалбата на някои от по-големите руски оръжейни компании. \r\nДокладът отбелязва, че 100-те най-големи оръжейни фирми в света са отчели ръст на продажбите си от 1,9%, което прави 2016 г. първата година с увеличаване на след петгодишен спад. \r\nСъщевременно що се отнася до фирмите, продаващи оръжие на територията на Западна Европа, общата картина също показва спад на продажбите, като изключение от това правило са Великобритания и Германия. Похарчената за оръжия обща сума в двете страни е по-голяма отколкото във всички останали държави в западната част на континента взети заедно. \r\n*** Руската федерация по биатлон бе понижена до нивото на временен член на Международния съюз по биатлон, пише вестник “Коммерсант“. Постановлението е следствие от решението на Международния олимпийски комитет, който по-рано преустанови членството на руския олимпийски комитет. \r\nПредседателят на Международния съюз по биатлон поясни, че по този начин Русия губи правото да бъде представяна на конгресите на международната организацияи и няма да може да номинира свои членове за ръководни постове в съюза, въпреки че руснакът Виктор Майгуров ще запази позицията си на вицепрезидент на международния съюз. \r\nИзданието припомня, че на пети декември Международния олимпийски комитет забрави на руските спортисти да участват в зимните олимпийски игри в Пьончан заради съмение за използване на допинг. Всеки от тях, който успее да докаже, че не е използвал забранени вещества може да вземе участие в олимпиадата, но състезавайки се под неутрален флаг. \r\n*** Голям брой муниции бяха открити в западната част на Берлин в близост до провеждащ се коледен базар, пише руският вестник “Московский Комсомолец“, като се позовава на информация, съобщена от немското издание Bild. \r\nСтана ясно, че общият брой на патроните стига до почти 200, открити в оригинални опаковки и сложени в найлонови торбички. \r\nБерлинската полиция е отхвърлила твърдението за възможна връзка с терористи или готвен терористичен акт. \r\n„Често откриваме муниции в Берлин“, заявиха от полицията, като уточниха, че „най-вероятно някой е разчиствал мазето си и е намерил нещо, останало от дядо му“, което е решил да изхвърли. Агенция „Фокус“ припомня: По-рано в Потсдам полицията евакуира друг коледен базар, след като бе получен сигнал за странна кутия, която най-вероятно е бомба. Впоследствие в нея е открит избухлив прах, но по данни на полицията, пакетът с избухливото вещество не е бил пратен от терористи, а е опит за саботаж на намираща се в региона аптека. В края на миналата година пък в германската столица бе извършен терористичен атентат, след като екстремист от „Ислямска държава“ уби 12 души и рани други 50, нахлувайки с камион на коледен базар.  \r\n***", "date": "2017.12.11", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/12/11/2465996/pazardzhik-pet-sa-podadenite-signala-v-ekoinspektsiyata-v-grada-prez-noemvri.html", "text": "Пазарджик. През изминалия месец ноември на зеления телефон и на електронната поща на РИОСВ-Пазарджик са подадени пет сигнала, съобщи за Радио „Фокус“ – Пазарджик Цветана Чочева от Екоинспекцията. Тя уточни, че два от сигналите са за неприятни миризми в Пещера. При обход на централната част на града и до края му не са усетени такива миризми. Един от сигналите е за незаконно отглеждане на стадо прасета на територията на местност „Беглика“. Сигналът е препратен по компетентност до кмета на Батак и ОДБХ. Останалите два сигнала са основателни. Единият е за замърсяване на въздуха с прах и трици от фирма за пелети на Бошулско шосе. Дадени са предписания за спазване на изискванията на българското законодателство. Другият сигнал е за замърсяване на река Елшишка в района на село Априлци. След проверка по сигнала е установено, че има разлив на оборска тор от близкия свинекомплекс. Сигналът е изпратен на Басейнова дирекция за предприемане на мерки по компетентност.\r\nВаня НИКОЛОВА", "date": "2017.12.11", "title": "Пазарджик: Пет са подадените сигнала в екоинспекцията в града през ноември"}
{"url": "http://www.focus-news.net/news/2017/12/11/2465997/sport-mesi-izravni-rekorda-na-gerd-myuler-za-nay-mnogo-golove-s-flanelkata-na-edin-otbor.html", "text": "Лионел Меси подобри рекорда на германеца Герд Мюлер за най-много попадения с фланелката на само един клуб. След победата на Барселона над Виляреал, в която Меси отбеляза един от двата гола за тима си, аржентинският нападател има общо 525 попадения за каталунския клуб, колкото е отбелязал и Мюлер в продължение на периода 1964-1979 г. за Байерн Мюнхен. Аржентинецът ще се опита да надмине постиженията на Йозеф Бикан и Пеле със съответно 534 и 643 гола, отбелязани за един клуб.", "date": "2017.12.11", "title": "Спорт: Меси изравни рекорда на Герд Мюлер за най-много голове с фланелката на един отбор"}
{"url": "http://www.focus-news.net/news/2017/12/11/2465998/sport-svetovniyat-sayuz-po-biatlon-ponizhi-vav-vremenen-chlen-ruskata-federatsiya.html", "text": "Световният съюз по Биатлон понижи във временен член руската федерация по биатлон като следствие от решението на Международния олимпийски комитет да забрани участието на руски спортисти в зимната олимпиада в Пьончан. Биатлонистите от Руската федерация обаче запазват правото си на участие в състезания, а старта в град Тюмен няма да бъде изместван или отлаган. Руската федерация по биатлон обаче няма да има право поне до края на сезон 2017/2018 г. да изпраща свои представители на конгресите на Световния съюз или номинира свои членове за ръководни постове в него.", "date": "2017.12.11", "title": "Спорт: Световният съюз по биатлон понижи във временен член руската федерация"}
{"url": "http://www.focus-news.net/news/2017/12/11/2465999/sport-lionel-mesi-izravni-rekorda-na-gerd-myuler.html", "text": "Лионел Меси подобри рекорда на германеца Герд Мюлер за най-много попадения, направени за един клуб. След победата на Барселона над Виляреал, аржентинският нападател има общо 525 попадения за каталунския клуб, колкото е отбелязал и Мюлер в продължение на периода 1964-1979 година за Байерн Мюнхен. Аржентинецът ще се опита да надмине постиженията на Йозеф Бикан и Пеле, които имат съответно 534 и 643 гола, отбелязани за един клуб.", "date": "2017.12.11", "title": "Спорт: Лионел Меси изравни рекорда на Герд Мюлер"}
{"url": "http://www.focus-news.net/news/2017/12/11/2466000/sport-rodzhar-federer-e-nay-dobar-sportist-na-shveytsariya-za-2017-g.html", "text": "Роджър Федерер получи за седми път наградата за най-добър спортист на Швейцария. През настоящия сезон, Федерер спечели общо седем титли, включително на Уимбълдън и Аустрелиън оупън. Неговият треньор получи наградата за най-добър наставник, а за най-добър спортист при жените бе определена състезателката в ски алпийски дисциплини Уенди Холденер.", "date": "2017.12.11", "title": "Спорт: Роджър Федерер е най-добър спортист на Швейцария за 2017 г."}
{"url": "http://www.focus-news.net/news/2017/12/11/2466001/pregled-na-mezhdunarodnite-novini-do-6-chasa-agentsiya-fokus.html", "text": "Голям брой муниции бяха открити в западната част на Берлин в близост до провеждащ се коледен базар.\r\nСтана ясно, че общият брой на патроните стига до почти 200, открити в оригинални опаковки и сложени в найлонови торбички. \r\nБерлинската полиция е отхвърлила твърдението за възможна връзка с терористи или готвен терористичен акт. \r\n„Често откриваме муниции в Берлин“, заявиха от полицията, като уточниха, че „най-вероятно някой е разчиствал мазето си и е намерил нещо, останало от дядо му“, което е решил да изхвърли. Агенция „Фокус“ припомня: По-рано в Потсдам полицията евакуира друг коледен базар, след като бе получен сигнал за странна кутия, която най-вероятно е бомба. Впоследствие в нея е открит избухлив прах, но по данни на полицията, пакетът с взривното вещество не е бил пратен от терористи, а е опит за саботаж на намираща се в региона аптека. В края на миналата година пък в германската столица бе извършен терористичен атентат, след като екстремист от „Ислямска държава“ уби 12 души и рани други 50, нахлувайки с камион на коледен базар.  \r\n*** ВМРО-ДПМНЕ ще избере на извънреден конгрес, насрочен за 22 и 23 декември, новия си лидер, след като късно в неделя досегашният председател на партията Никола Груевски подаде оставка. Генералният секретар на политическата формация Християн Мицковски съобщи, че на предстоящия конгрес във Валандово ще участват общо 544 делегати. Сред възможните кандидати за нов председател на партията са самият Мицковски, Антонио Милошоски, Никола Поповски и Никола Тодоров.  \r\n*** Руската федерация по биатлон бе понижена до нивото на временен член на Международния съюз по биатлон, пише вестник “Коммерсант“. Постановлението е следствие от решението на Международния олимпийски комитет, който по-рано преустанови членството на руския олимпийски комитет. \r\nПредседателят на Международния съюз по биатлон поясни, че по този начин Русия губи правото да бъде представяна на конгресите на международната организацияи и няма да може да номинира свои членове за ръководни постове в съюза, въпреки че руснакът Виктор Майгуров ще запази позицията си на вицепрезидент на международния съюз. \r\nИзданието припомня, че на пети декември Международния олимпийски комитет забрави на руските спортисти да участват в зимните олимпийски игри в Пьончан заради съмение за използване на допинг. Всеки от тях, който успее да докаже, че не е използвал забранени вещества може да вземе участие в олимпиадата, но състезавайки се под неутрален флаг. \r\n*** Германският министър на правосъдието Хайко Маас заяви, че няма място за антисемитизъм в страната, след като в неделя протестиращи изгориха израелски флаг. \r\nВ неделя около 2,500 души протетираха в Берлин срещу решението на американския президент да признае Ерусалим за столица на Израел, като по време на демонстрацията бе изгорен и израелски флаг.\r\nМаас отбеляза, че „всяка форма на антисемитизъм е атака срещу всички.“ Според него не трябва да се позволява на антиеврейските настроение „да заемат място в обществото отново“. \r\nПървият дипломат на Берлин Зигмар Габриел се присъедини към мнението на министъра на правосъдието. Той заяви, че макар да е разбираемо хората да протестират срещу решението на Тръмп, никой няма право или причина да изгаря израелски флаг и разпространява омраза спрямо евреите или правото на съществуване на Израел. \r\n*** В понеделник започва последната седмица от осмия кръг на преговорите за Сирия, които се провеждат в Женева под егидата на ООН. След осем дни на консултации, делегацията на режима на Башар Асад пристигна в швейцарския град в неделя. Представители на сирийското правителство не присъстваха по време на втората седмица от преговорите, така че специалният представител на ООН за Сирия Стефан де Мистура трябваше да води заседания само с опозиционерите.  \r\nПреди да се оттеглят, представителите на режима заявиха, че не могат да преговарят с опозицията, докато те не се откажат от условието си за смяна на президента Башар Асад. Лидерът на правителствената делегация Башар ал Джафари все още не е разкрил какви инструкции е получил след осемдневните консултации в Дамаск\r\n*** По време на интервю, американският постоянен представител в ООН Ники Хейли защити решението на американския президент Доналд Тръмп относно Ерусалим. \r\nДържавният глава е изразил „волята на американския народ“ признавайки града за столица на Израел, отбеляза Хейли по време на неделното си интервю за медията. \r\n„За 22 години американският народ искаше посолството да се премести, а нито един президент, нито Бил Клинтън, нито Джордж Буш, нито Барак Обама, имаха смелостта да предприемат това, приемайки волята на американския народ“, каза Хейли. \r\nВ сряда Тръмп призна града за столица на Израел, като заяви, че „днес, ние най-после признаваме очевидното: Ерусалим е столица на Израел“. Според държавния глава „това е нищо друго освен приемането на реалността“. Решението му предизвика масови протести, като след сблъсъци между палестинци и израелски сили за сигурност стотици хора бяха ранени а поне четирима убити. На свой ред, израелският премиер Бенямин Нетаняху приветства решението на Белия дом.  \r\n*** Говорителят на американския вицепрезидент Майк Пенс обвини палестинците, че „си тръгват“ от възможността за успокояване на ситуацията в региона.\r\nПо думите на говорителя, „неприятно е, че властите на Палестинската автономия си тръгват отново от възможността да се обсъди бъдещето на региона“. \r\nКоментарът е направен, след като палестинските власти заявиха, че не желаят да се срещат с Пенс, който по-късно този месец ще посети Близкия изток. Бойкотът е предизвикан от решението на американския държавен глава Доналд Тръмп да признае Ерусалим за столица на Израел. Градът е желан за държавен център едновременно от Израел и от палестинците, в рамките на бъдеща независима тяхна държава. \r\n*** Бушуващите в южната част на Калифорния пожари отново за излезли извън контрол. Издадена е заповед за евакуация на части от градовете Карпинтерия и Монтесито. Причината за влошаването на ситуацията са подновилите се сухи ветрове, които помагат на огъня да се разпространява. \r\nВластите са изразили притесненията си относно Карпинтерия, тъй като пожарът се движи към града през сухи полета, които не са горели от почти век, разкри говорител на пожарната. \r\nПо-рано в събота огнеборците бяха постигнали напредък, но подновилия се вятър е обрекъл усилията им. Огънят в избухна в началото на седмицата, като в петък президентът Доналд Тръмп въведе бедствено положение в засегнатите райони. \r\n*** Дюселдорф. Силен студен вятър и обилни снеговалежи парализираха голяма част от Германия в почивните дни, предизвиквайки транспортен хаос в страната.\r\nНарушен е трафикът на автомобилния, железопътния и въздушния транспорт. Снегът и хлъзгавите пътища доведоха до редица инциденти, които допълнително затрудниха движението на пътни превозни средства. Съобщава се за загинал и няколко пострадали вследствие на тежка катастрофа във федералната провинция Долна Саксония. \r\nДвижението на железопътния транспорт също е затруднено заради снега и леда, които сковаха страната. На територията на провинция Северен Рейн-Вестфалия влаковете се движат със закъснения, като тези за дълги разстояния дори са пренасочвани заради повреди по линиите. Заради лошото време отстраняването на проблемите се извършва бавно. \r\nТежък сняг наложи временно затваряне на летището на Дюселдорф, столицата на Северен Рейн-Вестфалия. В часовете по обед са анулирани първите полети и все още остава неизвестно кога въздушният трафик ще бъде възобновен в нормален режим. На летище Кьолн/Бон също има отменени полети и закъснения заради пренасочването на самолетите от Дюселдорф. \r\nСъщевременно бе съобщено за \"драматична\" ситуация на летището във Франкфурт на Майн - най-голямото в Германия и едно от най-натоварените в цяла Европа. Към момента само една от пистите е на разположение за кацащи и излитащи самолети. По данни на летищните власти заради лошото време са отменени 267 полета. Стотици други се движат със закъснение в разписанието.\r\n***", "date": "2017.12.11", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/12/11/2466002/sofiya-99-snegopochistvashti-mashini-sa-izvarshvali-obrabotki-sas-smesi-sreshtu-zaledyavane-prez-izminalata-nosht.html", "text": "През изминалата нощ в София 99 снегопочистващи машини са извършвали обработки със смеси срещу заледяване. Това съобщиха от     Обработени са опасни и стръмни пътни участъци и мостове, както и частично Южната дъга на Околовръстен път. В момента продължава работата на снегопочистващите фирми в райони като \"Връбница\", \"Нови Искър\", \"Кремиковци\", \"Триадица\", \"Младост\", \"Слатина\", \"Красно село\", \"Подуяне\".  В планината Витоша е направено опесъчаване на пътищата Драгалевци – Алеко и Бояна – Златни мостове.  Към момента градският транспорт се движи по обичайните си маршрути.", "date": "2017.12.11", "title": "София: 99 снегопочистващи машини са извършвали обработки със смеси срещу заледяване през изминалата нощ"}
{"url": "http://www.focus-news.net/news/2017/12/11/2466003/tass-nachalnikat-na-generalniya-shtab-na-ruskata-armiya-e-na-poseshtenie-v-yaponiya.html", "text": "Началникът на Генералния щаб на руската армия Валерий Герасимов е на посещение в Япония в понеделник, по време на което ще обсъди проблемите на регионалната и световна сигурност със своя японски колега, Кацутоши Кавано, предава ТАСС, като се позовава на информация от руското министерство на отбраната. \r\n„Началникът на Генералния щаб на въоръжените сили на Руската федерация пристигна на работна визита в Токио, по време на която ще се срещне с началника на Обединения щаб на силите за самоотбрана на Япония адмирал Кацутоши Кавано. По време на срещата, двамата ще обсъдят някои проблеми относно световната и регионална безопасност“, се казва в съобщението на министерството.  Цанко Цолов", "date": "2017.12.11", "title": "ТАСС: Началникът на Генералния щаб на руската армия е на посещение в Япония"}
{"url": "http://www.focus-news.net/news/2017/12/11/2466004/reuters-razmyana-na-dumi-mezhdu-kitay-i-tayvan-zaradi-komentar-na-diplomat-ot-pekin.html", "text": "Размяна на думи между Китай и Тайван бе породена от коментар на дипломат от Пекин. Според думите на Ли Късин „денят, в който кораб на американския флот акостира“ на острова, „ще бъде денят, в който нашата Народна армия ще присъедини Тайван със силата на оръжието“. Коментарът е направен по време на прием в китайското посолство във Вашингтон в петък. В отговор, тайванското външно министерство публикува становище късно в събота, в което критикува думите на Късин. Според обръщението, Китай се опитва да спечели сърцата и умовете на хората в Тайван, но въпреки това Пекин твърде често използва заплахи срещу Тайпе. В понеделник китайско издание публикува официално становище на Комунистическата партия, според което Китай все още не се е отказал от възможността да използва сила за да присъедини към себе си Тайван. Агенция „Фокус“ припомня: След края на гражданската война в Китай в средата на миналия век, силите на партията Гоминдан, водени от Чан Кайши, се оттеглят на о. Формоза (Тайван), победени от Народната армия на комунистическото движение. На континента бива обявена Китайска народна република, докато Кайши основава Република Китай в Тайван. \r\nСпоред официалната позиция на Пекин, Тайван представлява вътрешен китайски проблем, като властите на континента разглеждат острова като своя провинция.  Цанко Цолов", "date": "2017.12.11", "title": "Reuters: Размяна на думи между Китай и Тайван заради коментар на дипломат от Пекин"}
{"url": "http://www.focus-news.net/news/2017/12/11/2466005/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nТемпературите са в интервала от -13° до +6°. Времето над страната е предимно ясно.\r\nСлаб до умерен вятър духа в областите Добрич, Кърджали, Монтана, Разград, Русе, Смолян, Търговище и Шумен. Дъжд вали в района на Роман /обл. Враца/ и област Русе. Сняг вали в района на Оряховица, Крушовица, Мездра, Криводол и Леденика /обл. Враца/. Пътните настилки в страната са предимно сухи, по усойните места мокри, заледени и обработени.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: \r\nобласт София: Временно движението по АМ Тракия от км 54+000 до км 54+500 в посока Бургас се осъществява в една лента, поради професионална некомпетентност и нежелание от страна на собственика да се използва специализирана техника за отстраняване на авариралия тежкотоварен автомобил. Движението се осъществява в изпреварващата лента. Участъкът е сигнализиран. Срок до 11.12.2017 г.\r\nобласт Стара Загора: Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.11", "title": "Актуална пътна обстановка"}
{"url": "http://www.focus-news.net/news/2017/12/11/2466006/albanian-daily-news-prezidentat-na-cherna-gora-shte-poseti-albaniya.html", "text": "Президентът на Черна Гора Филип Вуянович ще посети Албания в понеделник, по покана на неговия албански колега Илир Мета, предава Albanian Daily News.\r\nДвамата държавни глави ще проведат официална среща, последвана от пресконференция, като не се съобщава кои са темите на дневен ред за двустранните разговори.  Цанко Цолов", "date": "2017.12.11", "title": "Albanian Daily News: Президентът на Черна Гора ще посети Албания"}
{"url": "http://www.focus-news.net/news/2017/12/11/2466007/predstoyashti-sabitiya-v-stranata-za-11-dekemvri-agentsiya-fokus.html", "text": "***\r\nОт 09.00 часа в зала „Арена Армеец“ ще се проведе Национален шампионат за деца и младежи в риск под надслов „Спортът достъпен за всички деца“. Официалното награждаване е предвидено за 13.00 часа.\r\n***\r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за организиране и ръководене на организирана престъпна група с цел избягване плащане на данъчни задължения в големи размери.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Хованс М., Пламен Т. Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Ценко Ч., Мартин Ч. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 3-ти състав на Специализирания наказателен съд ще заседава по делото срещу Абдула И., Мустафа Н. и Исмаил М., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 15-и състав на Специализирания наказателен съд ще заседава по делото срещу Добрин С., Георги П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.15 часа във Висшето училище по телекомуникации и пощи българският еврокомисар Мария Габриел ще участва в официалното откриване на Digital journey лаборатория във висшето училище. От 10.40 часа в Аулата на висшето училище пред студенти, преподаватели и представители на IT-бизнеса тя ще представи публична лекция на тема \"Съвременното образование и цифровите технологии\".\r\n***\r\nОт 10.30 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа Ръководствата на АБВ – София и Столичната младежка организация на партията ще дадат пресконференция в централата на политическата сила на  ул. „Врабча“ №23.\r\n***\r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на организирана престъпна група.\r\n***\r\nОт 12.00 часа в литературния клуб „Перото“ ще се проведе церемонията по връчването на юбилейните десети годишни награди за принос към правата на човека и правозащитността „Човек на годината“, организирани от Българския хелзинкски комитет. \r\n***\r\nОт 12.00 часа в Националния политехнически музей – София ще се състои церемония за връчване на сертификати за   стипендии на Фондация „ЕВРИКА” на студенти и ученици с изявени способности в науката и техниката. \r\n***\r\nОт 13.30 часа в сградата на Столична община кметът на Столична община Йорданка Фандъкова, Комисарят по въпросите на цифровата икономика и цифровото общество Мария Габриел и председателя на фондация Webit Пламен Русев ще дадат пресконференция, на която ще обявят какво предстои по време на EU Digital and Innovation week (25 - 29 юни 2018г)  в София, което се очертава като най-значимото в Европа за 2018 събитие за технологии, иновации и политики, свързани с дигитализацията във всяка една сфера. \r\n***\r\nОт 13.30 часа 13-и състав на Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 2-ри състав на Специализирания наказателен съд ще заседава по делото срещу Емил М., Лазарин Л. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за организиране и ръководене на организирана престъпна група.\r\n***\r\nОт 13.30 часа 17-и състав на Специализирания наказателен съд ще заседава по делото срещу Бахир Я. на когото е повдигнато обвинени за тероризъм с хулигански подбуди.\r\n***\r\nОт 13.30 часа 11-и състав на Специализирания наказателен съд ще заседава по делото срещу Андрей З. Костадин Г и Николай Н., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в зала „Сутерен“ на Министерство на околната среда и водите ще се проведе кръгла маса за проектите на решения на МС за Национален парк „Пирин“ и за „Ски зона Банско“.\r\n***\r\nОт 15.30 часа 12-и състав на Специализирания наказателен съд ще заседава за кумулиране на наказанията по делото срещу Александър М.\r\n***\r\nОт 17.30 часа в изложбената зала „Архиви“ на Държавна агенция „Архиви“ ще бъде представена пътуващата изложба „Свидетели: Памет за концлагера „Белене“.\r\n***\r\nОт 18.00 часа с бдение със свещи пред Китайското посолство (ул. „Александър Фон Хумболт“ 7) и мирен протест практикуващите Фалун Дафа в България ще отбележат Международния ден за човешки права.\r\n***\r\nОт 18.30 часа книгата „Свидетелство за поезия“ от Чеслав Милощ в превод на Богдан Глишев ще бъде представена в Литературен клуб „Перото“. \r\n***\r\nОт 18.30 часа в „Зала 42“ ще се състои представянето на книгата \"С фрак... и потури\" от Георги Джилянов.\r\n***\r\nОт 19.00 часа в зала „Концертна“ на Централния Военен клуб ще се проведе десетото юбилейно издание на Церемонията по награждаване на победителите в конкурса „ИТ мениджър на годината“.\r\n***\r\nОт 20.00 часа в зала 1 на НДК ще бъде представен спектакълът на Нешка Робева „Няма такова шоу“.\r\n***\r\nОт 18.00 часа в Градския парк срещу ДГ „Дружба” ученици от ПГ „Цар Иван Асен II” ще запалят коледните светлини в парка. \r\n***\r\nОт 18.00 часа в Градската библиотека „Паисий Хилендарски“ ще се проведе концерт на музикална школа „Станимака” – „В очакване на Коледа“.\r\n***\r\nОт 18.00 часа в ресторант „Станимака“ ще започне тържествена церемония по връчване на наградите „Спортист на годината 2017“.\r\n***\r\nОт 11.30 часа в детския отдел на Регионалната библиотека „Димитър Талев“ ще бъдат представени представлението „Коледен дух“.\r\n***\r\nОт 12.00 часа в в Градската художествена галерия врати ще отвори работилницата на Дядо Коледа.\r\n***\r\nОт 18.00 часа във фоайето на Община Благоевград ще бъде поставено началото на една от най- очакваните инициативи – „Часът на приказния разказвач“.\r\n***\r\nОт 19.00 часа в зала „Яворов” Биг Бенд- Благоевград ще зарадва жители и гости с традиционен коледен концерт.  \r\n***\r\nОт 10.00 часа общинският съветник от КП \"Реформаторски блок\" Живко Табаков ще има приемен ден за граждани в централата на „Движение България на гражданите“ на ул.  „Фердинандова“ 2 Б.\r\n***\r\nОт 10.30 часа народният представител от ГЕРБ Иван Вълков организира приемна за граждани в централата на партията на ул. „Конт Андрованти 5”.\r\n***\r\nОт 11.30 часа в конферентна зала „Ахело“ на хотел „Приморец“ заместник-министърът на икономиката Александър Манолев ще участва в откриването на „Бизнес ИНВЕСТ Форум“ 2017 г., който се организира от регионалната структура на КРИБ в Бургас.\r\n***\r\nОт 19.30 часа в залата на Държавна опера – Бургас ще се състои концертът „12 коледни картички“.\r\n***\r\nОт 12.00 часа ародният представител от ПП ГЕРБ Павел Христов организира приемна за граждани в клуба на партията на ул. „Г. Бенковски” №1. \r\n***\r\nОт 13.30 часа народните представители от ПГ „БСП за България“ проф. Анелия Клисарова и Иван Иванов ще се срещнат с граждани в централата на БСП на ул. „Македония” 33.\r\n***\r\nОт 10.30 часа, в заседателната зала на Областна администрация – Велико Търново, Сдружението на кметовете на кметства и кметски наместници на населени места в област Велико Търново организира работна среща с народните представители от региона.\r\n***\r\nОт 15.00 часа в Зала 306 на Община Велико Търново ще бъде проведено заседание на комисията, която избира спортист на годината.\r\n***\r\nОт 18.00 часа в Изложбени зали „Рафаел Михайлов“ ще се състои коледен концерт на струнен оркестър „Колегиум Силания“ с художествен ръководител  Дочка Михова.\r\n***\r\nОт 10.00 часа народният представител от ПП ГЕРБ Владимир Тошев организира открита приемна за граждани в офиса на партията на ул. „Дунавска” №1.\r\n***\r\nОт 12.00 часа в Регионалния пресклуб на БТА депутатът от ГЕРБ Владимир Тошев ще даде пресконференция по актуални въпроси.\r\n***\r\nОт 10.30 часа в Регионалния пресклуб на БТА ще се проведе пресконференция, по време на която Фондация „ЕкоЦентрик“ и Дирекция на Природен парк „Врачански Балкан“\t ще представят резултатите по проект „Младежки доброволци - за еко образование“.\r\n***  \r\nОт 17.00 часа на центъра на селото ще се проведе детски празник - запалване на светлините на Коледната елха и посрещане на Дядо Коледа.\r\n***\r\nОт 09.00 часа в НЧ „Войвода Генчо Къргов – 1920” ще се проведе съвместна приемна на народните представители от ПП ГЕРБ Борис Кърчев и Радостин Танев. \r\n***\r\nОт 11.00 часа в Младежкия център ще бъдат връчени наградите в Областния конкурс за есе „Децата с увреждания сред нас?“.\r\n***\r\nОт 18.00 часа в Концертна зала „Добрич“ ще се състои празничен концерт на Хор „Добруджански звуци“, посветен на 11 декември – Световен ден на хоровото изкуство.\r\n***\r\nОт 18.00 часа в Галерия „Георги Попов“  ще бъде представена поетичната книга \r\n„Ще те докосна ли?“ от Татяна Иванова.\r\n***\r\nОт 12.00 часа ще се проведе съвместна приемна на народните представители от ПП ГЕРБ Борис Кърчев и Радостин Танев. \r\n***\r\nОт 13.00 часа при асфалтовата база в Костинброд ще бъде направена символичната копка за рехабилитацията на още 22,2 км от второкласния път II-81 Костинброд – Бучин проход. На събитието се очаква да присъстват председателят на Управителния съвет на Агенция „Пътна инфраструктура“ инж. Дончо Атанасов, областният управител на Софийска област Илиан Тодоров, кметът на Костинброд Трайко Младенов, народни представители и др. \r\n***\r\nОт 16.00 часа в Регионална библиотека „Гео Милев” ще се състои церемонията  за обявяването на победителите от конкурса за Младежка авторска творба.\r\n***\r\nОт 09.30 часа Окръжен Съд Пазарджик ще гледа делото срещу  кмета на Септември Марин Рачев за неплащане на данъци в големи размери.\r\n***\r\nОт 09.00 часа в зала 1 на Пловдивския апелативен съд ще се гледа дело, образувано по жалби на подсъдимите Костадин Илиев и Иван Саравски. Илиев е обвинен в причиняване на смърт по непредпазливост и бягство от местопрестъплението, а Саравски – за прикриване на деянието в качеството му на полицай.\r\n***\r\nОт 09.00 часа в зала 2 на Пловдивския окръжен съд ще се гледа делото срещу Цветан А., обвинен в умишлено убийство по особено мъчителен начин и с особена жестокост.\r\n***\r\nОт 09.00 часа в зала 10 на Пловдивския окръжен съд ще се гледа делото срещу Костадин П. и Надежда М., обвинени съответно за приемане и даване на подкуп.\r\n***\r\nОт 10.30 часа в зала 1на Районен съд – Пловдив ще се гледа делото срещу Албенко М., обвинен в причиняване на имотна вреда в особено големи размери. \r\n***\r\nОт 11.00 часа в зала 1 на Пловдивския окръжен съд ще се гледа делото срещу Александър Б., обвинен в избягване на плащането на данъчни задължения в особено големи размери.\r\n***\r\nОт 11.00 часа в концертната  зала на Академията за музикално, танцово и изобразително изкуство ще се състои тържествената церемония по удостояването на Менда Стоянова с почетното звание „Доктор хонорис кауза“ на АМТИИ.\r\n***\r\nОт 11.00 часа в зала „Дружба” на парк –хотел „Санкт Петербург” ще се проведе организира  кръгла маса под надслов: „ЧУЙ МЕ!  ВИЖ МЕ!”. Дискусията  е заключителна  част от проект,  свързан  с насилието над жени и деца. Събитието се организира от Обединението на жените социалистки област Пловдив.    \r\n***\r\nОт 14.00 часа в  зала 10 на Районен съд – Пловдив ще се гледа делото срещу Светослав М., адвокат от Адвокатска колегия – Хасково, обвинен в закана за убийство към журналист. \r\n***\r\nОт 16.00 часа народният представител от ПП ГЕРБ Менда Стоянова ще се срещне с граждани в централния офис на партията на бул. „Марица” 91.\r\n***\r\nОт 16.00 часа народният представител от ПП ГЕРБ Атанас Ташков ще се срещне с граждани в офиса на  партията на ул. „Стефан Стамболов\" № 21.\r\n***\r\nОт 16.00 часа общинският съветник от ПП ГЕРБ Вера Тоскова ще се срещне с граждани в офиса на партията в район „Тракия” -  в жк. „Тракия” бл.91.\r\n***\r\nОт 16.00 часа народният представител от ПП ГЕРБ Спас Гърневски ще се срещне с граждани в офиса на партията в район „Източен” на ул. „Коста Паница” №5.От 17.00 часа общинските съветници от ПП ГЕРБ Спартак Николов и Вихър Захов ще проведат приемна за граждани в офиса.\r\n***\r\nОт 16.30 часа народният представител от ПП ГЕРБ Димитър Лазаров ще се срещне с граждани в офиса на партията в район „Централен” на ул. „Прага” № 2. От 17.30 часа на същото място общинският съветник от ПП ГЕРБ Александър Радев ще проведе приемна за граждани. \r\n***\r\nОт 17.00 часа в библиотека „Иван Вазов“ ще се открие изложба на пловдивски художници. Събитието е по повод 40 години от създаването на Изкуствотеката в културната институция.\r\n***\r\nОт 17.00 часа общинският съветник от ПП ГЕРБ Даниела Дженева ще проведе приемна за граждани в офиса на партията в район „Южен”, ул. „Академик Петър Динеков” № 1А. От 17.30 часа на същото място ще започне срещата с общинския съветник Атанас Узунов.\r\n***\r\nОт 18.00 часа светлините на градската елха ще бъдат запалени по оригинален начин със специалното участие на група „Вакали“, които ще представят уникален арт-проект.\r\n***  \r\nОт 17.00 часа в Художествена галерия „Николай Павлович“ ще бъде открита коледна изложба базар с творби на свищовски художници. \r\n***  \r\nВ отдел „Изкуство“ на Градска библиотека ще бъде открита Изложба-базар на книги за деца и ученици от издателствата „Византия“ и „Ахат“.\r\n*** \r\nОт 14.00 часа в Регионален исторически музей „Стою Шишков“ отваря врати работилница за изработване на традиционна родопска сурвачка.\r\n***\r\nОт 10.00 часа народният представител от ГЕРБ-Бургас Галя Василева ще проведе приемен ден за жителите на община Средец на пл. „България“ № 1.\r\n***\r\nОт 09.30 часа Библиотeка „Родина“ ще гостува на децата от ЦДГ № 29 „Славейче“ във връзка с обявената от МОН Национална седмица на четенето.\r\n***\r\nОт 11.00 часа в Регионалния пресклуб на БТА ще се проведе пресконференция на Общински съвет на БСП - Стара Загора.\t\r\n***\r\nОт 13.30 часа в ДЦ „Св. св. Козма и Дамян“ ще се проведе творческо ателие „Коледно настроение с приятели“ с участието на Клуба на доброволците към библиотека „Родина“ .\r\n***\r\nОт 15.00 часа в Центъра за подкрепа за личностно развитие към Община Стара Загора ще се състои церемонията по награждаване на участниците в конкурса за детска рисунка „Аз и природата“.\r\n***\r\nОт 18.00 часа в РБ „Захарий Княжески“ ще бъде представен новият филм на Райчо Гънчев и Багатур от поредицата „Айде холан, брей“ - „Калифер войвода“.\r\n***\r\nОт 18.30 часа в Драматичния театър ще се състои Коледен спектакъл на балетна школа при НЧ „Родина 1860“.\r\n***\r\nОт 19.00 часа в Оперния театър ще се състои церемонията по връчване на наградите „Добрият самарянин“.\r\n***\r\nОт 13.30 часа в зала 203 на общината ще се проведе Консултативен съвет.\r\n***\r\nОт 14.00 часа в зала 2 на Областна администрация Шумен ще се проведе работна среща относно изпълнение изискванията на Закона за противодействие на тероризма и Националния план за противодействие на тероризма.\r\n***\r\nОт 15.00 часа в НЧ „Напредък-1869“ ще се състои концерт на хор „Планинско ехо“. \r\n***\r\nОт 17.30 часа в изложбената зала на Регионална библиотека „Стилиян Чилингиров” женско благотворително сдружение „Подай ръка Шумен” ще открие благотворителна изложба на художничката Невена Пощарова.", "date": "2017.12.11", "title": "Предстоящи събития в страната за 11 декември (Агенция „Фокус“)"}
{"url": "http://www.focus-news.net/news/2017/12/11/2466008/nimh-dnes-shte-e-predimno-slanchevo-s-maksimalni-temperaturi-mezhdu-7-i-12.html", "text": "Днес ще е предимно слънчево. Вятърът ще се ориентира от югозапад, ще е слаб, в Източна България умерен. Дневните температури ще се повишат и максималните ще са между 7° и 12°. Това съобщи за Агенция „Фокус” дежурният синоптик  Георги Цеков от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще е предимно слънчево. Ще духа до умерен югозападен вятър. Максималните температури ще са между 10° и 13°. Вълнението на морето ще е 2-3 бала. Температурата на морската вода 10° - 12°.\r\nВ планините ще е предимно слънчево. Ще духа силен югозападен вятър. Ще се затопли, максималната температура на височина 1200 метра ще е около 8°, на 2000 метра – около 3°.\r\nАтмосферното налягане е близко до средното за месец декември, през деня ще е почти без промяна.", "date": "2017.12.11", "title": "НИМХ: Днес ще е предимно слънчево с максимални температури между 7° и 12°"}
{"url": "http://www.focus-news.net/news/2017/12/11/2466009/voa-irakskite-kyurdi-razkritikuvaha-haydar-al-abadi-tay-kato-ne-e-priznal-prinosa-im-vav-voynata-sreshtu-islyamska-darzhava.html", "text": "Въоръжените сили на иракските кюрди разкритикуваха премиера на страната Хайдар ал Абади в неделя, тъй като не е признал приноса им във войната срещу „Ислямска държава“, съобщава радио Voice of America. \r\nСпоред данни на Кюрдското регионално правителство, над 1,800 пешмерги са загинали в бойните действия срещу терористичната групировка а още най-малко 10 хил. са получили наранявания по време на тригодишната война срещу екстремистите. \r\nВ събота Абади обяви края на войната срещу терористичната групировка, като заяви, че иракските военни сили вече са установили контрол върху всички територии, преди това владени от „Ислямска държава“. \r\nРолята на пешмергите бе призната от британското правителство, след като премиерът Тереза Мей подчерта в събота, че Великобритания е играла „водеща роля в подкрепянето на иракските сили за сигурност, включително армията и кюрдските пешмерги“ във войната срещу терористичната групировка.  Цанко Цолов", "date": "2017.12.11", "title": "VOA: Иракските кюрди разкритикуваха Хайдар ал Абади, тъй като не е признал приноса им във войната срещу „Ислямска държава“"}
{"url": "http://www.focus-news.net/news/2017/12/11/2466010/predstoyashti-mezhdunarodni-sabitiya-za-11-dekemvri-agentsiya-fokus.html", "text": "Външните министри на страните членки на ЕС ще приемат израелския министър-председател Бенямин Нетаняху, с който ще обсъдят ситуацията в Близкия изток, след като САЩ признаха Ерусалим за столица на Израел.\r\n*** Британският министър-председател Тереза Мей ще представи на британските депутати споразумението, което постигна с Европейската комисия относно Брекзит.\r\n*** Ръководството на германската партия ХДС ще проведе заседание, преди да проведе среща с председателя на ГСДП за формирането на управляваща коалиция.\r\n*** Започва осмият кръг на междусирийските преговори под егидата на ООН.\r\n*** Президентът на Русия Владимир Путин ще пристигне в Турция, където ще обсъди с местните власти положението в Сирия и ситуацията около Ерусалим. \r\n*** Президентът на Палестинската автономия Махмуд Аббас ще проведе среща с египетския си колега Абдел Фатах ас Сиси, за да обсъдят решението на САЩ относно Израел. \r\n***", "date": "2017.12.11", "title": "Предстоящи международни събития за 11 декември (Агенция „Фокус“)"}
{"url": "http://www.focus-news.net/news/2017/12/11/2466011/premierat-boyko-borisov-shte-bade-na-rabotno-poseshtenie-v-london.html", "text": "Премиерът Бойко Борисов ще бъде на работно посещение в Лондон по покана на британския министър-председател Тереза Мей, съобщиха от Правителствената информационна служба.\r\nДвамата ще обсъдят възможностите за по-широко сътрудничество между двете страни в сферата на сигурността и управлението на миграционните потоци. Ще бъде разгледан и потенциалът на търговско-икономическите отношения между България и Обединеното кралство.\r\nПосещението на българския премиер в британската столица е продължение на разговорите, който двамата лидери проведоха в Талин през октомври.", "date": "2017.12.11", "title": "Премиерът Бойко Борисов ще бъде на работно посещение в Лондон"}
{"url": "http://www.focus-news.net/news/2017/12/11/2466012/evrokomisaryat-mariya-gabriel-e-na-rabotno-poseshtenie-v-balgariya.html", "text": "Българският еврокомисар по въпросите на цифровата икономика и общество Мария Габриел е на работно посещение у нас днес, съобщиха от Представителството на Европейската комисия в България.\r\nОт 10.00 часа Мария Габриел ще изнесе публична лекция на тема: „Съвременното образование и цифровите технологии” във Висшето училище по телекомуникации и пощи. В 11.30 часа в Националния политехнически музей комисар Габриел ще участва във връчването на годишните стипендии на младежи с изявени способности в науката и техниката на фондация \"Еврика\". От 13.30 часа в Столичната община Мария Габриел ще участва в съвместна пресконференция с кмета на София Йорданка Фандъкова и председателят на фондация Webit Пламен Русев по повод предстоящата Европейска седмица на цифровизацията и иновациите (25 - 29 юни 2018г) и домакинството в София на Европейската дигитална асамблея.", "date": "2017.12.11", "title": "Еврокомисарят Мария Габриел е на работно посещение в България"}
{"url": "http://www.focus-news.net/news/2017/12/11/2466013/narodnite-predstaviteli-ot-gerb-plovdiv-shte-provedat-priemni-s-grazhdani.html", "text": "Народните представители от ГЕРБ-Пловдив ще приемат граждани от избирателния си район. Това съобщиха от пресцентъра на ПП ГЕРБ. Председателят на Комисията по бюджет и финанси в 44-тото Народно събрание Менда Стоянова ще се срещне с граждани от 16.00 в централния офис на ГЕРБ на бул. „Марица” 91.\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще проведе приемна за граждани от 16.30 часа в офиса на ГЕРБ на улица „Прага” 2. \r\nСрещата с Атанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание, ще започне от 16.00 часа в партийния офис на ул. „Стефан Стамболов\" № 21.\r\nСпас Гърневски, заместник-председател на Комисията за борба с корупцията, конфликт на интереси и парламентарна етика, ще се срещне с граждани от 16.00 в офиса на ГЕРБ на ул. \"Коста Паница\" № 5.", "date": "2017.12.11", "title": "Народните представители от ГЕРБ-Пловдив ще проведат приемни с граждани"}
{"url": "http://www.focus-news.net/news/2017/12/11/2466014/plovdiv-ozhs-bsp-organizira-kragla-masa-za-nasilieto-nad-zheni-i-detsa.html", "text": "Обединението на жените социалистки в област Пловдив организира кръгла маса под надслов: „Чуй ме, Виж ме!”, която ще се проведе днес от 11.00 часа в гр. Пловдив, парк-хотел „Санкт Петербург”, Зала „Дружба”. Това съобщиха от пресцентъра на БСП.\r\nДискусията е заключителна част от проект, свързан с един от най-чувствителните и актуални за обществото ни въпроси – насилието над жени и деца. Проектът „Чуй ме, Виж ме!” се реализира от Областния съвет на обединението на жените социалистки област Пловдив и цели да повиши осведомеността на обществото относно проблемите с насилие над деца и жени, последствията от него и начините да бъде осигурена адекватна подкрепа и грижа за пострадалите. В рамките на кампанията - до 1 декември, в общините Сопот, Хисар, Марица, Стамболийски, Асеновград и Брезово в област Пловдив бяха възстановени и реновирани пешеходни пътеки, всяка от които с надпис „Чуй ме! Виж ме!“. Издадена бе информационна брошура, която бе разпространена в административни структури на местната власт, стопански обекти, козметични и фризьорски салони, както и сред граждани по време на акциите.\r\nУчастие в дискусията ще вземат народните представители от „БСП за България” Теодора Халачева, член на Парламентарната комисия по въпросите на децата, младежта и спорта, Георги Търновалийски, зам.-председател на Комисията по бюджет и финанси на НС, представители на законодателната, изпълнителната и съдебната власт, на неправителствения сектор, учители и директори на училища, членове на ученически съвети, родители.", "date": "2017.12.11", "title": "Пловдив: ОЖС-БСП организира кръгла маса за насилието над жени и деца"}
{"url": "http://www.focus-news.net/news/2017/12/11/2466015/rakovodstvata-na-abv-sofiya-i-stolichnata-mladezhka-organizatsiya-na-partiyata-shte-dadat-preskonferentsiya.html", "text": "Ръководствата на АБВ – София и Столичната младежка организация на партията ще дадат пресконференция. Това съобщиха от пресцентъра на ПП АБВ. Събитието ще се проведе от 11.00 часа в централата на политическата сила на ул. „Врабча“ №23.", "date": "2017.12.11", "title": "Ръководствата на АБВ – София и Столичната младежка организация на партията ще дадат пресконференция"}
{"url": "http://www.focus-news.net/news/2017/12/11/2466016/denyat-11-dekemvri-v-balgarskata-istoriya.html", "text": "От Цариград Васил Левски започва първата си обиколка в българските земи през 1868 г. Целта на Левски е да събере пълна информация за политическите настроения сред българското население.\r\nСъщо в Цариград, но през 1876 г., започват предварителни дебати между Великите сили. Целта е да се постигне взаимно приемлив компромис по всички спорни въпроси на Източната криза. След продължителни дебати е приет проектът, защитаван от Австро-Унгария и Англия, в който се предвижда създаване на две автономни български области – Източна с център Търново и Западна с център София.\r\nВ Плевен година по-късно е извършен тържествен молебен за всички загинали в хода на Руско-турската освободителна война. \r\nСимеон Варненско-Преславски става председател на III-то Обикновено народно събрание през 1882 г. Цар Борис III за първи път от възкачването си на престола участва в официален прием през 1922 г. 25  години по-късно на този ден е утвърден нов Министерски съвет, от които комунистите са 14, земеделците – петима, социалдемократите – двама и звенарите – двама. \r\nОткрит е мавзолеят на Георги Димитров в София през 1949 г.\r\n На 11 декември са родени Боян Асенов Биолчев – български писател, филолог и \r\nСимеон Маринов (Маринов Симеонов) - български писател, журналист, учител.\r\nНа 11 декември умират Велко Кънев – актьор, Христо Киров Писков – български режисьор, сценарист и актьор, Йордан Димов Заимов - български езиковед, Димитър Асенов Симидов - български писател, внук на Ф. Симидов, Олга Атанасова Кирчева - българска драматична актриса,Нестор Марков (Н. М. Коларов) - български реформатор на учебното дело и Антон Буковски Безеншек - съставител на българска стенография.\r\n2005 г.\r\nПо време на четвъртия извънреден конгрес на партията Национално сдружение – Български земеделски народен съюз (НС-БЗНС), организацията се трансформира в партия „Ред, законност и справедливост“. \r\nНа конгреса Янев казва, че партията има 27 500 „редовно отчетени членове“.\r\nНационално сдружение – Български земеделски народен съюз (НС-БЗНС) е българска политическа партия с лидер Яне Янев. Съществува от 2000 до края на 2005 г.  \r\n2000 г.\r\nОрден „Стара планина” - първа степен е присъден на:\r\n1. Георги Марков (посмъртно) „за яркия му принос към българската литература, драматургия и публицистика и за изключителната му гражданска позиция и противопоставяне на комунистическия режим“\r\n2. Илия Минев (посмъртно)\r\n3. Акад. Стефан Христов „за изключителните му научни постижения в областта на физико-химията и квантовата химия.“\r\n4. Ружа Делчева \r\n5. Валери Петров\r\n6. Дучо Мундров \r\n7. Борис Димовски\r\n8. Георги Калоянчев\r\n9. Иван Кондов\r\n10. Лиляна Кошлукова\r\n11. Никола Николов\r\n12. Проф. Николай Кауфман\r\n13. Георги Черкелов\r\n14. Димитър Паница\r\n15. Людмил Георгиев\r\n16. Наум Шопов\r\n17. Проф. Владимир Шкодров \r\n18. Емил Димитров\r\n19. Джон Атанасов (посмъртно)\r\n20. Асен Игнатов\r\n1956 г.\r\nНа общото събрание на Българската академия на науките, провело се в периода 10 – 11 декември, за неин председател е преизбран академик Тодор Павлов.\r\n1949 г.\r\nЗа посещения е открит мавзолея на Георги Димитров в София.\r\nМавзолеят е архитектурен паметник, представляващ монументална гробница. Думата произлиза от името на карийския цар Мавзол, управлявал между 376 г. пр.н.е. и 353 г. пр.н.е. След смъртта му неговата вдовица Артемизия му издига пищна гробница в столичния град Халикарнас (днес Бодрум в малоазиатска Турция). Този първи мавзолей, завършен около 350 г. пр.н.е., е един от седемте чудеса на древния свят. Той е във формата на 24-степенна пирамида с височина 45 м и почти квадратна основа, а обиколката му е около 125 м.\r\nВ по-ново време мавзолеи се строят предимно за починали държавни лидери. Известни примери за това са мавзолеите на някои бивши комунистически лидери, един от които е този за Ленин, починал през 1924 г. Като нововъведение, телата им са балсамирани и специално поддържани, за да създават илюзията, че вождът е \"вечно жив\". В България такава гробница е построена за Георги Димитров през 1949 г. Този мавзолей в центъра на София е взривен на 21 август 1999 г. Тялото на Димитров е кремирано, а останките му - погребани в Централните софийски гробища.\r\n1947 г.\r\nУтвърден е нов състав на Министерски съвет от 23-ма души, от които комунистите са 14, земеделците – 5-ма, социалдемократите – 2-ма и звенарите – 2-ма. Подпредседатели на Министерския съвет стават: Трайчо Костов (БРП (к), Васил Коларов (БРП (к), Кимон Георгиев (НС \"Звено\"), Георги Трайков (БЗНС) и Георги Попов (БРСДП).\r\n1922 г.\r\nЦар Борис III за първи път от възкачването си на престола участва в официален прием (на италианската легация).\r\nБорис III е цар на българите (3 септември 1918 г. – 28 август 1943 г.). Роден е на 30 януари 1894 г. в София. Син е на княз Фердинанд I и княгиня Мария Луиза. Получава веднага титлата княз Търновски. Негов брат е княз Кирил Преславски, а сестри – княгините Евдокия и Надежда. След абдикацията на цар Фердинанд I на 3 октомври 1918 г. се възкачва на престола под името Борис III. След два преходни кабинета, през ноември 1935 г. Борис III поема цялата власт в свои ръце. Цар Борис III умира на 28 август. Смъртта му е съвсем неочаквана и причините за нея и до днес остават неизяснени. На престола веднага е въздигнат синът му княз Симеон под името цар Симеон II. Поради непълнолетието му вместо него функциите на монарха се поемат от Регентство в състав: проф. Богдан Филов, княз Кирил Преславски и ген. Н. Михов.\r\n1882 г.\r\nСимеон Варненско-преславски (светско име Одисей Попниколов) встъпва в длъжност председател на III-то Обикновено народно събрание (заема този пост от 11 декември 1882 г. до 8 септември 1883 г.)\r\nСимеон Варненско-преславски е висш духовник, митрополит. Роден е на 9 февруари 1840 г. в Бургас. През 1863 г. завършва Духовна семинария на о. Халки, след което е учител в Цариград и в родния си град. Приема монашески сан през 1870 г. и в продължение на 2 г. е протосингел на видинския митрополит Антим I, който става и първи български екзарх. През 1872 г. е ръкоположен за варненски и преславски митрополит, който пост заема до края на живота си. От 1874 г. до 1913 г. е постоянен член на Светия синод, като през 1888 г. и 1902-1905 г. е и негов председател. Участва дейно и в обществено-политическия живот на страната. Бил е депутат в Учредителното събрание (1879 г.), в I-во Обикновено народно събрание и във II-ро Велико народно събрание и председател на III-то Обикновено народно събрание (11 декември 1882 г. – 8 септември 1883 г.). Има големи заслуги за изграждането на църковната организация в България след Освобождението. Освен с преките си църковни задължения занимава се и с преводаческа дейност на византийски извори за българската история, сред които \"Посланието на Цариградския патриарх Фотия до българския княз Бориса I\" (1917 г.), \"Писмата на Теофилакта Охридски, архиепископ български\" (1931 г.) и др. Умира на 23 октомври 1937 г.\r\n1877 г.\r\nВ Плевен е извършен тържествен молебен за всички загинали в хода на Руско-турската освободителна война. След тримесечна обсада Руските войски превземат Плевен. Александър II се среща с Осман паша. В знак на уважение руският император връща сабята на Осман паша. Битката за Плевен е решаваща за цялата война, тъй като от победата в това сражение зависи дали руските войски ще продължат по-нататъшното си настъпление в пределите на Османската империя.\r\nС падането на Плевен във войната настъпва прелом в полза на Русия.\r\n1876 г.\r\nВ Цариград започват предварителни дебати между представителите на шестте велики сили – Англия, Франция, Русия, Австро-Унгария, Германия и Италия. Целта е да се постигне взаимно приемлив компромис по всички спорни въпроси на Източната криза. Дебатите завършват на 18 декември 1876 г. Българският въпрос е в центъра на дискусиите, като най-благоприятен за българите е проектът на ген. Николай Игнатиев, предвиждащ създаване на автономна българска област, в която да се включат всички територии, населени с българи. След продължителни дебати е приет проектът, защитаван от Австро-Унгария и Англия, в който се предвижда създаване на две автономни български области (вилаета) – Източна с център Търново и Западна с център София.\r\n1868 г.\r\nОт Цариград Васил Левски започва първата си обиколка в българските земи. Обиколката продължава до 24 февруари 1869 г., когато Левски се прехвърля във Влашко. Целта на Васил Левски е да събере пълна и обективна информация за реалното състояние на политическите настроения сред българското население.На тази дата са родени: \r\n1942 г.\r\nРоден е Боян Асенов Биолчев – български писател, филолог. Защитава кандидатска дисертация на тема \"Драматургията на Станислав Виспянски\" (1978 г.) и хабилитационен труд \"Самобитност и европейски традиции в Полския ренесанс\" (1982 г.); доцент е от 1982 г. в Катедрата по славянски литератури в Софийски университет “Св. Климент Охридски”; професор е от 1996 г.; ректор е на Софийски университет “Св. Климент Охридски” от 1999 г. до 2007 г. Член е на Борда на директорите на Института за балкански изследвания в Бостън, САЩ. Получава редица награди за сценария на филма \"Дяволско оръжие\" (1985 г.) и за сценария на филма \"Вик за помощ\" (1987 г.), Авакино, Италия. Първите си прозаични творби публикува през 1971 г. Автор е на съчиненията: \"Пробуждане\" (разкази, 1975 г.), \"Сапфир\" (новели, 1979 г.), \"Очите плачат различно\" (роман, 1981 г.), \"Сатурнов кръг\" (роман, 1983 г.), \"Градината на чичо Блум\" (повест, 1984 г.), \"Зуброва трева\" (разкази, 1986 г.), \"Пътят на едно възраждане. Самобитност и европейски традиции в поезията на Полския ренесанс\" (1987 г.), \"Холтер-87\" (1990 г.), \"Мираж под наем\" (новели, 1991 г.), \"Бюро “Намерени вещи 2001\" (1992 г.), \"Отвъд мита. Адам Бернард Мицкевич – между осанката на народен пророк и homo ludens\" (1995 г.), \"Внезапна арена\" (разкази, (1995 г.), \"Листа от ада\" (1996 г.), \"Писма от Рая\" (1996 г.), \"Държавата Урария\" (хумористична проза, 1998 г.), \"Сладко нищо\" (разкази, 2001 г.) и др.\r\n1908 г.\r\nРоден е Симеон Маринов (Маринов Симеонов) - български писател, журналист, учител. Завършва Учителския институт в Шумен (1931 г.). Работи като учител. След 9 септември 1944 г. е литературен редактор във в-к “Земеделска защита”, основател и редактор на литературно списание “Угари” в Шумен. В произведенията си засяга селската тема, пише произведения за деца. Съчинения: “Земя” (първа кн. стихотворения, 1933 г.), “Утро в равнината” (втора книга стихотворения, 1935 г.), “Спекула” (драма, 1941 г.), “Приключенията на Бимбо и Зимбо” (1944 г.), “Песни за родината” (1946 г.), “Чудният занаят” (илюстрована приказка, 1946 г.), “Радостни дни” (стих., 1948 г.), “Житни зърна” (стих., 1962 г.). Умира на 3 май 1948 г. в София.На тази дата умират: \r\n2011 г.\r\nВелко Кънев е роден в Елхово през 1948 г. Завършва актьорско майсторство във ВИТИЗ през 1973 г. в класа на доц. Апостол Карамитев. За периода 1973–1976 г. играе в Драматичен театър – Сливен, след това – в Сатиричен театър - София в продължение на три сезона. От 1979 г. е член на Трупата на Народен театър „Иван Вазов“.\r\nВелко Кънев изиграва над 40 роли в театъра. За ролята си на Кръстьо Никифоров от пиесата Великденско вино на Константин Илиев получава „Аскеер” за водеща мъжка роля през 1994 г. През 2007 г. за „Даскал“ от Жан-Пиер Допан печели втора награда на Международния фестивал на моноспектаклите „Монокъл“ в Санкт Петербург. През 2008 е поканен в Царете на комедията. На 2 октомври същата година е удостоен с Орден „Св. св. Кирил и Методий” – първа степен, за заслуги в областта на културата и изкуството. На същата дата Велко Кънев празнува своята 60 годишнина на сцената на Народния Театър с премиерата на моноспектакъла \"Дванадесет разгневени монолога\".\r\nУчаства с главни роли във филмите „Оркестър без име“, „Бой последен“, „Матриархат“, „Мъжки времена“, „Бон шанс, инспекторе!“, „Да обичаш на инат“ и др. Особено популярен става в специално написания за него и останалите главни герои филм на Станислав Стратиев „Оркестър без име“.\r\nЗаедно с Георги Мамалев и Павел Поппандов създават и групата „НЛО”, която е един от изразителните сатирици на социализма. Издават няколко плочи, които се ползват с голям успех. Проектът им по-късно прераства в телевизионното предаване „Клуб НЛО”.\r\nВелко Кънев почива на 63-годишна възраст след тежко и продължително боледуване.\r\n2009 г.\r\nУмира Христо Киров Писков – български режисьор, сценарист и актьор. Завършва кинорежисура във ВГИК, Москва през 1954 г. Работи като асистент режисьор в \"Мосфилм\". Впоследствие става режисьор и в Студията за игрални филми \"Бояна\". Награден е със званието \"заслужил артист\". \r\n1987 г.\r\nУмира Йордан Димов Заимов - български езиковед. Роден е на 23 април 1921 г. в София. Завършва славянска филология в СУ (1944 г.). Професор (1971 г.) по езикознание в Института по български език при БАН. Изучава българската, балканската и славянската етимология и ономастика, историята на българския език и славянската епиграфика. По-важни трудове: \"Местните имена в Пирдопско\" (1959 г.), \"Заселване на българските славяни на Балканския полуостров. Проучване на жителските имена в българската топонимия\" (1967 г.), \"Битолски надпис на Иван Владислав - самодържец български. Старобългарски паметник от 1015-1016 г. година\" (1970 г.), \"Български географски имена с -jь. Принос към славянския ономастичен атлас\" (1973 г.) и др. Един от съставителите на \"Речник на съвременния български книжовен език\" (в 3 т. 1958-1959 г.), \"Български етимологичен речник. Т. I - II\" (1971-1979 г., незавършен).\r\n1984 г.\r\nУмира Димитър Асенов Симидов - български писател, внук на Ф. Симидов. Роден е на 21 ноември 1898 г. в Оряхово. Участва в Първата световна война. Завършва стоматология в Брюксел (1926 г.). След завръщането си в България се занимава със земеделие, след което се отдава на писателска работа. През 1942-1944 г. е началник на отдел в Радио София. Публикува за първи път през 1915 г. в сп. “Смях”. Стиховете му са повлияни от символизма. Създава разкази и комедии със сюжети от градския бит. Пише приказки, разкази за деца и юноши, превежда над 150 книги от световната класика. Съчинения: “Стихотворения” (1923 г.), “Добромир Хриз” (1930 г.), “Беладин, царският син” (1931 г.), “Нал и Дамаянти” (1938 г.), “Тонко Късметлията” (1938 г.), “Прокурорът има думата” (1939 г.), “В плен на разбойниците” (1941 г.), “Вълшебните крила” (1941 г.), “Гарчо пъдарчето” (1941 г.), “Главчо с двете глави” (1941 г.), “Защо гаргата краде злато?” (1941 г.), “Надлъганият чорбаджия” (1941 г.), “Огнени пътеки” (1941 г.), “Перушан юнак” (1941 г.), “Село Кикендалево” (1941 г.), “Смъртната присъда” (1941 г.), “Трите девойки и д-р Фауст” (1941 г.), “Цар Магар” (1941 г.), “Изневярата на госпожа Лимончева” (1942 г.), “Гости от небето” (1943 г.), “Сокол - юнашка птица” (1944 г.), “Таралежът няма бодли” (1963 г., комедия), “Непобедени” (1968 г., роман), “Страници от един живот” (1978 г., спомени).\r\n1978 г.\r\nУмира Олга Атанасова Кирчева - българска драматична актриса. Родена е на 23 май 1903 в София. Учи театрално изкуство във Виена и в Германия (1924 г.). Дъщеря на артистите Елена Снежина и Атанас Кирчев. Завършва Театралната школа в Народния театър в София (1925 г.) при Н. О. Масалитинов. От 1925 г. до 1978 г. е актриса в Народния театър. Ръководител е на Художествения отдел на Радио София (1945 г.), преподавателка във ВИТИЗ (дн. НАТФИЗ). Авторка е на книгата “Иван Попов. Любов, която побеждава всичко” (1961 г.).\r\n1916 г.\r\nУмира Нестор Марков (Н. М. Коларов) - български реформатор на учебното дело, обществен деец. Роден е през 1836 г. в с. Иробас (дн. Криво поле), Хасковско. Учи в Пловдив при Й. Груев (1865-1867 г.). Работи като учител, създава читалища в Плевен и селата около Плевен. От 1873 г. е учител в Априловската гимназия в Габрово. По време на Руско-турската война (1877-1878 г.) е преводач в щаба на ген. Гурко. След Освобождението е учител, работи върху речници, учебници и учебни помагала.\r\n1915 г.\r\nУмира Антон Буковски Безеншек - съставител на българска стенография. Роден е на 15 април 1853 г. в с. Букове, Словения. Завършва философия в Загреб, дългогодишен преподавател по стенография в България. Автор е на книгите: \"Българска стенография по системата на Габелсбергер, част I и II\" (1883 г. и 1889 г.), \"Българска стенографска читанка\" (1892 г.) и др. Автор е на учебници по немски език. Пръв стенограф на Народното събрание (1879 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.11", "title": "Денят 11 декември в българската история"}
{"url": "http://www.focus-news.net/news/2017/12/11/2466017/gd-granichna-politsiya-intenziven-e-trafikat-za-tovarni-avtomobili-na-izhod-na-granitsite-s-turtsiya-i-rumaniya.html", "text": "Интензивен е трафикът за товарни автомобили на изход на границите с Турция и Румъния. Това съобщиха от пресцентъра на ГД \"Гранична полиция\". Информацията е към 06.00 часа. Нормален е трафикът на всички гранични контролно-пропускателни пунктове на границите със Сърбия, Македония и Гърция.", "date": "2017.12.11", "title": "ГД \"Гранична полиция\": Интензивен е трафикът за товарни автомобили на изход на границите с Турция и Румъния"}
{"url": "http://www.focus-news.net/news/2017/12/11/2466018/mosv-organizira-kragla-masa-za-proektite-na-resheniya-na-ms-za-natsionalen-park-pirin-i-za-ski-zona-bansko.html", "text": "С цел осигуряване на прозрачност за проектите на решения на Министерски съвет за Национален парк „Пирин“ и „Ски зона Банско“, Министерство на околната среда и водите организира кръгла маса с участието на всички заинтересовани страни. Това съобщиха от пресцентъра на МОСВ. На срещата ще бъдат дискутирани проектите на решения на МС за промяна на плана за управление на Национален парк „Пирин” и за даване на съгласие за сключване на допълнително споразумение за изменение на договор за предоставяне на концесия върху защитена територия, изключителна държавна собственост, представляваща част от Национален парк „Пирин“, община Банско, област Благоевград за изграждане и експлоатация на „Ски зона с център гр. Банско“.\r\nСъбитието ще се състои от 14.00 часа в сградата на Министерство на околната среда и водите, на бул. „Мария Луиза“ № 22, зала „Сутерен“.", "date": "2017.12.11", "title": "МОСВ организира кръгла маса за проектите на решения на МС за Национален парк „Пирин“ и за „Ски зона Банско“"}
{"url": "http://www.focus-news.net/news/2017/12/11/2466019/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2017.12.11", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2017/12/11/2466020/mariya-stoyanova-gsdp-popada-za-treti-poreden-pat-v-sobstveniya-si-kapan-i-pravi-povtaryashti-se-greshki.html", "text": "ГСДП попада за трети пореден път в собствения си капан и прави повтарящи се грешки. Това коментира в сутрешния блок „Добро утро, България“ на Радио „Фокус“ Мария Стоянова, дългогодишен кореспондент в Германия по повод политическата обстановка в Германия. Тя допълни, че уговорките и условията в редиците на партията лидерът Мартин Шулц са много, а сред тях личи скептичност.\r\n„Действително миналата седмица беше направена една „крачица“, а именно едно заявление, което само по себе си е странно за лидерa на Социалдемократическата партия в Германия Мартин Шулц, че ще се започнат сондажи за разговори, които ще останат с отворен резултат. Новият генерален секретар на партията заявява в интервю, че е готов за паралелен процес и ще започне подготовка за избори, а това са неща, които германският избирател не чува с удоволствие. Няма никаква обективна потребност да се правят избори в момента, които струват много милиони на данъкоплатеца във Федералната Република, независимо, че финансовото състояние на страната е добро пък и от друга страна се очаква тези, които са избрани, да поемат своята отговорност“, коментира Мария Стоянова. Тя каза още, че процедурата е сложна, а това показва на България, че ѝ предстоят дълги времена по време на председателството на Съвета на ЕС през 2018г. в които страната ни няма да може да разчита на правителство във ФРГ, което да бъде в своята пълна сила и пълни правомощия. Мария Стоянова допълни, че процедурата е сложна, а това показва на България, че ѝ предстои дълъг период по време на председателството на Съвета на ЕС през 2018 г., в който страната ни няма да може да разчита на правителство във ФРГ, което да бъде в своята пълна сила и правомощия.", "date": "2017.12.11", "title": "Мария Стоянова: ГСДП попада за трети пореден път в собствения си капан и прави повтарящи се грешки"}
{"url": "http://www.focus-news.net/news/2017/12/11/2466021/oshte-22-km-ot-prohoda-petrohan-shte-se-rehabilitirat-po-oprr.html", "text": "Днес ще бъде направена символичната копка за рехабилитацията на още 22,2 км от второкласния път II-81 Костинброд – Бучин проход от км 8+200 до км 30+400. Това съобщиха от пресцентъра на Агенция \"Пътна инфраструктура\". Участъкът от прохода „Петрохан“, на територията на Софийска област, е включен в лот 2 на ОП „Региони в растеж“ 2014-2020 г., съфинансирана чрез Европейския фонд за регионално развитие и националния бюджет.\r\nВ средата на ноември започна рехабилитацията на близо 21 км от път II-81 Бучин проход – Берковица, които са в лот 3 на оперативната програма.\r\nНа първата копка се очаква да присъстват председателят на Управителния съвет на Агенция „Пътна инфраструктура“ инж. Дончо Атанасов, областният управител на Софийска област Илиан Тодоров, кметът на Костинброд Трайко Младенов, народни представители и др. \r\nИзпълнител на лот 2 е ДЗЗД „Пътища 2016 - 1 етап“, в което са: „Геострой“ АД, „Пътстрой-92“ АД, „Пътища и съоръжения“ ЕАД и „Димас“ АД. Строителният надзор ще осъществява ДЗЗД „ММЛ-ТК“, с участници: „МОТТ МАКДОНАЛД ЛИМИТИД“ и „Трансконсулт-БГ“ ООД. Авторският надзор е възложен на „РУТЕКС“ ООД.", "date": "2017.12.11", "title": "Още 22 км от прохода „Петрохан“ ще се рехабилитират по ОПРР"}
{"url": "http://www.focus-news.net/news/2017/12/11/2466022/denyat-11-dekemvri-v-svetovnata-istoriya.html", "text": "През 361 г. започва 18-месечното управление на Юлиян Апостат, обявен от своята гвардия за император на Римската империя. \r\nРусия и Москва подписват 14-годишния Девлински мирен договор през 1618 г. Според него Москва се лишава от Смоленск.\r\nРуският цар Петър I превзема крепостта Нотебург, като й дава името Шлюселбург (“град-ключ”).\r\nПо време на Руско-турската война (1787 - 1791 г.) през 1790 г. под командването на генерал Александър Суворов руските войски завладяват с щурм Измаил – най-силната турска крепост по река Дунав. През 1816 г. Индиана става 19-ят щат на САЩ.\r\nЗапочва първата трансатлантическа ветроходна регата. \r\nИталианецът Гулиелмо Маркони изпраща първия трансатлантически сигнал, получен в Нюфаундленд. Окупираната от немците Литва обявява своята независимост от Русия.\r\nНационалната банка на САЩ фалира и затваря всичките си 60 клона, в които имат сметки около 400 000 души - 1930 г.. \r\nЙосиф Сталин произнася в Болшой театър крилатата фраза: “Депутат – слуга на народа” през 1937 г. Година по-късно по обвинение, че е отровил Максим Горки, е арестуван руският доктор Л. Левин.\r\nИталия и Германия обявяват война на САЩ. Полша обявява война на Япония.\r\nВъв Втората световна война (1939 - 1945 г.) участват 61 държави, което е 80% от населението на Земята. \r\nГенералната асамблея на ООН създава УНИЦЕФ преди 62 г., а преди 60 г. е подписано съглашение за включване на Нюфаундленд в състава на Канада.\r\nПрез 1972 г. американски астронавти стъпват на Луната, през  1998 г. е изстреляна сондата \"Марс клаймът орбитър\", която се разбива в началото на септември 1999 г. \r\nПапа Йоан Павел Втори посещава протестантска църква - 1983 г.\r\nНа 9 декември са родени Джани Моранди – италиански певец и киноактьор, Жан Луи Трентинян – френски актьор и режисьор, Александър Исаевич Солженицин – руски писател хуманист и общественик, Жан Маре (Вилен Маре) – френски актьор, писател и скулптор, Наджиб Махфу - египетски писател, класик на новелата и късия разказ, Хермина Тирлова - чехословашка художничка и режисьор, Мечислав Карлович - полски цигулар, композитор, диригент, Елен Каролин Кей- шведска писателка и обществена деятелка и  Робърт Кох - германски микробиолог.\r\nНа 9 декември умират  Винсент Дю Виньо - американски биохимик, Луи II Бурбон Конде - принц, френски началник, Михаил VІІІ Палеолог – византийски император и Никифор ІІ Фока – византийски пълководец и император\r\n2015 г.\r\nГермански учени осъществяват пробив в технологията за термоядрен синтез. За една десета от секундата е достигната температура един милион градуса по Целзий.\r\n2014 г.\r\nНай-старата капсула на времето в САЩ е изровена от земята при Щатското събрание на Масачузетс. Капсулата е заровена в крайъгълния камък от Самюел Адамс през 1795 г. и е заровена повторно от Хенри Гарднър през 1855 г. Увита е във волска кожа и четири сребърни монети изпадат от нея, когато е открита.\r\n2013 г.\r\nВътрешните войски не успяват да разпръснат демонстрантите в центъра на Киев и са принудени да отстъпят.\r\n2012 г.\r\nМинистър-председателят на Мали Модибо Диара подава оставка, след като е арестуван от военните заради превишаване на длъжностните му пълномощия.\r\nСтивън Хокинг и учени от ЦЕРН получават награда за фундаментална физика.\r\n2011 г.\r\nВ Кот д'Ивоар се състоят парламентарни избори.\r\nБившият панамски диктатор Мануел Нориега е екстрадиран от Франция в родината си.\r\n2007 г.\r\nТерористи самоубийци атакуват сградите на ООН и Върховния Съд на Алжир. При атентата загиват 41 (включително 17 миротворци на ООН), а ранените са над 170.\r\nСъстои се заседание на ЕК с участието на Меглена Кунева. Комисията приема т.нар. „Лисабонска стратегия 2008-2010” (COM (2007) 804), която включва следното решение: „Да се подобри системата за защита на интелектуалната собственост от фалшифициране, включително чрез приемането на многостранното споразумение ACTA”.\r\n2005 г.\r\nПо време на четвъртия извънреден конгрес на партията Национално сдружение – Български земеделски народен съюз (НС-БЗНС), организацията се трансформира в партия „Ред, законност и справедливост“. \r\nНа конгреса Янев казва, че партията има 27 500 „редовно отчетени членове“.\r\nНационално сдружение – Български земеделски народен съюз (НС-БЗНС) е българска политическа партия с лидер Яне Янев. Съществува от 2000 до края на 2005 г.  \r\n2004 г.\r\nФренският алпинист Жан-Кристоф Лафел става първият покорител на хималайския връх Шиша Пангма (8 013 м) през зимния сезон.\r\nОткрит е Музеят на съвременното изкуство в Истанбул, Турция. Той се намира в квартал Бейолу. Музеят се разполага на два етажа. На първия етаж се намират временните изложби, както и кино и библиотека, а на втория се разполагат магазин, ресторант и постоянната колекция от творби на музея.\r\n2003 г.\r\nДенят е определен за Международен ден на планините на 57-та Генерална асамблея на ООН с резолюция 57/245 на Общото събрание на ООН от 2002 г., като целта е да се популяризира значението на устойчивото развитие за планинските региони.\r\nВалери Жискар д'Естен става член на Академи франсез. Той е френски политик и президент на Франция от 27 май 1974 до 21 май 1981 г. От 2001 г. Валери Жискар д`Естен е председател на Конвента за бъдещето на Европа. Той е и основната фигура в изготвянето на проекта за конституцията на ЕС.\r\n2001 г.\r\nКитайската народна република се присъединява към Световната търговска организация.\r\n1998 г.\r\nИзстреляна е сондата \"Марс клаймът орбитър\", която се разбива в началото на септември 1999 г. поради навигационна грешка. Смята се, че са били неправилни изчисленията на ъгъла на навлизане в атмосферата на Марс.\r\nПрез 1999 г. НАСА губи и апарата \"Марс полар лендър\", който се разбива на повърхността на планетата, заради погрешно подаден сигнал и съответно преждевременно изключил се двигател. Първата сонда, успешно навлязла в орбитата на Марс, е \"Марсианска одисея\". \r\n1994 г.\r\nРусия изпраща военни части в Чечня.\r\nПрез 1859 г. след половинвековно противодействие, оглавявано от Имам Шамил, севернокавказкият регион (Чечня) става част от Руската Империя. През 1870 г. е основана столицата на Чечня – град Грозни. През 1944 г. по нареждане на Сталин цялото население на Чечня е изселено в Централна Азия по обвинение в сътрудничество с фашистите. През 1957 г. Хрушчов разрешава на чеченците да се върнат на територията на Чечено-Ингушската АССР. През октомври 1991 г. след свалянето на Първия секретар на областния комитет на КПСС, Дока Завгаев, бившият генерал от авиацията Джохар Дудаев провежда референдум според чиито резултати обявява Чеченската независима република Ичкерия. През ноември 1991 г. руският президент Елцин обявява извънредно положение на територията на Чечня. Започналата там военна операция е прекратена след няколко часа. През лятото и есента на 1994 г. Русия обвинява Дудаев в превръщането на Чечня в убежище на криминални престъпници и терористи и призовава чеченците за свалянето му. Антидудаевските сили получават военна подкрепа и правят опит да го свалят, но атаката на столицата Грозни се проваля. През декември 1994 г. Русия изпраща в Чечня войска, която да възстанови конституционния ред, но руските части срещат ожесточена съпротива. През януари 1995 г. руските войски щурмуват Грозни – след многочислени бомбардировки градът се превръща в руини. През декември 1995 г. Дока Завгаев печели президентските избори, чиято обективност се подлага под съмнение, и става държавен глава на Чеченската република. През януари 1996 г. отрядът на Салман Радуев взема заложници в Дагестан и с 200 от тях се премества в Первомайское. След четиридневни сблъсъци със силите на реда загиват 78 души. През март 1996 г. Грозни отново е атакуван. След няколко дена Елцин обявява прекратяване на широкомащабните военни действия и частично изтегляне на войските. През април 1996 г. официално е оповестена смъртта на Джохар Дудаев. Президентската длъжност заема Зелимхан Яндарбиев. През май 1996 г. на преговори в Москва Елцин и Яндарбиев сключват примирие. През август 1996 г. след превземането на Грозни Елцин дава пълномощие за регулиране на конфликта на Александър Лебед, който на 31 август подписва мирно споразумение, обещавайки изтегляне на руските войски и отлагане на обсъждането на суверенитета на Чечня до 2001 г. През януари 1997 г. в Чечня се провеждат парламентарни и президентски избори, на които побеждава Аслан Масхадов. Руските войски са изтеглени. През май 1997 г. руската Федерация и Чеченска Република Ичкерия подписват мирен договор в Москва. През 1999 г. Русия отново нахлува в Чечня. През октомври 2001 г. в Чечня е ликвидиран лидерът на местните уахабити. През ноември 2001 г. Русия съобщава, че по-голямата част от войските ще бъде изтеглена до началото на 2002 г. През октомври 2002 година чеченски терористи вземат за заложници около 800 души в московски театър, при атаката на руските специални части са убити всички терористи и около 120 заложници. През март 2003 г. Русия приветства референдума в Чечня – на него е приета новата конституция, според която Чечня остава в Руската федерация. Същата година Кадиров е избран за президент на Чечня. През май 2004 г. президентът Кадиров е убит при бомбен атентат. През октомври 2004 година законно избраният президент Алу Алкханов полага клетва. През февруари 2005 година бунтовническият лидер Аслан Масхадов призовава за примирие и преговори с руските власти. Официалните чеченски власти отхвърлят това предложение и заявяват, че Масхадов трябва да се предаде. През март 2005 г. руските власти съобщават, че Масхадов е убит при “специална операция”. През май 2005 година приемникът на Масхадов – Абдул Калим Сайдулаев обявява край на политиката на търсене на мирно решение с Русия и призовава за разширяване на конфликта с Русия. През ноември 2005 г. парламентарните избори в Чеченя са спечелени от подкрепяната от Кремъл “Обединена Русия”.\r\n1993 г.\r\nНа търг в Ню Йорк е продадена поздравителна телеграма за 68 500 долара. Изпратена е на 12 април 1961 г. от Хрушчов на Юрий Гагарин. Това е световен рекорд за цена на телеграма.\r\n1991 г.\r\nВ Литва е приет закон за гражданство, лишаващ от граждански права хиляди рускоговорящи жители.\r\nУмира Артур Лундквист - шведски писател, обществен деец, член на Шведската АН (1968 г.), която присъжда ежегодните Нобелови награди, член на Световния съвет на мира (1950 г.). Роден е на 3 март 1906 г. в Оберюнга. Автор е на повече от 70 книги и 500 статии; сборник стихове \"Обнадежден живот\" (1929 г.), романите \"Валс във Виндинга\" (1956 г.), \"Животът и смъртта на волния стрелец\" (1970 г.) и др.\r\n1983 г.\r\nЗа първи път в историята на папството римски папа (Йоан Павел Втори) посещава протестантска църква.\r\n1981 г.\r\nПоради ниските температури в Лондон спира часовниковата кула Биг Бен.\r\nКамбаната е монтирана през 1858 г. и носи името на Сър Бенджамин Хол. Тя е втората поред, тъй като първата се разбива по време на монтажа. Медните стрелки показващи часа са с дължина 7,5 метра.\r\nСтроителството на часовниковата кула започва през 1837 г. при коронясването на кралица Виктория, паралелно с реконструкцията на сградите на парламента, които били пострадали от пожар 3 години по-рано. Конструкторът на часовника, архитектът и часовникарят починали преди камбаната, тежка над 13 тона, да бъде монтирана зад четирите огромни циферблата.\r\n1972 г.\r\nАмериканските астронавти Кернан (на снимката) и Харисън стъпват на Луната. Те стават 11-тия и 12-тия човек стъпил на планетата.\r\n1967 г.\r\nПрототипът на англо-френският свръхзвуков самолет \"Конкорд\" е показан за първи път в Тулуза, Франция.\r\nНа 29 ноември 1962 г. е сключен френско–британски договор за създаване на свръхзвуков транспортен самолет. Четири фирми се ангажират в реализацията на проекта. На 13 януари 1963 г. по време на свое изказване за френско – британския проект Шарл де Гол за първи път употребява името “Конкорд”. На 24 октомври същата година макетът на Конкорд е представен пред френско – английската преса в заводите на British Aircraft Corporation в Бристол. Първият тест на самолета е на 20 август 1968 г., когато той преминава на ниска скорост по специално конструирана писта. Първият полет на свръхзвуковия самолет е на 2 март 1969 г. в Тулуза. На 1 октомври 1969 г., след поредица от подобрения, Конкорд успява да достигне скоростта на звука, 1 062 км/ч. Първият междуконтинентален полет на Конкорд е на 25 май 1971 г. От декември 1974 г. започва серийното производство на свръхзвуковите самолети. На 25 август 2000 г. самолет Конкорд на Ер Франс в посока Ню Йорк се разбива скоро след като е излетял. Не след дълго свръхзвуковите самолети Конкорд за спрени от полети.\r\n1948 г.\r\nПодписано е съглашение за включване на Нюфаундленд в състава на Канада.\r\nНюфаундленд е остров в Атлантическия океан, край източните брегове на Северна Америка, принадлежи на Канада. Площта е 111 000 кв. км. Национални паркове: Гро Морн и Тера Нова. Риболов, добив на дървесина. Главен град - Сент Джонс. През ХI в. този остров е бил посещаван от норманите. Открит е през 1497 г. от английска експедиция на Дж. Кабот.\r\n1946 г.\r\nГенералната асамблея на ООН създава УНИЦЕФ. Първоначалната мисия на фонда е подпомагане с храна, лекарства и дрехи на пострадалите през Втората световна война деца. През 1950 г. мандатът на УНИЦЕФ е променен, вниманието на фонда е насочено към децата в развиващите се страни. Променя се и името му, но абревиатурата УНИЦЕФ се запазва. Днес приоритет за УНИЦЕФ са намаляване на детската смъртност, предизвиквана от болести, войни, природни бедствия; поощряване образоването на момичетата в развиващите се страни; цялостна подкрепа на младото поколение, поощряване на творческите и интелектуални търсения на децата. Тридесет и седем са страните с учредени национални комитети на УНИЦЕФ. Комитетите представляват самостоятелни неправителствени организации, лансиращи политиката на фонда. В някои от развиващите се страни има Регионални бюра, които разработват програми под ръководството на УНИЦЕФ.\r\nБългарският национален комитет за УНИЦЕФ е учреден през 1968 г. като част от Министерството на здравеопазването. От ноември 1990 г. комитетът е самостоятелно юридическо лице със свой статут, Управителен съвет, Председател и Изпълнителен директор. Комитетът работи в областта на здравеопазването, образованието, правата на детето, семейното планиране, грижите за детското развитие, съобразно политиката на УНИЦЕФ.\r\n1941 г.\r\nИталия и Германия обявяват война на САЩ. Полша обявява война на Япония.\r\nВъв Втората световна война (1939-1945 г.) участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватско и Испания срещу Англия, Франция, СССР, САЩ, Полша, Чехословакия и др.\r\n1938 г.\r\nПо обвинение, че е отровил Максим Горки (на снимката), е арестуван руският доктор Л. Левин.\r\nМаксим Горки (псевдоним на Алексей Михайлович Пешков) е руски писател. Горки е роден на 16 март 1868 г. През 1892 г. започва да пише и бързо става известен. През 1910 г. участва в революционни движения, а през 1917 г. се присъединява към болшевиките. Автор е на разкази, романи (\"Тома Гордеев\", \"Майка\") и пиеси (\"На дъното\", \"Еснафи\", \"Дачници\" и др.). Повечето от произведенията на Горки са преведени на български език. Горки умира на 18 юни 1936 г.\r\n1937 г.\r\nЙосиф Сталин произнася в Болшой театър крилатата фраза: “Депутат – слуга на народа”.\r\nЙосиф Висарионович Джугашвили е руски политик, държавник; ген. секретар на ЦК на ВКП (б) (от 1922 г.), председател на съветското правителство (от 6.05.1941 г.); генералисимус (1945 г.). Роден е на 21 декември 1879 г. в Гори, Грузия. Остава в историята като най-големия диктатор. Сталин умира на 5 март 1953 г. в Москва.\r\n1930 г.\r\nНационалната банка на САЩ фалира и затваря всичките си 60 клона, в които имат сметки около 400 000 души. Офисите са затворени поради отсъствие на парични средства за осъществяване на банковите дейности.\r\nЗа 4 дни от 7 до 11 декември от банката са изтеглени депозити за около 20 милиона. При проведеното разследване за установяване банкрута на Американската национална банка собствениците са обвинени в некомпетентност.\r\nАмериканската национална банка е създадена през 1791 година във Филаделфия. Идеята за създаването й е на Александър Хамилтон, първи секретар на Националния резерв. Открити са нейни клонове в още осем града. Функциите й са свързани с отпечатване на американски банкноти, със създаване на паричен фонд за инвеститори, съхраняване фондовете на правителството и с осъществяване на търговски услуги. С основаването й възникват и възражения, че банката не е оторизирана от Конституцията за банка с национален статут, тъй като основните банкови дейности се осъществяват от банките в различните щати. Впоследствие по решение на Конгреса на Американската национална банка са декларирани по-широки права в сравнение с щатските и местни банки.\r\nАмериканската национална банка е наричана още и Първа банка на Америка. Създаването й подпомага унифицирането на националната икономика. До 1811 година дейността на банката е оценена като успешна. Първата американска национална банка просъществува до 1812 година. След войната през 1812 година се създава Втората национална банка на Съединените щати със същите функции.\r\n1917 г.\r\nОкупираната от немците Литва обявява своята независимост от Русия.\r\nЛитовската република е държава в Северозападна Европа, в Прибалтика, на брега на Балтийско море. Площта й е 65 200 кв. км. Население - 3 720 000 жители. (1996 г.): основно литовци, а също руснаци, поляци, белоруси и др; католици. Официалният език е литовски. Столицата е Вилнюс. Парична единица - лит. Административно деление - 11 града, 10 провинции. През 1240 г. е образувано феодалното Велико литовско княжество. През ХIII-ХV в. е под властта на Тевтонския орден, от 1795 г. до 1815 г. влиза в границите на Руската империя. От 1919 г. е включена в Литовско-Белоруска съветска република. Между 1926 г. и 1940 г. е самостоятелна държава, от 1940 г. - съветска република. По време на Втората световна война е окупирана от германски войски. През 1944 г. е възстановена съветската власт. През октомври 1988 г. е създадено Движение за перестройка на Литва, което си поставя за цел възстановяването на независимостта на страната. На изборите за парламент през март 1990 г. Движението печели мнозинство и през май Върховният съвет на Литва приема Декларация на правителството за независимост от СССР. През 1992 г. е проведен референдум; приета е нова конституция, според която Литва е независима, суверенна държава, по форма на управление - президентска република. От 4 януари 1998 г. президент е Валдас Адамкус; мин.-председател Гядиминас Вагнорюс (правителството е съставено на 25 март 1998 г.). Литва е член на ООН (1991 г.).\r\n1894 г.\r\nОткрит е първият в света автосалон в Париж. Представени са 9 експоната. През 1898 г. е открита първата международна автомобилна изложба по инициатива на Френския автомобилен клуб. Представените експонати са 232. Изложението е посетено от повече от 140 000 посетители.\r\n1844 г.\r\nВ Бостън стоматологът Уелс за първи път използва райски газ като анестетик.\r\nХоръс Уелс е роден през 1815 г. Работи в Хартфрорд, Кънектикът, САЩ заедно с Крофърд Лонг и Уилиям Мортън. Името му се свързва с инхалационната анестезия. Уелс открива анестетичните качества на азотния окис две години преди Мортън да проведе първата публична демонстрация на упойване с етер в Масачузетската болница. Уелс умира през 1848 г.\r\n1816 г.\r\nИндиана става 19-я щат на САЩ.\r\nИндиана се намира на юг от езерото Мичиган. Площ - 94 153 кв. км. Население - 5 499 000 жители. Главен град - Индианаполис. Селско стопанство: зърнодобив, зеленчуци; свиневъдство. Металодобив, стоманодобив, автомобилостроене, самолетостроене, хранително-вкусова промишленост. Основан през ХVII в. от френски търговци на кожи. Отстъпен на Великобритания през 1763 г., след революцията (1789 г.) минава под контрола на САЩ.\r\n1790 г.\r\nПо време на Руско-турската война (1787-1791 г.) под командването на генерал Александър Суворов руските войски завладяват с щурм Измаил – най-силната турска крепост по река Дунав. Човешките загуби за турците се изчисляват на около 30 000 души. С падането на Измаил е освободен пътят за преминаване на руската армия на юг от река Дунав.\r\n1702 г.\r\nПо време на Северната война (1700 - 1721 г.) руският цар Петър I превзема крепостта Нотебург, като й дава името Шлюселбург (“град-ключ”). Крепостта е основана през 1323 г. През 1611 г. е завладяна от шведите, като до 1702 г. се нарича Нотебург. В периода 1944-1992 г. се нарича Петрокрепост. Шлиселбург е град в Ленинградска област, пристанище на Ладожкото езеро. Железопътна станция.\r\n1618 г.\r\nРусия и Полша подписват 14-годишния Девлински мирен договор. Според него Москва се лишава от Смоленск.\r\n361 г.\r\nЮлиян е обявен от своята гвардия за император на Римската империя. След като превзема Константинопол, той започва 18-месечното си управление.\r\nФлавий Клавдий Юлиан Апостат (331-363 г.) е византийски император, племенник на Константин Велики. Възпитан в християнството, той се отрича от Христовата вяра (оттук прозвището му апостат - “вероотстъпник” в превод от гръцки) и полага напразни усилия да възстанови езичеството, като издига езически храмове и забранява проповядването на християнството. Смъртно ранен във войната срещу персийския цар Сапор. Автор e на философски, политически и сатирични съчинения. От него са запазени 83 писма.\r\n На тази дата са родени: \r\n1944 г.\r\nРоден е Джани Моранди – италиански певец и киноактьор. Става популярен с помощта на известния автор на текстове Франко Милиачи. Песните му са изключително популярни в Европа, Южна Америка, Япония и Канада. Златни плочи получава на фестивала “MIDEM” в Кан (1967 г., 1968 г.); обявен е за певец № 1 в Италия (1965 г., 1966 г.); печели конкурса “Канцонисимо” (1965 г., 1968 г., 1969 г., 1970 г.). През 1972 г. изнася рецитал на фестивала “Златният Орфей”. През 70-те години се оттегля от сцената и постъпва в консерваторията “Санта Чечилия”. През 80-те години издава нови албуми и възвръща популярността си; снима телевизионни сериали – “Искам да летя”, “Искам да пея” и “Искам да победя” (дебютира в киното през 60-те години във филма “На колене пред теб”). Избрани албуми: “Un mondo amore”, “Guanni uno-due”, “Guanni tre”.\r\n1930 г.\r\nРоден е Жан Луи Трентинян – френски актьор и режисьор. Учи в школата на Шарл Дюлен и Татяна Балашова. От 1951 г. играе в театъра, а от 1955 г. е в киното – “Ако всички хора по света”. Получава известност с “И бог сътвори жената” (1956 г.). Снима се във всички филми на своята съпруга Н. Трентинян. Играе под ръководството на водещите национални режисьори – “Женски клуб” (1957 г.), “Опасни връзки” (1960 г.), “Аустерлиц” (1960 г.), “Борба на острова” (1961 г.), “Изпреварването” (1962 г.), “Седемте смъртни гряха” (1962 г.), “Мата Хари” (1964 г.), “Гори ли Париж?” (1965 г.), “Един мъж и една жена” (1966 г.), “Един човек за убиване” (1967 г.), “Z” (1968 г.), “Човекът, който лъже” (1968 г.), “Моята нощ при Мод” (1969 г.), “Конформистът” (1970 г.), “Без видима подбуда” (1971 г.), “Атентат” (1972 г.), “Влакът” (1973 г.),”Криминална полиция” (1973 г.), “Побеснелият овен” (1974 г.), “Полицейска история” (1974 г., 1976 г.), “Мрачна почивка” (1975 г.), “Парите на другите” (1978 г.), “Терасата” (1979 г.), “Банкерката” (1980 г.), “Дълбоки води” (1981 г.), “Обичам ви” (1981 г.), “Новият свят” (1982 г.), “Шпионино, стани!” (1982 г.), “Удряй в сърцето” (1982 г.), “Нека по-скоро дойде неделя” (1983 г.), “Под обстрел” (1983 г.), “Да живее животът” (1984 г.), “Сладко удоволствие” (1984 г.), “Отиване, завръщане” (1985 г.), “Следващото лято” (1985 г.), “Изминаха вече 20 години” (1986 г.), “Мустакатият” (1987 г.). Режисьор е на “Наситеният ден” (1973 г.) и “Спасителят” (1979 г.), “Бункер Палас хотел” (1989 г.), “Д-р М” (1990 г.), “Благодаря на живота” (1991 г.), “Кърваво око” (1992 г.), “Гледам мъртви хора” (1994 г.), “Три цвята: Червено” (1995 г.), “Фиеста” (1995 г.), “Един така дискретен герой” (1996 г.), “Тези, които ме обичат, ще хванат влака” (1998 г.).\r\n1918 г.\r\nРоден е Александър Исаевич Солженицин – руски писател хуманист и общественик; академик (1997 г.) Произхожда от семейство на руски интелигенти. Малко след раждането му неговият баща – офицер, загива при нещастен случай. Солженицин израства в Ростов на Дон. През 1941 г. завършва Физико-математическия факултет на Московския университет и задочно 2 курса на Филологическия факултет в МИФЛИ (Московски институт по филологии и литература). От есента на 1941 г. е в действащата армия, от есента на 1942 г. e офицер – командир на батарея за звуково разузнаване. Като командир на батарея служи на различни фронтове по време на Втората световна война. Арестуван е през февруари 1945 г. и е осъден на 8 години концлагер. След изтърпяване на присъдата през 1953 г. е заточен до живот в Казахстан. През 1956 г. е реабилитиран и работи като учител във Владимирска област (Центална Русия), след което се заселва в Рязан. Става известен като писател след публикуването на повестите “Един ден на Иван Денисович” (1962 г.) и “Матьориният двор” (1963 г.); и двете са публикувани в сп. “Новий мир” от А. Т. Твардовски. След 1965 г. никъде не се печатат негови произведения. Подложен е на морален тормоз, преследване от властите и резки нападки в печата, радиото и телевизията. През 1969 г. е изключен от Съюза на писателите, след като през 1967 г. е изпратил писмо, в което се обявява против цензурата. След като му е присъдена Нобелова награда, той отказва да напусне СССР и не присъства на церемонията по нейното връчване. След излизането на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е съветското гражданство и е експулсиран в Германия (тогава Федерална Република Германия – ФРГ); там живее, подпомаган от Х. Бьол. От 1976 г. живее в щат Върмонт, САЩ. На 27 май 1994 г. се завръща в Русия; през 2002 г. учредява награда на свое име, неин пръв носител е писателят В. Распутин. Книги: “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (том 1 – 8, 1971-1991 г.), “Решило телето дъба да събаря” (1975 г.; допълнена 1991 г.), “Април 1917 г. Върмонт; Париж” (1993-1995 г., том 1-2), “Публицистика” (том 1-2, 1995-1996 г.); разкази, пиеси, киносценарии и публицистика. Събраните му съчинения са издадени в Москва едва през 1990 г. (том 1-8). Носител е на Нобелова награда за литература (1970 г.).\r\n1913 г.\r\nРоден е Жан Маре (Вилен Маре) – френски актьор, писател и скулптор. Играе в “Пламенни нощи” (1937 г.), “Павилионът гори” (1941 г.), “Вечното завръщане” (1943 г.), “Кармен” (1943 г.), “Красавицата и звярът” (1946 г.), “Двуглавият орел” (1947 г.), “Руи Блаз” (1947 г.), “Граф Монте Кристо” (1953 г.), “Чудото на вълците” (1956 г.), “Елена и мъжете” (1956 г.), “Бели нощи” (1957 г.), “Капитан Фракас” (1959 г.), “Гърбавият” (1960 г.), “Клевската принцеса” (1961 г.), “Парижките потайности” (1962 г.), трилогията за Фантомас (1965-1967 г.), “Желязната маска”. Играе както в мелодрами (“Чудесата не се повтарят”, 1951 г.), така и в авангардните филми на Кокто – “Орфей” (1949 г.), “Завещанието на Орфей” (1960 г.). През 70-те и 80-те години се снима рядко. Председател е на Съюза на френските артисти, играе активно в театъра – “Милият лъжец”. Пише книги – “Моите прости истини” (1957 г.), “Историята на моя живот” (1975 г., “Разкази” (1978 г.), участва в художествени изложби. Умира на 8 ноември 1998 г. в Кан.\r\n1911 г.\r\nРоден е Наджиб Махфу - египетски писател, класик на новелата и късия разказ. Завършва Литературния факултет на университета в Кайро. Започва да публикува през 30-те години. Автор е на 30 романа, между които: “Уличка ал-Медак”, “Ново Кайро”, “Квартал Кукария”, “Дърдоренето над Нил”, “Просякът”, “Децата от нашия квартал”; на 40 пиеси, разкази. Много от произведенията му са филмирани или инсценирани за театъра. Първият автор пишещ на арабски език. Носител е Нобелова награда за литература (1989 г.).\r\n1900 г.\r\nРодена е Хермина Тирлова - чехословашка художничка и режисьор. Заедно с Иржи Трънка и Карел Земан е създател на чехословашкия куклен филм. От края на 20-те години режисира рекламни рисувани филми. През 1944 г. създава първия чешки куклен филм. След войната организира група за създаване на куклени филми в гр. Злин и снима рекламния филм “Какво не им стига?” (1947 г.), в който комбинира игра на актьори и кукли. Тази техника на оживяване на неодушевените предмети доразвива в “Бунтът на играчките” (1947 г.), “Приспивна песен” (1948 г.), “Куклата неудачница” (1951 г.), “Паровоз” (1959 г.). За малките деца създава “Девет криле” (1952 г.), “Приказка за дракона” (1953 г.), “Златокоса” (1956 г.), “Малкият свинар” (1957 г.). Нови изразни средства експериментира в “Загубената кукла” (1959 г.), “Денят на заплатата” (1960 г.), а пародията и феерията получават пълноценно присъствие в приказките й от 60-те и 70-те години: “Шаро” (1963 г.), “Кучето и небето” (1964 г.), “Как Якуб стреля за последен път” (1974 г.).\r\n1876 г.\r\nРоден е Мечислав Карлович - полски цигулар, композитор, диригент. Принадлежи към музикантите от групата “Млада Полша” (от 1906 г.). Пише симфонията “Възраждане” (1902 г.), Литовска рапсодия (1906 г.), Концерт за цигулка и оркестър (1902 г.), симфонични поеми, инструментална музика, песни и др. Умира на 8 февруари 1909 г. в Закопане, Полша.\r\n1849 г.\r\nРодена е Елен Каролин Кей- шведска писателка и обществена деятелка. Литературната си дейност започва с брошурата “Някои мисли за причините за възникването на реакцията” (1889 г.). Автор е на биографичните книги “Ана-Шерлот Лефлер” (1893 г.), “Алмквист” (1897 г.), на книги за възпитанието - “Векът на детето” (1900 г.). През 80-те години на ХIХ в. взема участие в движението за женска еманципация, на което посвещава книгата “Женското движение” (1909 г.). Умира на 25 април 1926 г. в Странд.\r\n1843 г.\r\nРоден е Робърт Кох - германски микробиолог, един от основателите на съвременната бактериология и епидемиология. Член-кореспондент на Петербургската АН (1884 г.). Формулира критериите на етиологичната връзка на информацията на заболяването с микрооганизмите. През 1882 г. открива причинителя на туберкулозата. Предлага способи за дезинфекция. Носител е на Нобелова награда за физиология и биология за 1905 г. Умира на 27 май 1910 г. в Баден-Баден.На тази дата умират: \r\n1978 г.\r\nУмира Винсент Дю Виньо - американски биохимик, лауреат на Нобелова награда за химия за 1955 г. Роден е на 18 май 1901 г. в Чикаго. Завършва университета в Илинойс (1923 г.) и медицинското училище в Рочестърския университет (1927 г.). Преподавател в медицинските училища към университета \"Дж. Хопкинс\", Единбургския университет (Великобритания), института \"Кайзер Вилхелм\" (Дрезден, Германия). През 1929-1932 г. работи в Катедрата по биохимия в университета в Илинойс, през 1932-1938 г. - в университета \"Дж. Вашингтон\". От 1938 г. ръководи Катедрата по биохимия в медицинския колеж на Корнуелския университет (проф. от 1967 г.). Изследва химическия строеж на инсулина, биотина, процеса на обмяната на аминокиселините и др. Посвещава трудове на синтеза на пеницилина. Определя строежа и синтезира хормони на хипофизата - вазопресин и окситоцин.\r\n1686 г.\r\nУмира Луи II Бурбон Конде - принц, френски началник. Роден е на 8 септември 1621 г. Благодарение на неговите способности и на спечелените победи по време на Тридесетгодишната война Франция успява да сключи Вестфалския мир (1648 г.).\r\n1282 г.\r\nУмира Михаил VІІІ Палеолог – византийски император (1261-1282 г.), родоначалник на последната византийска императорска династия на Палеолозите; пълководец е при никейските императори Йоан Ватаци и Теодор II Ласкарис. Роден е през 1224 г. С помощта на аристокрацията става регент на малолетния император Йоан IV Ласкарис; дадена му е титлата “деспот”, а от 1259 г. е съимператор. Спечелва 2 важни военни победи над епирския деспот Михаил II и над княза на Ахая (1259 г.). Освобождава византийската столица от латинците – на 15 август 1261 г. тържествено влиза в Константинопол; коронясан е в църквата “Св. София”, с което възстановява Византийската империя. Търси сближаване с България (омъжва племенницата си Мария за българския цар Константин Асен). Чрез ловки дипломатически ходове спечелва татарския хан Ногай за съюзник срещу България. Освен блестящ дипломат и политик, той е автор на автобиография, която написва малко преди смъртта си.\r\n969 г.\r\nУмира Никифор ІІ Фока – византийски пълководец и император (963-969 г.). Роден е около 912 г. в Кесария Кападокийска. След смъртта на Роман II (15 март 963 г.) Никифор Фока, подкрепян от едрата военно-земевладелска аристокрация, завзема престола и се жени за овдовялата императрица Теофано, и става официален регент на малолетните Василий II (5 години) и Константин VIII (3 години). Още като военачалник освобождава остров Крит от властта на арабите; след 963 г. отново воюва срещу тях, освобождава Киликия, остров Кипър, Антиохия и Северна Сирия; мечтата му е да освободи Йерусалим и Гроба Господен. При Никифор ІІ Фока отношенията със Свещената Римска империя са обтегнати заради апетитите на крал Отон I към византийските владения в Италия. През 967 г. Никифор ІІ Фока отказва да плаща годишен трибут на България (според договора от 927 г.), провежда кратък демонстративен военен поход в Тракия. Никифор ІІ Фока подтиква киевския княз Светослав I към война с българите (968-969 г.). Тъй като произхожда от знатна динатска фамилия, императорът променя антидинатската политика в полза на съсловието (едри и средни земевладелци) (с новела от 967 г.); като пълководец Никифор ІІ Фока системно се грижи за армията, създава тежката византийска конница (т. нар. катафракти). Във връзка с военната активност империята увеличава данъците и ограничава едрото манастирско земевладение. Става жертва на заговор, организиран от съпругата му Теофано и неговия далечен сродник, бъдещия византийски император Йоан I Цимисхи.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.11", "title": "Денят 11 декември в световната история"}
{"url": "http://www.focus-news.net/news/2017/12/11/2466023/pazardzhik-v-rodopskata-chast-na-oblastta-ima-opasnost-ot-padashti-kamani.html", "text": "Пътните настилки в област Пазарджик са обработени и предимно сухи, по усойните места са мокри и на места заледени. Това съобщи за Радио \"Фокус\"-Пазарджик дежурният в Областно пътно управление-Пазарджик. Видимостта е добра. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.", "date": "2017.12.11", "title": "Пазарджик: В Родопската част на областта има опасност от падащи камъни"}
{"url": "http://www.focus-news.net/news/2017/12/11/2466024/zapochva-kampaniya-za-bezplatni-pregledi-za-tuberkuloza-v-lechebnite-zavedeniya-v-stranata.html", "text": "В периода 11-15 декември ще се проведат безплатни прегледи за туберкулоза в лечебни заведения за диагностика и лечение на туберкулоза във всички областни градове на страната. Това е четвъртата кампанията „Седмица на отворените врати” за 2017 г. Инициативата се осъществява по Програма „Подобряване на устойчивостта на Националната програма по туберкулоза” (2015-2018) към Министерството на здравеопазването и е финансирана от Глобалния фонд за борба срещу СПИН, туберкулоза и малария. Това съобщиха от пресцентъра на Министерство на здравеопазването.\r\nПо време на „Седмицата на отворените врати” на всеки желаещ се предлага скрининг за риска от туберкулоза чрез анкета и консултации. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията. \r\nПо време на третата кампания за 2017 г., която се проведе през месец септември, анкетирани за туберкулоза са 3 079 лица, от тях в риск от туберкулоза - 1 738, на които са извършени медицински прегледи и допълнителни изследвания. Открити са 34 лица с туберкулоза и 72 лица с латентна туберкулозна инфекция. На всички се прилага безплатно лечение и химиопрофилактика. Най-много лица са преминали в МБАЛ „Св. Георги“ - Пловдив, СБАЛПФЗ - Бургас, СБАЛПФЗ - Пазарджик, МБАЛ „Д-р Иван Селимински” - Сливен, МБАЛ - Силистра и СБАЛПФЗ - Враца. \r\nОт началото на 2017 г. общо анкетирани за туберкулоза са 9 574 лица, на 5873 лица в риск за туберкулоза са извършени медицински прегледи и допълнителни изследвания. Открити са 97 лица с туберкулоза, които са започнали лечение, и 445 лица с латентна туберкулозна инфекция, които провеждат химиопрофилактика. \r\nПо време на проведените за периода 2009 г. – септември 2017 г. „Седмици на отворени врати” анкетираните за туберкулоза 99 691 лица. Броят на лицата, диагностицирани с туберкулоза и насочени за лечени, е 1 099 лица. Други 3 906 лица са открити с латентна туберкулозна инфекция и са обхванати с химиопрофилактика. \r\nПрез годините кампанията е доказала своята ефективност както за откриване на лица с туберкулоза и латентна туберкулозна инфекция, така и за ефективна превенция на туберкулозата в страната.", "date": "2017.12.11", "title": "Започва кампания за безплатни прегледи за туберкулоза в лечебните заведения в страната"}
{"url": "http://www.focus-news.net/news/2017/12/11/2466025/pregled-na-osnovnite-temi-v-starozagorskiya-pechat.html", "text": "„Старозагорски лирици на Предколедна среща със свои съграждани“е водещо заглавие от страниците на вестник „Старозагорски новини“. В навечерието на Коледните празници поети от възроденото Дружество на писателите в Стара Загора се срещнаха с почитатели на литературата. На 7 декември в препълнената зала на Регионалния исторически музей прозвучаха десетки стихотворения, които жадната за духовност публика посрещна с радост и дари с аплодисменти техните автори и изпълнители. Инициатори и организатори на срещата бяха Община Стара Загора, фондация \"Космос\", НЧ \"Николай Лилиев\", списание \"Птици в нощта\", вестник \"Литературен глас\" и писателското дружество. В атмосферата на срещата публиката бе въведена от коледни, класически и съвременни музикални пиеси, изпълнени от ученици на НУМСИ \"Христина Морфова\". Литературната вечер бе първата проява на възроденото старозагорско писателско дружество. Присъстващите почитатели на литературата изразиха желание подобни празници на духа да се провеждат по няколко пъти в годината, за да е жива традицията и да се защитава правото Стара Загора да се нарича Град на поетите и липите. \r\n„ВиК - Стара Загора, подари красива коледна приказка на семейство с 13 деца от Гурково“ е друго заглавие от страниците на ежедневника. ВиК - Стара Загора, подари красива коледна приказка на едно българско семейство с 13 деца, живеещо понастоящем в Гурково. В нея се разказва за отговорността пред обществото и за доброто, което може да сгрее по-силно от коледния огън десетки човешки души. Всичко започва от една публикация на \"Старозагорски новини\" от 23 ноември т.г. за българското семейство на Иван и Цанка Павлови, които с любов и отговорност отглеждат 13-те си деца, без да разчитат на подаяния от държавните институции. Въпреки че единственият работещ в семейството е бащата. След като прочитат статията, от ръководството на ВиК правят справка и установяват с почуда, че семейството няма задължения към дружеството за консумирана вода - факт, който има едно-единствено измерение - отговорност, освен пред семейството и пред обществото. Този факт допълнително разпалва желанието на ВиК-ръководството да дари преди Коледа един щастлив ден на фамилия Павлови. След направена уговорка по телефона семейството с 10 от по-малките си деца се отзовава на поканата на ВиК да гостува в Стара Загора, а щастливият ден се случва на 2 декември в мол \"Галерия\". Там от водното дружество закупуват на всяко едно от 13-те деца топли якета и боти, шалове, шапки и ръкавици. Изборът е направен персонално от всеки един от малчуганите. После следват почерпки, игри и забавления, лакомства за вкъщи и т.н. \r\nТози ден вероятно е бил един от най-щастливите през 2017 г. за семейство Павлови, но също толкова щастливи са били служителите на ВиК. В случая безспорно е бил важен жестът, че от дружеството са облекчили родителите с осигуряването на топли зимни дрешки на децата, но по-важното е било, че в деня, отделен за семейство Павлови, те са успели да размразят вярата, че добротата не е абстрактно понятие и че тя винаги ще намери пътя към тези, които имат нужда от нея. \"Това са едни прекрасни деца, изключително добре възпитани и невероятно скромни\", сподели пред медията ни Елена Казлачева от ВиК, която в съботния ден е била неотлъчно със семейството. На изпроводяк то я поканило да им гостува за Коледа. \"Непременно ще отида, може да е преди Коледа, но ще отида в Гурково, за да прекарам още няколко щастливи часа с невероятното семейство\", заяви Казлачева. \r\n„Старозагорският депутат от ДПС Халил Летифов: Предложенията на БСП в сферата на здравеопазването не решават проблемите в сектора“, пише още изданието. \"Предложенията на БСП в сферата на здравеопазването в този им вид по-скоро биха създали проблеми, отколкото да доведат до подобряване в качеството на услугата\". Тази позиция изрази за медията ни народният представител на ДПС Халил Летифов. Повод за коментара на старозагорския депутат станаха предложенията на парламентарната група на БСП, която в края на миналата седмица официално внесе мораториум за лицензиране на частни болници. От Партията се обявиха за нов модел в здравеопазването и за промени в Наказателния кодекс за реекспорта на лекарства. В дългосрочен план БСП поиска и промяна на статута на държавните и общинските болници и тяхната пререгистрация от търговски дружества в лечебни заведения по смисъла на Закона за лечебните заведения. Халил Летифов подчерта, че налагането на забрана за изграждане на частни болнични заведения противоречи на Конституцията. По думите му, е нужен различен подход, за да бъдат задоволени нуждите на българските пациенти и те да получават услуга, отговаряща на европейските стандарти. От друга страна, депутатът напомни, че безразборното издаване на нови лицензии за здравни заведения по никакъв начин не представлява стъпка в правилната посока. \"Идеята за налагането на мораториум върху лицензирането на частни болници противоречи на Конституцията на Република България. Стопанската инициатива е право на всеки и ние като народни представители нямаме никакво право да я ограничаваме. От друга страна, обаче ако помислим чисто логически, пациентите не стават повече, те са един и същи брой. Една нова болница ще се бори именно за този брой пациенти. В този смисъл, лицензирайки една нова болница, не решаваме нито един от натрупалите се проблеми в сектора.\". \r\nОт ДПС за пореден път припомниха една от своите позиции, свързана с демонополизация на Националната здравноосигурителна каса. В основата на предложението на ДПС стояло желанието за създаване на конкуренция, която би била здравословна за сектора, аргументира се Халил Летифов и напомни, че в повечето европейски държави конкурентният принцип дава своите положителни резултати. \r\nВъв връзка с появилите се информации за неразбирателство между БСП и ДПС по въпроса за искания вот на недоверие на правителството, старозагорският депутат уточни, че подобно твърдение не отговаря на истината. Халил Летифов, който е част от контактната група на ДПС при преговорите с БСП за уточняване на детайли по искания вот на недоверие, разкри, че през идната седмица председателите на двете формации ще проведат среща, на която се очаква да бъде изяснена темата на вота и датата на неговото провеждане.", "date": "2017.12.11", "title": "Преглед на основните теми в старозагорския печат"}
{"url": "http://www.focus-news.net/news/2017/12/11/2466026/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на водоснабдителното дружество.\r\nВъв връзка с подмяна на водомерен възел до бл. 4, жк. „Овча купел“ 2 се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- жк. „Овча купел“ 2 - бл. 3 и бл. 4.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 3 и бл. 4.\r\nВъв връзка с изграждане на сградно водопроводно отклонение на бул. „Цар Борис III“, жк. „Бъкстон“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- по бул. „Цар Борис III“ от ул. „Чучулига“ до бул. „Тодор Каблешков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“ ъгъла с ул. „Чучулига“.\r\nВъв връзка с подмяна на спирателен кран на бул. „Симеоновско шосе“, вилна зона „Симеоново – север“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на:\r\n- по бул. „Симеоновско шосе“ от ул. 50 до ул. „Околовръстен път“, ул. „Куила“, ул. „Босилек“ №55А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Босилек“.\r\nВъв връзка с монтаж на спирателен кран на ул. „Евлия Челеби“, кв. „Карпузица“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- по ул. „Евлия Челеби“ от бул. „Никола Петков“ до ул. „Дамяница“, ул. „Сияйна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Евлия Челеби“ ъгъла с ул. „Борован“.\r\nВъв връзка с подмяна на водомерен възел на бул. „Никола Мушанов“ , жк. „Красна поляна“ 2 се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- бул. „Никола Мушанов“ №114.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Никола Мушанов“ №114.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.12.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/11/2466027/varna-narodniyat-predstavitel-ot-pp-gerb-pavel-hristov-organizira-priemna-za-grazhdani.html", "text": "Народният представител от ПП ГЕРБ – Варна Павел Христов ще има приемен ден за граждани на 11 декември. Това съобщиха от пресцентъра на ПП ГЕРБ – Варна. Той ще отговаря на въпроси на варненци от 12.00 до 14.00 часа в клуба на ПП ГЕРБ на ул. „Г. Бенковски” №1. Записвания могат да се правят на тел: 052/ 600 015.", "date": "2017.12.11", "title": "Варна: Народният представител от ПП ГЕРБ Павел Христов организира приемна за граждани"}
{"url": "http://www.focus-news.net/news/2017/12/11/2466028/bild-vitosha-predlaga-nay-izgodnite-ski-pochivki-v-evropa.html", "text": "Планината Витоша, в полите на която е разположена българската столица, предлага най-изгодните предложения за ски почивка в Европа през настоящия зимен сезон, показва справка на германския вестник BILD.\r\nПланината разполага с 20-километрова мрежа от писти, 15 лифта на височина до 2290 метра. Голяма част от пистите на Витоша са за начинаещи, но има и такива, които са за по-напреднали. За ползването им са необходими само 18 евро на ден – значително по-евтино, в сравнение с почивките в други региони на Европа. Общите разходи за ден възлизат на около 69 евро на човек.\r\nНа второ място в класацията попада руският курорт Красная поляна край Сочи.  Тереза Герова", "date": "2017.12.11", "title": "BILD: Витоша предлага най-изгодните ски почивки в Европа"}
{"url": "http://www.focus-news.net/news/2017/12/11/2466029/blagoevgrad-rabotilnitsa-na-dyado-koleda-shte-bade-otkrita-v-grada.html", "text": "Работилницата на Дядо Коледа ще бъде открита в града. Това съобщиха от пресцентъра на Община Благоевград. Детският кът за работа и забавление, тази година ще бъде позициониран в Градска художествена галерия. Официалното откриване ще бъде на 11 декември от 12.00 часа. Инициативата ще продължи до 22 декември всеки ден от 09.00 до 17.00 часа. \r\nВ тазгодишната Работилница на Дядо Коледа участие ще вземат над 1000 деца, от детски градини и училища в областния град и деца от защитени и социални жилища. Галерията ще се преобрази в място за творчески занимания, където децата на Благоевград ще могат да рисуват и да изработват коледни украшения и подаръци за своите семейства и приятели. Всичко изработено ще бъде изложено по времена Детски коледен панаир, който също е част от коледната програма на Община Благоевград. Панаирът ще бъде открит на 27 декември от 12.00 часа в центъра на Благоевград. В Работилницата на Дядо Коледа децата ще творят и ще изпитват въображението си под ръководството на преподаватели от Центъра за личностно и творческо развитие на децата на Благоевград, които ще помагат на малките таланти и ще им показват различни техники на изработка. Освен забавлението и игрите, участниците в Работилницата ще имат възможност да научат много интересни неща, свързани с предстоящите празници - Коледа и Нова година. През последните два дни от Работилницата на Дядо Коледа децата ще вземат участие в печеното на хляб и направата му. Представители от Православен информационен център на Неврокопска света митрополия ще покажат на малчуганите как се изработват рождествени хлебчета и фигурки от тесто. Малките ще чуят притчи за раждането на Христос, докато хляба се пече. \r\nЗа шеста поредна година Община Благоевград организира Работилницата на Дядо Коледа. Всяка година инициативата се провежда под голям интерес и голяма посещаемост.", "date": "2017.12.11", "title": "Благоевград: Работилница на Дядо Коледа ще бъде открита в града"}
{"url": "http://www.focus-news.net/news/2017/12/11/2466030/pregled-na-osnovnite-temi-v-dobrudzhanskiya-pechat.html", "text": "„Бернската конвенция ще продължи да следи казусите Кресна и Калиакра“, съобщава на първа страница вестник „Нова добруджанска трибуна“. Наблюдението на двата случая продължава и занапред. Решението е взето преди ден. Става дума за договореност между европейски държави членки на Съвета на Европа за опазване на флората и фауната на континента. Казусът с Калиакра ще продължи да е под наблюдение, защото не са изпълнени препоръките на Бернската конвенция от преди десет години. Конвенцията ще изпрати мисия през следващата година, по възможност в периода на зимуване на червеногушата гъска. На една от страниците си изданието отделя място на темата за най-красивите фонтани на света. Селекцията е направена от Светът на пътешествието (The travel world). Описани са десет фонтана в различни точки на света. От спортната страница – „Добруджа“ надви „Миньор“. „Добруджа 07“ е записал шеста победа в Суперлигата. Отборът на Добрич по волейбол заема седмо място в класирането. \r\nНа първа страница на другия регионален всекидневник „Добруджанска трибуна“ са представени резултати от съвместен проект на Община град Добрич с фирма, занимаваща се с осигуряване на трудова заетост. В рамките на осъществените дейности 52-ма младежи на възраст от 15 до 29 години, безработни, непосещаващи училище и нерегистрирани в Бюро по труда, са открити, мотивирани и привлечени на работа. За период от половин година 11 души са работили като озеленители, останалите са постъпили на работа в частни фирми. Страните по проекта отчитат, че за да бъде постигнат добър резултат, е необходимо да се работи с целевите групи постоянно, а не от време на време. „В Генерал Тошево – готови за референдума срещу добива на газ в общината“, съобщава изданието. Организират се концерти, по време на които се дава разяснителна информация по темата. Информационните срещи с гражданите са приключили. На 15 декември от 12.00 часа ще се проведе голям концерт на площада в град Генерал Тошево. Кметът Валентин Димитров е оптимист, че хората ще излязат да дадат своя вот в неделя, тъй като информационни срещи са проведени във всички села на общината. „Валентин Андреев е №1 в СКЛА „Черно море – 2005“ за годината“, съобщава изданието. В Културно-информационния център „Мелницата“ в Балчик се е състояло официалното награждаване на 10-те най-добри спортисти за 2017-та година в местния лекоатлетически клуб. Валентин Андреев има девет участие в спортни състезания през годината и на всички е завоювал първо място. Поставил е шест национални рекорда. На световните ученически игри във френския град Нанси той се е класирал пети.", "date": "2017.12.11", "title": "Преглед на основните теми в добруджанския печат"}
{"url": "http://www.focus-news.net/news/2017/12/11/2466031/stara-zagora-avtobusna-liniya-204-shte-se-dvizhi-po-novo-razpisanie.html", "text": "От днес автобусна линия № 204 „Тракийски университет“ – кв. „Кольо Ганчево“, ще се движи по ново разписание. Това съобщиха от пресцентъра на Община Стара Загора. Автобусите по линията ще се движат, както следва:\r\n- час на тръгване от Тракийски университет – 12,10; 12,40 и 16,10 часа;\r\n- час на тръгване от кв. „К. Ганчев“ – 07,30; 08,00; 13,00; 13,30 и 17,00 часа.\r\nАвтобусната линия ще се обслужва само в работни учебни дни.", "date": "2017.12.11", "title": "Стара Загора: Автобусна линия № 204 ще се движи по ново разписание"}
{"url": "http://www.focus-news.net/news/2017/12/11/2466032/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението във връзка със заснемане на филм, съобщиха от пресцентъра на Столична община. Във връзка със заснемане на филм се забранява престоят и паркирането от 08.30 до 19.30 часа днес и от 08.30 до 19.30 часа на 12 декември:\r\n- на ул. „Анджело Ронкали” между бул. „Евлоги и Христо Георгиеви” и ул. „Проф. Асен Златаров”; \r\n- на ул. „ Проф. Асен Златаров” между бул. „Янко Сакъзов” и ул. „Оборище”; \r\n- на ул. „Оборище” между бул. „Евлоги и Христо Георгиеви” и ул. „Проф. Асен Златаров”.", "date": "2017.12.11", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2017/12/11/2466033/der-tagesspiegel-v-blizost-do-koleden-bazar-v-berlin-sa-otkriti-200-broya-munitsii-za-ognestrelno-orazhie.html", "text": "В подземен паркинг в квартал „Шарлотенбург“ във федералната германска столица полицията е открила 200 броя муниции за огнестрелно оръжие, съобщава берлинският вестник Der Tagesspiegel, като се позовава на информация от правоохранителните органи.\r\nСъгласно разпространената информация, полицейските служители са били информирани за боеприпасите от ползвател на паркинг. Уточнява се, че до него е разположена джамия, а това, което е още по-притеснително за властите – наблизо е традиционният коледен базар на квартала. \r\nПоради близостта на тези обекти и за „да успокоим гражданите\", както обясни говорител на полицията, районът е претърсен с обучени кучета за откриване на взривни вещества, но не е намерено нищо друго подозрително. „Откриването на боеприпаси е част от ежедневието в Берлин“, уверяват от полицията. Тереза Герова", "date": "2017.12.11", "title": "Der Tagesspiegel: В близост до коледен базар в Берлин са открити 200 броя муниции за огнестрелно оръжие"}
{"url": "http://www.focus-news.net/news/2017/12/11/2466034/blagoevgrad-zapochva-nay-obichanata-initsiativa-ot-detsata-na-blagoevgrad-chasat-na-prikazniya-razkazvach.html", "text": "Фоайето на Община Благоевград за поредна година ще се превърне в приказен кът за най- малките жители и гости на града. Това съобщиха от пресцентъра на Община Благоевград. От 18.00 часа ще бъде поставено началото на една от най- очакваните инициативи – „Часът на приказния разказвач“. Около камината, с топло мляко, чай и бисквити, децата ще могат да чуят любими приказки, пресъздадени от звездни разказвачи. Първата приказка от поредицата ще бъде „Новите дрехи на царя“ от Ханс Кристиан Андерсен. В своя прочит на приказката, талантливите актьори от Драматичен театър „Проф. Енчо Халачев“ ще включат и децата на Благоевград. \r\nМного изненади и вълшебства очакват децата и техните родители по време на инициативата на Община Благоевград „Часът на приказния разказвач“. До 15 декември, всяка вечер от 18.00 часа фоайето на Общината, ще се превръща в декор от приказка. Целта на обичаното събитие е да популяризира приказките и да възпита в малчуганите интерес към книгите. \r\nЗа последния ден е предвидено четене на приказка за най-малките и закриване на инициативата, с участието на кмета на Благоевград д-р Атанас Камбитов.", "date": "2017.12.11", "title": "Благоевград: Започва най-обичаната инициатива от децата на Благоевград - „Часът на приказния разказвач“"}
{"url": "http://www.focus-news.net/news/2017/12/11/2466035/dobrich-patnite-nastilki-sa-suhi-usloviyata-za-patuvane-sa-dobri.html", "text": "Пътните настилки са сухи, условията за пътуване в областта са добри, предаде кореспондентът на Радио „Фокус” – Варна. Няма въведени ограничения на движението на автомобили. Температурата в Добрич е около минус 2 градуса, времето е ясно и слънчево, духа съвсем слаб вятър, без превалявания. \r\nЖулиета НИКОЛОВА", "date": "2017.12.11", "title": "Добрич: Пътните настилки са сухи, условията за пътуване са добри"}
{"url": "http://www.focus-news.net/news/2017/12/11/2466036/burgas-deputatat-ot-gerb-galya-vasileva-organizira-priemna-za-grazhdani-v-sredets.html", "text": "Народният представител от ГЕРБ-Бургас Галя Василева ще проведе приемен ден за жителите на община Средец от 10.00 часа, съобщиха от пресцентъра на ПП ГЕРБ.", "date": "2017.12.11", "title": "Бургас: Депутатът от ГЕРБ Галя Василева организира приемна за граждани в Средец"}
{"url": "http://www.focus-news.net/news/2017/12/11/2466037/plovdiv-obshtinskite-savetnitsi-na-gerb-shte-provedat-priemni-za-grazhdani.html", "text": "Общинските съветници на ГЕРБ ще проведат приемни за граждани от днес до 14 декември, съобщиха от пресцентъра на партията. \r\nДнес приемни ще проведат общинските съветници, както следва:\r\nДаниела Дженева, от 17 до 18:00 часа в офиса на ГЕРБ в район „Южен”, ул.”Академик Петър Динеков”№ 1А\r\nСпартак Николов, от 17:00 до 18:30 часа в офиса на ГЕРБ в район „Източен” на ул.”Коста Паница”№5\r\nВихър Захов, от 17:00 до 18:30 часа в офиса на ГЕРБ в район „Източен” на ул.”Коста Паница”№ 5\r\nВера Тоскова, от 16 до 18:00 часа в офиса на ГЕРБ в район „Тракия” в жк.”Тракия”бл.91.\r\nАлександър Радев, от 17:30 до 19:00 часа в офиса на ГЕРБ в район „Централен” на ул.”Прага” № 2. \r\nАтанас Узунов, от 17:30 до 19:00 часа в офиса на ГЕРБ в район „Южен” на ул.”Академик Петър Динеков” №1А\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 12 декември 2017 г., от 16 до 18:00 часа в офиса на ГЕРБ в район „Тракия”в блок 91. Иван Вичков е член на Постоянната комисия „Здравеопазване и социални дейности”.\r\nВ сряда, 13-ти декември 2017 г., ще се проведат приемни с граждани на общински от ГЕРБ в Общински съвет - Пловдив, както следва:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nГеорги Василев, от 16 до 18:00 часа в офиса на ГЕРБ в район „Южен” на ул.”Академик Петър Динеков”№1А. \r\nД-р Аргир Аргиров, от 17:30 до 18:30 часа в офиса на ГЕРБ в район „Южен” на ул.”Академик Петър Динеков”№1А. \r\nАни Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5. \r\nЕмил Русинов, от 17:30 до 19:00 часа в офиса на ГЕРБ в район „Източен” на ул.”Коста Паница”№5. \r\nВ четвъртък, 14-ти декември 2017 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nЯсен Михайлов, от 17:30 до 19:00 часа в офиса на ГЕРБ в район „Западен” на ул. ”Царевец” № 9. \r\nГошо Къчков, от 17:30 до 19:00 часа в офиса на ГЕРБ в район „Северен” на бул.”Марица” №91. \r\nПенчо Малинов, от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски, от 16 до 18:00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2017.12.11", "title": "Пловдив: Общинските съветници на ГЕРБ ще проведат приемни за граждани"}
{"url": "http://www.focus-news.net/news/2017/12/11/2466038/ministar-kiril-ananiev-imame-nay-dobrite-lekarstva-koito-se-predlagat-v-evropa-taka-che-nyama-da-ima-lipsa-na-dobro-lechenie-za-balgarskite-grazhdani.html", "text": "Имаме най-добрите лекарства, които се предлагат в Европа, така че няма да има липса на добро лечение за българските граждани. Това каза министърът на здравеопазването Кирил Ананиев в интервю за предаването „Тази сутрин“ по бТВ.\r\n„Нашата страна е с най-широката гама лекарства – най-ефективните лекарства, които се предлагат в цяла Европа. Във всяка една държава се предприемат ограничени мерки с оглед стабилизиране на здравноосигурителните фондове - това ще направим и ние през 2018 г. Искаме да изготвим един балансиран бюджет, за да може през 2019 г. да отстраним всички нередности, които се наблюдават в момента“, обясни Ананиев.\r\nТой уточни, че новите 32 молекули, които са предложени да влязат в сила от следващата година, ще носят допълнителен разход от 40 млн. лева. „Освен това ще бъдат необходими още 20 млн. лева за молекулите, които навлязоха през 2017 г. Това прави общо 60 млн. лева над бюджета“, каза министърът.\r\nПо думите му президентът е бил подведен за налагането на вето над мораториума за нови лекарства в бюджета на здравната каса за 2018 г., защото срещу всички нови молекули има високоефектини лекарствата, които се предлагат в Европа и света. \r\n„Който познава фармацевтиката, знае че лобистките интереси започват от влизането на лекарството на територията на България, преминават през влизането му в позитивния лекарствен списък и отиването му в съответните аптеки, та до изписването му и отиването му до гражданите. Има съмнения, че лекарите са притискани да изписват най-скъпите лекарства и тези, които работят в бранша, знаят, че има такива процеси. Нека да наречем това стимулиране на лекарите“, каза още той.\r\nАнаниев обясни, че бюджетът на НЗОК за 2018 г. е разчетен без допълнителните молекули, но това не значи, че няма средства за лечение на всички болести на гражданите. „Политиката, която провежда Министерството на здравеопазването и НЗОК, осигурява баланс в използването на оригинални лекарства и генерици. В нашата медицина се използват генерици, които са доказали своите терапевтични качества“, каза още той.\r\nМинистърът коментира и общите проверки с МВР и Прокуратурата, които са показали, че има медицински лица, които са участвали в задържане на лекарства. „На следващото заседание на Министерски съвет ще вкарам допълнение на закона за хуманната медицина, където ще се създаде информационна система, която ще проследява пътя на лекарствата от влизането им в България до излизането им от страната. Ако видим, че има нередности, тогава започват работа нашите контролни органи“, каза още Ананиев и уточни, че реекспортът на лекарства не може да бъде изцяло спрян, защото той има законова форма. „Но новият закон ще регламентира ясни правила и отговорности на всички участници в този процес със съответните наказания, като сумите при констатиране на нарушение значително ще нараснат“, обясни той.", "date": "2017.12.11", "title": "Министър Кирил Ананиев: Имаме най-добрите лекарства, които се предлагат в Европа, така че няма да има липса на добро лечение за българските граждани"}
{"url": "http://www.focus-news.net/news/2017/12/11/2466039/big-bend-blagoevgrad-shte-zaradva-zhiteli-i-gosti-s-traditsionen-koleden-kontsert.html", "text": "Биг Бенд- Благоевград ще зарадва жители и гости с традиционен коледен концерт. Това съобщиха от пресцентъра на Община Благоевград. Почитателите на музиката ще имат възможност да се докоснат до таланта на музикантите от Биг Бенд от 19.00 часа в зала „Яворов”. В музикалния поздрав на Биг Бенд-Благоевград, с диригент Борис Янев, ще се включат и солистите Христина Палева, Милан Георгиев, Александрина Механджийска и ученици от НХГ „ Св. св. Кирил и Методий“. \r\n Концертът е част от празничната програма на Община Благоевград, която преминава под мотото \"Сподели любов, сподели добро…”. \r\n Под съпровода на благоевградския бенд ще бъдат изпълнение световни хитове, като „Feliz Navidad”, “Jingle Bells”, “Santa Claus is coming to town”, вечните български коледни песни „Тиха нощ, свята нощ“ и „Коледна нощ“. \r\n Изненадата в коледната проява ще бъде гост- изпълнителка от Щутгарт, Германия, която ще изпълни две песни на популярната немска поп изпълнителка Андреа Берг. Също така в тазгодишния коледен концерт Биг Бенд-Благоевград включват и танци. Възпитаниците от курса по спортни танци на Десислава Петачка ще вземат участие и ще направят своя поздрав към жителите и гостите на града.\r\n Коледната програма продължава до януари месец, когато ще бъде закрита с Х общински фестивал на сурвакарските игри.", "date": "2017.12.11", "title": "Биг Бенд- Благоевград ще зарадва жители и гости с традиционен коледен концерт"}
{"url": "http://www.focus-news.net/news/2017/12/11/2466040/plovdivskiyat-mitropolit-nikolay-shte-osveti-paraklis-na-imeto-na-sv-spiridon-na-12-dekemvri.html", "text": "На 12 декември, когато Православната църква прославя всяка година св. Спиридон епископ Тримитунтски Чудотворец.  Негово Високопреосвещенство Пловдивският митрополит Николай ще освети нов параклис на името на светеца, предаде репортер на Агенция \"Фокус\". След това митрополит Николай ще оглавиархиерейска света Литургия от 9:00 часа в храм „Св. преп. Петка” в град Пловдив. \r\nНикола ПETKOВ", "date": "2017.12.11", "title": "Пловдивският митрополит Николай ще освети параклис на името на св. Спиридон на 12 декември"}
{"url": "http://www.focus-news.net/news/2017/12/11/2466041/daily-sabah-v-turtsiya-zapochva-protsesat-za-novogodishnoto-napadenie-v-istanbulskiya-klub-reyna.html", "text": "В съда в Истанбул започва процесът срещу 57 заподозрени за терористичното нападение в нощния клуб „Рейна“, при което бяха убити 39 души и ранени 79 други – при това навръх Нова година, съобщава турският вестник Daily Sabah. Соченият за извършител на атаката – узбека Абдулкадир Масхарипов и 51 други вече за в затвора в очакване на делото срещу тях.\r\nПредполагаемият член на близкоизточната радикална групировка „Ислямска държава“ е изправен пред 40 присъди за доживотно лишаване от свобода и отделно – до 10 г. затвор за раняването на 79 души. \r\nМасхарипов вече направи признания за членство в „Ислямска държава“, но увери, че преди нападението в „Рейна“ не е участвал в нито един терористичен акт. При първото си явяване пред съда след дълги разпити от полицията Масхарипов заяви, че не е „враг\" на Турция, и че е действал само „в отмъщение\" на репресиите на Турция в Сирия и Ирак, визирайки действията й срещу терористичните групировки там.\r\nПо-рано Масхарипов обясни, че при нахлуването си в нощния клуб „Рейна“, час след полунощ на 1 януари 2017 г., се е опитал да се самоубие, за да не бъде заловен от полицията, но не е успял. \r\nТурция премахна смъртното наказание като условие за започването на преговорния процес за членство в Европейския съюз, припомня изданието.Тереза Герова", "date": "2017.12.11", "title": "Daily Sabah: В Турция започва процесът за новогодишното нападение в истанбулския клуб „Рейна“"}
{"url": "http://www.focus-news.net/news/2017/12/11/2466042/burgas-narodniyat-predstavitel-ot-gerb-ivan-valkov-organizira-priemna-za-grazhdani.html", "text": "Депутатът от ГЕРБ-Бургас Иван Вълков ще има днес открита приемна за граждани в централата на партията в Бургас, на ул. „Конт Андрованти 5”. Това съобщиха от пресцентъра на ПП ГЕРБ. Приемният ден ще започне в 10.30 часа. Бургаският депутат е член на Комисията по транспорт, информационни технологии и съобщения и на Комисията за борба с корупцията, конфликт на интереси и парламентарна етика.\r\nВсички желаещи могат да се запишат за среща с Иван Вълков на място в офиса на партията или на телефон 056/819040.", "date": "2017.12.11", "title": "Бургас: Народният представител от ГЕРБ Иван Вълков организира приемна за граждани"}
{"url": "http://www.focus-news.net/news/2017/12/11/2466043/blagoevgrad-predstavleniyata-koleden-duh-i-zimna-prikazka-shte-badat-predstaveni-v-regionalna-biblioteka.html", "text": "Представленията „Коледен дух“ и „Зимна приказка“ ще бъдат представени в Благоевград. Това съобщиха от пресцентъра на Общината. Те са част от изненадите, които Община Благоевград е подготвила за децата на града. В регионална библиотека, читалня „Детски отдел“ на 11 декември от 11.30 часа децата ще могат да чуят историята „Коледен дух“, а на 12 декември от 10.00 часа - „Зимна приказка“. В Коледния фестивал, организиран от Община Благоевград, ще бъдат представени още „Рождество Христово“, „Коледни вълшебства“, „Коледна песен“. Всички представления ще се провеждат в Регионалната библиотека, читалня „Детски отдел“. \r\n Приказките и историите, които ще бъдат разказани са част от инициативата Детско утро на Регионална библиотека „Димитър Талев“- Благоевград.", "date": "2017.12.11", "title": "Благоевград: Представленията „Коледен дух“ и „Зимна приказка“ ще бъдат представени в Регионална библиотека"}
{"url": "http://www.focus-news.net/news/2017/12/11/2466044/pazardzhik-praznichnite-dni-na-obshtina-peshtera-prodalzhavat.html", "text": "Празничните дни на Община Пещера продължават с концерти, театрални постановки и изложби, съобщи за Радио „Фокус“-Пазарджик Стоян Йовчев от общинската администрация. От 18.00 часа ще бъде показана сръбската комедия “Една жена – трима мъже” в читалище „Развитие“. Режисьор е Владимир Лазич. Началото е от 18.00 часа. В рамките на 15 дни Община Пещера е организирала 9 мероприятия по случай Коледните и Новогодишните празници.\r\nСветлана ЕЛЕНКИНА", "date": "2017.12.11", "title": "Пазарджик: Празничните дни на Община Пещера продължават"}
{"url": "http://www.focus-news.net/news/2017/12/11/2466045/die-zeit-nyama-kategorichni-dokazatelstva-za-efektivnostta-na-betonnite-barieri-sreshtu-zaplahata-ot-terorizma.html", "text": "На фона на спомена за атентата в Берлин и в условията на заплахата от нови терористични нападения, централните части на германските градове се преустройват. В Бохум, например, борбата срещу тероризма е естетически оформена: пъстра опаковъчна хартия прикрива тежките чували, поставени с цел защита от нападения. В други градове традиционните коледни базари за опасани със саксии, пълни с пясък, бетонни колове и блокове или дори камиони, препречващи преминаването на превозни средства. Означава ли това обаче, че коледните базари са безопасни?, се питат в редакцията на националния ежедневник Die Zeit. \r\nАбсолютната защита срещу терористични атаки не може да съществува така или иначе. Въпреки това, монтираните съоръжения едва ли допринасят за по-голямата безопасност на гражданите. Още през пролетта тест, направен по поръчка на телевизионната мрежа Mitteldeutscher Rundfunk (MDR), доказа, че дори и най-тежките препятствия не са в състояние да издържат на въздействието на голямо превозно средство като камион - при скорост от едва 50 км/ч се оказва, че те не само няма да спрат, но дори и няма да забавят значително потенциален нападател на коледен базар. \r\nВ различните германски градове прилагат различни мерки: в Кемниц използват строителни контейнери, напълнени с пясък, в Магдебург - верига от бетонни блокове. В Ерфурт пък поставят допълнителни прегради върху бордюрите. В допълнение към импровизациите някои градове използват видеонаблюдение. Но дали и срещу какво точно помагат тези средства, никой не може да каже. \r\n\"Когато властите поискат препоръка, не можем да направим такава\", признава Детлев Шурман от организацията Германския форум за превенция срещу престъпността, която също така съветва федералното правителство в Берлин. Много от бариерите, поставени пред коледните пазари през настоящата година може само да изплашат потенциалните нападатели, но не и да ги възпрат, обяснява Шурман. \r\nВъпросът, който излезе на преден план след терористичното нападение в Берлин от 19 декември 2016 г. е: какво всъщност е по-важно - безопасността на гражданите или чувството им за сигурност? При откриването на празничния сезон с коледните базари, от Министерството на вътрешните работи в Берлин припомниха, че Германия има постоянно висока заплаха от тероризъм. В същото време вътрешният министър Томас де Мезиер призова хората да не се подават на страха. Такъв обаче има сред хората, независимо, че шансът да станат жертви на терористична атака остава малък - поне ако бъде съдено по статистическите данни.Тереза Герова", "date": "2017.12.11", "title": "Die Zeit: Няма категорични доказателства за ефективността на бетонните бариери срещу заплахата от тероризма"}
{"url": "http://www.focus-news.net/news/2017/12/11/2466046/sliven-v-planinskite-rayoni-patishtata-sa-zaledeni-no-opesacheni.html", "text": "Сухи са пътните настилки в равнинната част на  Сливенска област. Това съобщиха за Радио „Фокус“ – Сливен от Областно „Пътно управление“. В планинските райони пътищата са заледени, но обработени и опесъчени. Температурите в областта са от 0 до -5 градуса. Настилката на АМ „Тракия“ е суха. Няма въведени допълнителни ограничения. Временно са въведени следните ограничения за движение по пътя Бяла – Сливен. При км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срокът на ограничението е  до 30 ноември.\r\nКотленски проход е отворен за всички моторни превозни средства.  Проходите „Вратник” и Твърдишки са  забранени за МПС над 10 т.\r\nВ област Ямбол движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nДвижението се осъществява по изграден обходен път до моста с ограничение на скоростта до 30 км/ч. Движението по пътя Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка.\r\nДвижението по пътя  Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка.\r\nДвижението по пътя   Малък Манастир –  Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\nТрафикът  в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево   е натоварен.   Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2017.12.11", "title": "Сливен: В планинските райони пътищата са заледени, но опесъчени"}
{"url": "http://www.focus-news.net/news/2017/12/11/2466047/stara-zagora-narodnite-predstaviteli-ot-pp-gerb-boris-karchev-i-radostin-tanev-organizirat-priemni-za-grazhdani-v-oblastta.html", "text": "Народните представители от ПП ГЕРБ Борис Кърчев и Радостин Танев организират приемни за граждани в област Стара Загора. Това съобщиха от пресцентъра на ПП ГЕРБ. От 09.00 до 11.00 часа в НЧ „Войвода Генчо Къргов – 1920” в Гурково ще се проведе съвместна приемна на народните представители. \r\nПо-късно от 12.00 до 14.00 часа двамата ще се срещнат с жителите на Казанлък в офиса на партията: ул. „Климент Охридски” №1.", "date": "2017.12.11", "title": "Стара Загора: Народните представители от ПП ГЕРБ Борис Кърчев и Радостин Танев организират приемни за граждани в областта"}
{"url": "http://www.focus-news.net/news/2017/12/11/2466048/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търновом от Областно пътно управление – Габрово. \r\nУсловията за пътуване в областта са нормални. Настилките са предимно  сухи, в по-усойните места мокри и заледени. Пътищата навсякъде са почистени и опесъчени. Трафикът е интензивен. \r\nЗатворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – (Кормянско-Малък Вършец) – при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци  – Велчевци. Движението се извършва в едната лента.\r\nЛуиза ТРАНЧЕВА", "date": "2017.12.11", "title": "Габрово: Ограничено е движението в участък от път Велико Търново – Стара Загора"}
{"url": "http://www.focus-news.net/news/2017/12/11/2466049/sofiya-vremenno-se-zabranyava-vlizaneto-na-patni-prevozni-sredstva-v-dvete-posoki-po-ul-kozloduy.html", "text": "Забранява се влизането на пътни превозни средства в двете посоки по ул. „Козлодуй” между ул. „Кръстец” и ул. „Братя Миладинови” от 08.00 часа до 16.00 часа днес., съобщиха от пресцентъра на Столична община.  Промяната в организацията на движение се налага във връзка със строителни дейности на жилищна сграда на ул. „Козлодуй“ 60.", "date": "2017.12.11", "title": "София: Временно се забранява влизането на пътни превозни средства в двете посоки по ул. „Козлодуй”"}
{"url": "http://www.focus-news.net/news/2017/12/11/2466050/sliven-nagradiha-nay-dobrite-sportisti-i-trenyori-na-sportno-uchilishte-dimitar-rohov-za-2017-godina.html", "text": "На тържествена церемония в спортна зала „Васил Левски” своите награди получиха най-добрите спортисти и треньори на спортното училище за 2017 г. Това съобщиха от пресцентъра на Община Сливен. На събитието присъстваха зам. областният управител Камен Костов, Силвия Никова – експерт по спортни дейности в Община Сливен, Ради Добрев – председател на Училищното настоятелство, спортни деятели, учители, ученици и треньори. С мултимедийна презентация бяха излъчени моменти от спортните постижения на отличените спортисти.\r\n„Вашите постижения през 2017 година показват, че има с какво да се гордеете. Спортът прави хората дисциплинирани и организирани. Доказва го фактът, че успявате да съчетавате учебния с тренировъчния процес и да постигате успехи в двете направления.\r\nНа всички вас – учители, треньори и спортисти желая здраве, сили и дръзновение за достигане на нови и нови спортни висини”, се казва в поздравителния адрес на кмета на Община Сливен Стефан Радев.", "date": "2017.12.11", "title": "Сливен: Наградиха най-добрите спортисти и треньори на спортно училище „Димитър Рохов” за 2017 година"}
{"url": "http://www.focus-news.net/news/2017/12/11/2466051/burgas-kontsertat-12-koledni-kartichki-shte-se-sastoi-v-darzhavnata-opera.html", "text": "Концертът \"12 коледни картички\" на маестро Стефан Диомов и Община Бургас ще се състои в Държавната опера дни преди настъпването на Рождество Христово. Това съобщиха от пресцентъра на Община Бургас. Концертът ще бъде в залата на Държавна опера - Бургас. Спектакълът отново е по идея, режисура и сценарий на Стефан Диомов, който работи над него през последната една година. На сцената, която ще бъде празнично украсена, зрителите ще видят общо над 60 любими изпълнители. Програмата включва нови коледни песни, написани от известния бургаски композитор, които ще бъдат изпълнени от Ваня Костова, Боян Михайлов, групите \"5-те сезона\", \"Морски песъчинки\", формация \"Врабчета\", ансамбъл \"Фортисимо\" и актьорът от Драматичен театър \"Адриана Будевска\" Стоян Памуков. Празничният съпровод ще бъде поверен на музикантите от оркестър \"Колегиум Музикум\" с диригент Левон Манукян. Най-новите композиции на Стефан Диомов ще бъдат издадени на диск, а първите, които ще имат възможността да го закупят ще бъдат зрителите на \"12 коледни картички\". Новият албум на маестрото ще се разпространява на промоционална цена преди и след спектакъла.\r\nКоледният концерт ще се състои от 19.30 часа в залата на Държавна опера - Бургас. Поради големия интерес билетите за него вече са изчерпани, затова в продажба са пуснати билети за още един спектакъл в същия ден с начало 17.30 часа.\r\nКомпозиторът обещава много нови изненади за публиката, която ще му се довери в дните преди Коледа, а за още по-празнично настроение напомня на всички, които ще посетят концерта, да носят със себе си звънчета.", "date": "2017.12.11", "title": "Бургас: Концертът \"12 коледни картички\" ще се състои в Държавната опера"}
{"url": "http://www.focus-news.net/news/2017/12/11/2466052/plovdiv-ogranicheno-e-dvizhenieto-za-kamioni-nad-12-tona-po-patya-troyan-karnare-poradi-navyavaniya.html", "text": "Ограничено е движението за камиони над 12 тона по пътя Троян – Кърнаре поради навявания. Това съобщиха за Радио „Фокус“ – Пловдив от Областно пътно управление – Пловдив. Водачите трябва да шофират с повишено внимание и съобразена скорост там. \r\nЗабранено е все още преминаването на моторни превозни средства по-високи от 4 м през тунелите по пътя Асеновград – Нареченски бани. Обходният маршрут за тях е по пътя Кричим – Девин. Остава ограничено движението по пътя Карлово – Баня, поради ремонтни дейности на асфалтовата настилка. Обходният маршрут е през село Марино поле, а срокът на ремонта е до 15 декември.\r\nДвижението по пътя Плодовитово – Първомай – Асеновград, в района на моста над р. Марица, е ограничено за МПС над 5 т поради намален габарит на пътното платно на стоманения мост. Обходният маршрут е по пътя Стара Загора – Поповица и път І-8 София – Пловдив – Свиленград. \r\nДвижението по пътя Поповица – Болярци е ограничено за МПС над 12 т поради намален габарит на пътното платно на мост в с. Поповица. Срокът е до 20.12.2017 г. Движението по пътя Тополово – Леново – Поройна също е ограничено за всички МПС до 20.12.2017 г. Остава ограничено движението за всички моторни превозни средства по пътя Белица-Загражден – Давидково, в участъка от км 13 до границата с област Смолян до 20 декември 2017 г.\r\nПътните настилки в по-голямата част от областта са нормално проходими. Повишена е опасността от свличане на земна маса по пътищата Асеновград-Смолян, Югово-Лъки и Кричим-Девин, както и в района на проходите Козница и Стражата.\r\nДвижението на територията на град Пловдив е интензивно в този час.\r\nЦветана ТОНЧЕВА", "date": "2017.12.11", "title": "Пловдив: Ограничено е движението за камиони над 12 тона по пътя Троян – Кърнаре поради навявания"}
{"url": "http://www.focus-news.net/news/2017/12/11/2466053/mvr-edin-chovek-e-zaginal-a-16-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 16 са ранени при катастрофи в страната през изминалото денонощие. Това съобщиха от пресцентъра на МВР. В столицата са станали 1 тежък и 127 леки пътни инцидента, при които е пострадал един човек. От началото на годината загиналите при инциденти на пътя са 630, а пострадалите - 8191.", "date": "2017.12.11", "title": "МВР: Един човек е загинал, а 16 са ранени при катастрофи в страната през изминалото денонощие"}
{"url": "http://www.focus-news.net/news/2017/12/11/2466054/nzz-prezidentat-na-palestinskata-avtonomiya-pristiga-v-egipet-za-obsazhdane-na-krizata-s-erusalim.html", "text": "В понеделник, 11 декември, президентът на Палестинската автономия Махмуд Аббас пристига в Египет за обсъждане на кризата с Ерусалим, която възникна след решението на американския лидер Доналд Тръмп да признае града официално за столица на Израел, съобщава швейцарският вестник Die Neue Zuercher Zeitung. В Кайро Аббас ще проведе среща с египетския си колега Абдел Фатах ас Сиси.\r\nПризнаването на Ерусалим за столица на Израел предизвика сериозна криза в отношенията между Вашингтон и Рамала, макар в ключовата си реч от 6 декември Тръмп да не направи уточнение дали признава целия град или само западната част от него за израелска столица. Това, което последва от страна на палестинските власти, бе отмяна на планираната за втората половина на месеца среща между Аббас и вицепрезидента на САЩ Майк Пенс. \r\nГоворител на Пенс заяви в неделя, че е „много жалко, че палестинската власт иска да се откаже от възможността да говори за бъдещето на региона\". Въпреки това правителството на САЩ ще продължи усилията си за намиране на мирно решение между Израел и палестинците, подчерта говорителят на американския вицепрезидент, като същевременно увери, че „нашият екип продължава да работи за създаването на мирен план“.\r\nСъветник на Аббас на свой ред подчерта, че няма разрив в отношенията между Палестинската автономия и САЩ. Просто контактите са „прекъснати“ в знак на протест срещу решението на Тръмп, уточниха от Рамала. Тереза Герова", "date": "2017.12.11", "title": "NZZ: Президентът на Палестинската автономия пристига в Египет за обсъждане на кризата с Ерусалим"}
{"url": "http://www.focus-news.net/news/2017/12/11/2466055/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Непосредствено след вчерашните снеговалежи и ураганни ветрове днес в планинските райони са се образували дълбоки преспи. Продължава да духа силен вятър, температурите са значително по-високи. Лифтовите съоръжения никъде не работят. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.11", "title": "ПСС: Лоши са условията за туризъм в планините"}
{"url": "http://www.focus-news.net/news/2017/12/11/2466056/desislava-atanasova-gerb-korneliya-ninova-e-strahlivka-i-privatizatorka.html", "text": "Корнелия Нинова е страхливка и приватизаторка. Това каза Десислава Атанасова, народен представител от ГЕРБ, в разговор с Илиана Беновска в предаването „Беновска пита” по Радио К2 и Канал 3 коментира приватизацията на „Техноимпекс”, съобщиха от екипа на предаването. Беновска посрещна студиото на предаването „Беновска пита” Десислава Атанасова и Антон Тодоров от ГЕРБ, които бяха поканени от Корнелия Нинова като гости на Беновска по време на редовната пресконференция на БСП след заседание на Изпълнителното бюро на партията. „Коя сте Вие, че си позволявате да обсъждате Корнелия Нинова, цитирам нейни думи”, попита Беновска. Десислава Атанасова отговори, че всички, които я познават и гласуват за нея четири пъти за депутат, знаят коя е тя. Атанасова каза, че не иска да влиза в тона на Корнелия Нинова, но коя е Нинова е загадка и за членовете на БСП. Корнелия Нинова е приватизаторката, г-жа „Техноимпекс”. \r\n„Обидена ли сте, че в момента Корнелия Нинова не присъства тук”, попита Беновска. Водещата се опита да потърси в ефир Нинова, но нейният телефон сигнализираше, че е изключен. Десислава Атанасова нарече Корнелия Нинова „г-жа страхливка”. Човек трябва да се отнася с необходимото внимание към медиите, когато той е политик и лидер на партия и трябва да може да отговаря на неудобните въпроси.\r\nБеновска излъчи . Ето и текст от видеото: „Илиана Беновска: - Искам да попитам нещо, г-жо Нинова, във връзка с това споразумение и във връзка с гаранцията за честните избори, но въпросът ми е малко по-широк. Въпросът е в какво качество Вие, БСП и лично Вие, Корнелия Нинова, можете да станете гарант за честни избори, в аспекта на темата за това, че министър-председателят Бойко Борисов поиска проверка на приватизационните сделки след 10-ти ноември 89-та година и лично Вие казахте онзи ден, че Делян Пеевски Ви е „смазал”, а после „Булгартабак” е бил продаден на същите тези хора от Борисов. Когато Ви махнаха от поста заместник-министър, Вие останахте принципал на „Булгартабак Холдинг”, когото САЩ уличи документално по Ваше време в износ на контрабандни цигари. Също така Методи Андреев съобщи от трибунката, че Вие имате 38% акции в „Техноимпекс”, външнотърговско дружество 98, което Вие също му бяхте принципал. Въпросът е – страх ли Ви е, можете ли да отговорите в момента честна ли сте Вие, за да пазите изборите честни? И страх ли Ви е от проверката на приватизационните сделки, която Борисов ще извърши? И дали в нещо ще бъдете уличена, независимо, че има завършени производства – като юрист да не ми отговорите по този начин? И не на последно място – Изпълнителното бюро на БСП и Вашите липсващи заместници на БСП знаят ли нещо, има ли нещо, което Вие криете от тях по повод Вашето минало като заместник-министър и като принципал на „Булгартабак” и на „Техноимпекс”, и други дружества?\r\nКорнелия Нинова: - Г-жо Беновска, заповядайте към 11.15 пред вратата, ще Ви отговоря на всички въпроси.\r\nИлиана Беновска: - Защо пред вратата? Аз се намирам в Народното събрание, Вие сте на трибунка, моля Ви, не, това не е отговора, г-жо Нинова. Ако Вие имате отговор, отговорете сега. Страх ли Ви е от това, че ще бъдете разследвана?\r\nКорнелия Нинова: - Не ме е страх от нищо. На тези въпроси ще Ви отговоря лично пред стаята на БСП.\r\nИлиана Беновска: - Защо не отговорите пред медиите, всичките медии, г-жо Нинова? Може ли? Може ли на слугите на БСП да не давате думата? Може ли, г-жо Нинова, с цялото ми уважение, можете ли да отговорите на тези въпроси пред всички медии, а не в частни разговори? Отговорете ми. Страхувате ли се от проверката на следприватизационните въпроси?\r\nКорнелия Нинова: - Не се страхувам от нищо. На всички въпроси ще Ви отговоря, след като приключи трибунката, която ние сме обяви по тема честни избори и от уважение към тези хора зад мен – моля да се съобразите с това. Вече Ви казах – след това, в лично качество и в качеството си на председател на БСП съм напълно на Ваше разположение цял ден в сградата на Народното събрание”.\r\n„Темата за приватизация и корупцията е още от далечната 2001 година. Разполагам с едно издание на книга „Корупцията, основен елемент в жуправлението на СДС”, издадена от БСП и нейния Висш съвет. В това издание са описани доста от сделките по време на управлението на ОДС. Книгата е от библиотеката на Народното събрание. Един факт прави особено впечатление – първо, че активистите, ръководството ма БСП в онзи момент казват, че чрез РМД-приватизацията е извършено присвояване на предприятията от СДС актива и че чрез РМД-приватизацията стана възможно овладяването на мажоритарното участие в РМД от партийни парашутисти и братовчеди. Самата идея за работническо-мениджърско изкупуване се превърна във фарс. Има приложение 19 със съмнителните сиви сделки. Те са доста като обем страници. „Техноимпекс 98” фигурира, което управлява Корнелия Нинова”, съобщи Десислава Атанасова. Тя показа договора за приватизация на „Техноимпекс” подписа на Корнелия Нинова и министъра на търговията Валентин Василев с дата 13 януари 1999 година. \r\n„Дали БСП не загуби идентичност през всичките тези години, след като позволи приватизаторката да заеме ръководното място. През 2001 година в състава на 39 НС има доста познати имена: Андрей Пантев, Михаил Миков, Георги Божинов, Евгения Живкова, Татяна Дончева, Янаки Стоилов, Георги Пирински, Георги Рашков, Бриго Аспарухов, Румен Петков, Благовест Сендов, Петър Мутафчиев, Гиньо Ганев, Сергей Станишев, Георги Първанов, Ирина Бокова, Младен Червеняков, Ангел Найденов, Димитър Дъбов, Любен Корнезов. Някои от тези хора да са в момента в БСП или в Народното събрание”, попит Десислава Атанасова. Тя посочи, че 99% от тези хора с памет са били разчистени. \r\nВ писмо до депутата от ГЕРБ Десислава Атанасова главният прокурор Сотир Цацаров съобщава, че не са извършвани проверки за придобиване на акции от „Техноимпекс” от страна на Корнелия Нинова. Писмото е отговор на запиване на Атанасова по повод изказване на Нинова: „Трима прокурори са проверявали сделката на „Техноимпекс” и мен и не са открили нищо. Ако искат, да я проверят четвърти път”. \r\n„Внесох искане за информация за „Техноимпекс” и приватизационната сделка - дали по отношение на нея или на управителя Корнелия Нинова има извършвани проверки от прокуратурата в който и да е момент от началото на приватизацията, т.е. 13 януари 1999 година, когато Нинова е сключила договор и е декларирала, че ще плати 700 хил. долара и 70 хил. в деня на сключването му”, каза Атанасова. Тя допълни, че отговорът е, че за 18 г. не са подавани сигнали, не са извършвани проверки и не е образувано досъдебно производство относно приватизационната сделка”, уточни Десислава Атанасова. \r\nДАНС излизат с доклад до прокуратура, в който пише, че поради изтекъл давностен срок не могат прокурорите да започнат производство. Този доклад е предаден от премиера Бойко Борисов на прокуратурата. От ГЕРБ считат, че трябва да давността и всички приватизационни сделки да могат да се разследват и осветят. Концепцията на ГЕРБ е да няма промяна в гражданския оборот. Беновска направи пореден опит да се свърже с лидера на БСП Корнелия Нинова, която да представи своята позиция за приватизацията на „Техноимпекс”. \r\nВъв вторник, след обширна пресконференция в централата на БСП, Корнелия Нинова заръча на Беновска: „На Вас, г-жо Беновска, понеже бяхте много активна, сега Ви предлагам да поканите в „Беновска пита” същите хора, които там лъжеха за  всичко това и да ги питате защо лъжат. Хайде да видим в „Беновска пита” – защо лъжете, ГЕРБ?” \r\n„Убедена съм, че фабриката за фалшиви новини ще започне да действа отново със страшна сила. Вотът на недоврие ще бъде ден, в който опозицията, ако вече е намерила тема, ако вече е намерила необходимите подписи за вот на недоверие, използва за привличане на вниманието към себе си. Нищо друго няма да се случи. Математически известно е, че правителството няма да падне от този вот на недоверие”, заяви Десислава Атанасова. \r\nБеновска благодари на Десислава Атанасова и Антон Тодоров, че приеха поканата на Корнелия Нинова и коректно участваха в предаването „Беновска пита” по Радио К2 и Канал 3 на 10 декември 2017 година.", "date": "2017.12.11", "title": "Десислава Атанасова, ГЕРБ: Корнелия Нинова е страхливка и приватизаторка"}
{"url": "http://www.focus-news.net/news/2017/12/11/2466057/bild-partiite-v-bundestaga-se-obedinyavat-okolo-zashtitata-na-zhertvite-na-teroristichni-ataki.html", "text": "Преговорите за \"ямайска\" коалиция се сринаха, а изгледите за ново правителство между Съюза (ХДС/ХСС) и Германската социалдемократическа партия (ГСДП) все още изглеждат твърде несигурни. Въпреки това политическите конкуренти са обединени от идеята да предложат по-добра защита на жертвите на терористични нападения, съобщава вестник BILD.\r\nВ навечерието на годишнината от нападението на традиционния коледен базар във федералната германска столица, при което загинаха 12 души, Съюзът (ХДС/ХСС), ГСДП, Свободната демократическа партия (СвДП) и \"Зелени\" ще внесат в Бундестага предложение за създаване на координационни центрове на федерално и регионално равнище, към които жертвите на тероризма и техните близки може да се обръщат в бъдеще, включително за предявяване на искане за обезщетение. \r\nПартиите се надяват чрез новите органи на жертвите да бъде оказвана бърза и небюрократична помощ при извънредни ситуации. Координационните центрове ще определят размера на обезщетението. Уточнява се, че жертвите на тероризъм, които не са от ФРГ, ще получават държавна компенсация, равняваща се на сумата, изплащана на германските граждани. \r\nФракционният лидер на Съюза (ХДС/ХСС) Фолкер Каудер заяви за изданието: \"Качеството на правовата държава се проличава тогава, когато тя не оставя сама жертвите и оцелелите след терористични атаки. След ужасяващия терористичен акт на \"Брайтшайдплатц\" (в Берлин - бел. р.), точно в тази област лъснаха пропуските\".\r\nКурт Бек, който представлява пред федералния парламент жертвите на атентата от 19 декември 2016 г., призова за предприемането и на още мерки. \r\nНа първо място Бек предлага създаването на служба за оказване на помощ на мястото на терористичното нападение, която ще съдейства за предоставяне на информация на роднини и ще оказва психическа помощ на жертвите и семействата им. \"Не трябва да има ситуации, в които никой не се грижи за близките\" на жертвите, категоричен бе Бек. \r\nВторото му предложение е за създаване на постоянно действащ консултативен център за жертви, който ще попада под юрисдикцията на Министерството на правосъдието на ФРГ. Предвидено е и отделянето на повече средства за засегнатите от тероризма. \"Трябва да подобрим значително материалната подкрепа. Обезщетение от 10 хил. евро за съпруг, родител или дете, пет хиляди евро за братя или сестри. В някои държави плащат два пъти по-големи суми\", подчерта Бек. \r\nСъгласно думите му, държавата трябва да е по-активна и да демонстрира солидарност към жертвите на тероризма и техните близки. \"Критиката на роднините, че канцлерът (Ангела Меркел - бел. р.) не е разговаряла с тях, е разбираема според мен\", коментира Бек. Тереза Герова", "date": "2017.12.11", "title": "BILD: Партиите в Бундестага се обединяват около защитата на жертвите на терористични атаки"}
{"url": "http://www.focus-news.net/news/2017/12/11/2466058/prof-mladen-grigorov-kardiolog-nalozhenoto-veto-ot-prezidenta-rumen-radev-varhu-moratoruima-za-inovativni-lekarstva-e-pravilen-hod.html", "text": "Наложеното вето от президента Румен Радев върху мораторуима за иновативни лекарства е правилен ход. Това коментира в сутрешния блок „Добро утро, България“ на Радио „Фокус“ проф. Младен Григоров, завеждащ клиника по кардиология във II МБАЛ София. Според него големите проблеми на България са болничното и фармацевтичното лоби. Проф. Григоров коментира какво е необходимо да се направи в здравната система за изход от съществуващата ситуация. „Трябва първо да се демонополизира касата и да се създаде конкуренция. Това беше и заложено в програмата на ГЕРБ, а сега изобщо не се споменава от самите тях. Второто важно е колкото се може по-бързо да се премахнат клиничните пътеки, за да може пациентът да се лекува за всичко, защото основата на пациентите в нашата страна са хората над 65 години. Според Световната здравна организация всеки един от тях средно има между три и шест болести. С клиничните пътеки ние лекуваме само една от тях. По възможно най-бързия начин, разбира се не чисто административно, трябва да се обсъди и да се въведат диагностично свързаните групи, каквито ги имаше при това здравеопазване, което непрекъснато плюем преди двайсетина години“, обясни той. Проф. Младен Григоров допълни, че здравната система се нуждае от коренна промяна, която трябва да се случи незабавно.", "date": "2017.12.11", "title": "Проф. Младен Григоров, кардиолог: Наложеното вето от президента Румен Радев върху мораторуима за иновативни лекарства е правилен ход"}
{"url": "http://www.focus-news.net/news/2017/12/11/2466059/vidin-deputatat-vladimir-toshev-ot-gerb-organizira-otkrita-priemna-za-grazhdani.html", "text": "Народният представител от ГЕРБ-Видин и областен координатор на партията Владимир Тошев ще проведе открита приемна за граждани от 10.00 до 12.00 часа, в офиса на партията във Видин, ул. „Дунавска” №1, Речна гара, ет.2. това съобщиха от пресцентъра на ПП ГЕРБ.", "date": "2017.12.11", "title": "Видин: Депутатът Владимир Тошев от ГЕРБ организира открита приемна за граждани"}
{"url": "http://www.focus-news.net/news/2017/12/11/2466060/avariya-prekasna-toplopodavaneto-v-yuzhnite-kvartali-na-sofiya.html", "text": "Авария прекъсна топлоподаването в южните квартали на София. Това съобщиха за Агенция „Фокус“ от пресцентъра на „Топлофикация“-София. В момента екипи на „Топлофикация“ работят по отстраняването на аварията. Прекъсването на топлоподаването е от тази сутрин. Все още не е ясно кога то ще бъде възстановено. \r\nАварията е засегнала кварталите „Стрелбище“, „Бели брези“, „Гоце Делчев“ и „Красно село“.\r\nЛюба АЛЕКСИЕВА", "date": "2017.12.11", "title": "Авария прекъсна топлоподаването в южните квартали на София"}
{"url": "http://www.focus-news.net/news/2017/12/11/2466061/anton-todorov-politolog-tehnoimport-eksport-e-novoto-za-korneliya-ninova.html", "text": "„Техноимпорт- експорт“ е новото за Корнелия Нинова. Това каза политологът Антон Тодоров в разговор с Илиана Беновска и Десислава Атанасова, ГЕРБ в седмичното обзорно политическо предаване „Беновска пита” по „Канал 3” и „Радио К2” по темата за „Техноимпекст”, съобщиха от екипа на предаването. \r\nБеновска помоли в началото на разговора да бъде излъчен неин . \r\nИлиана Беновска: - Искам да попитам нещо, г-жо Нинова, във връзка с това споразумение и във връзка с гаранцията за честните избори, но въпросът ми е малко по-широк. Въпросът е в какво качество Вие БСП и лично Вие, Корнелия Нинова, можете да станете гарант за честни избори, в аспекта на темата за това, че министър-председателят Бойко Борисов поиска проверка на приватизационните сделки след 10-ти ноември 89-та година и лично Вие казахте онзи ден, че Делян Пеевски Ви е „смазал”, а после „Булгартабак” е бил продаден на същите тези хора от Борисов. Когато Ви махнаха от поста заместник-министър, Вие останахте  принципал на „Булгартабак Холдинг”, когото САЩ уличи документално по Ваше време в износ на контрабандни цигари. Също така Методи Андреев съобщи от трибунката, че Вие имате 38% акции в „Техноимпекс”, външнотърговско дружество 98, което Вие също му бяхте принципал. Въпросът е –  страх ли Ви е, можете ли да отговорите в момента честна ли сте Вие, за да пазите изборите честни? И страх ли Ви е от проверката на приватизационните сделки, която Борисов ще извърши? И дали в нещо ще бъдете уличена, независимо, че има завършени производства – като юрист да не ми отговорите по този начин? И не на последно място – Изпълнителното бюро на БСП и Вашите липсващи заместници на БСП знаят ли нещо, има ли нещо, което Вие криете от тях по повод Вашето минало като заместник-министър и като принципал на „Булгартабак” и на „Техноимпекс”, и други дружества?\r\nКорнелия Нинова: - Г-жо Беновска, заповядайте към 11.15 пред вратата, ще Ви отговоря на всички въпроси.\r\nИлиана Беновска: - Защо пред вратата? Аз се намирам в Народното събрание, Вие сте на трибунка, моля Ви, не, това не е отговора, г-жо Нинова. Ако Вие имате отговор, отговорете сега. Страх ли Ви е от това, че ще бъдете разследвана?\r\nКорнелия Нинова: - Не ме е страх от нищо. На тези въпроси ще Ви отговоря лично пред стаята на БСП.\r\nИлиана Беновска: - Защо не отговорите пред медиите, всичките медии, г-жо Нинова? Може ли? Може ли на слугите на БСП да не давате думата? Може ли, г-жо Нинова, с цялото ми уважение, можете ли да отговорите на тези въпроси пред всички медии, а не в частни разговори? Отговорете ми. Страхувате ли се от проверката на следприватизационните въпроси?\r\nКорнелия Нинова: - Не се страхувам от нищо. На всички въпроси ще Ви отговоря, след като приключи трибунката, която ние сме обяви по тема честни избори и от уважение към тези хора зад мен – моля да се съобразите с това. Вече Ви казах – след това, в лично качество и в качеството си на председател на БСП съм напълно на Ваше разположение цял ден в сградата на Народното събрание.\r\nКои са Десислава Атанасова и Антон Тодоров?; Нинова от „безпартийните СДС-ари”; Акциите на Нинова в „Техноимпекс”; Има ли Нинова апартамент и гараж, за които твърди, че не са закупувани?\r\nБеновска попита иронично кои са Десислава Атанасова и Антон Тодоров и защо си „позволяват” да обсъждат Корнелия Нинова. Антон Тодоров отговори, че те двамата и Тома Биков са „трубадури на истината” – хора, които доказват това, което казват, с документи. Беновска вметна, че Нинова го е нарекла „шайкаджия”, използвайки заглавието на една негова книга. Тодоров каза, че ако от БСП влагаха такива усилия да разкрият „бандюгите на прехода”, България щеше да бъде далеч по-напред. Той обясни, че Цветанов и Борисов се споменават в книгата, но всичко това е проговорено и изяснено с тях. „Изкарах сега плътен двумесечен курс по благоприлично поведение. Преподава ми най-добрият в България – ген. Борисов. Човек трябва да бъде малко по-гъвкав и в новото амплоа веднага започнах да разобличавам една по една лъжите на Корнелия Нинова” каза Тодоров. Той показа стенограма от 16-ти май 2000 година от 64 извънредно заседание на НС, на което се говори основно за РМД-тата, и цитира думи на член на левицата – „Всяко РМД заплаща само 10 % от реалната стойност, сиреч на цената на 40 мероприятия братовчедите купуват 400. СДС премахна ограничението на закона за приватизация за участие в РМД-тата и неслучайно народът нарече тези РМД-та – разбойническо ментаджийски дружества. Има една ирония – това предполага, че основно се защитават - чрез РМД-тата – интересите на работниците нещо, което БСП винаги е пледирала, че го прави. Нека обаче да погледнем структурата на капитала на тези РМД-та. Практиката е следната – обикновено 5 или 6 членове на съвета на директорите на управителните съвети или надзорните съвети си разпределят помежду си около 80-90% от акциите, както става дума в конкретния случай с „Техноимпекс”. Има ли връзка между РМД-тата и компенсаторките?”.\r\nНакрая на заседанието Татяна Дончева казва, че „от самото начало на приватизацията, която Вие наричате реформи, текат данни, че се извършва оценка по неизвестно какви критерии. Помните ли „Техноимпекст”, където един блок с 18 апартамента беше оценен за 1800 марки. Той е купен няколко години преди за 240 000 долара. Добре, откъде дойде тая обезценка – от амортизации ли, от какво? И след като имаше данни, че министерството на търговията и туризма е направило приватизация пак на тесен СДС кръг в „Техноимпекс” при абсолютна, но нереална ценова база, Вие извършихте тая сделка”. Тодоров обясни, че БСП тогава критикуват тази сделка, а Корнелия Нинова по онова време няма нищо общо с левицата, а е от „безпартийните СДС-сари” и е в „Техноимпекс”. Беновска попита гостите си дали имат някакви свидетелства тя да е говорила на това заседание в НС. Тодоров отговори, че няма как да е, тъй като е била „близка до най-сините от сините”, но винаги казва, че не е била член на СДС. Гостът показа годишния счетоводен отчет от 1998 година, малко преди да бъде приватизиран „Техноимпекс” и попита защо Нинова не отговоря на въпроса – „Колко са били активите на дружеството?”. Позовавайки се на документа политологът обясни, че активите на дружеството са били 2 926 106 хиляди лева и поясни, че това не са деноминирани левове, а деноминирани са близо 3 000 000 лева, а Корнелия Нинова не е опровергала тези данни. Към 31 декември 1998 деноминираните паричните средства са били 1 826 734 хиляди лева, а във валута са били 99,72 %, а 63 % са в каси и банки в чужбина – в Либия, Мароко, Алжир и други. Тодоров обясни, че Нинова изобщо не може да си спомни какви пари е дала за покупката на „Техноимпекс”, но получава 3 000 000 активи, от които над 1 000 000 лева са в долари и дори да е платила 70 000 долара, за които има документи, не се знае откъде идват, а в интервю тя отрича да е плащано. „Не казвам, че Корнелия Нинова е патологичен лъжец, но има нещо, което е трудно обяснимо в това поведение” каза още политологът. Той показа документ, съдържащ акционерите в дружеството към 2000 година – Нинова притежава 33 %  и около 1600 акции и за по-малко от година акциите нарастват на 3300. Той обясни, че 1 акция е 10 лева и сметката показва, че са платени над 16 000 лева за 1 година и това е повод за въпрос към Нинова и прокуратурата откъде лидерът на БСП е взел тези пари. Тодоров допълни картината и каза, че по това време Нинова е закупила огромен апартамент. Беновска каза, че във вторник Нинова е отрекла да има голям апартамент, а има жилище с 85 кв.м. площ. Тодоров обясни, че е закупен 2007 година с кредит и показа справка от имотния регистър, от която става ясно, че на 5-ти октомври 1999 година Нинова е закупила апартамент-ателие 125 кв. м. от продавач „Аспекти плюс”  и отново от друга справка на имотния регистър се разбира, че на същата дата лидерът на БСП купува гараж над 23 кв. м., а на пресконференция е казала, че гаражът е 2 кв. м. Тодоров иронично попита дали не е паркирала тротинетка на тази малка площ и каза, че сега ще я „закове” като следовател, защото те използвали такива термини. Гостът извади имуществена декларация лично подписвана от Корнелия Нинова от 1999 година, в която пише, че има ателие 125 кв.  м., гараж 23 кв. м и апартамент 89 кв. м.. Тодоров каза, че Нинова е излъгала за ателието, въпреки наличието на всички тези документи. Беновска каза, че към днешна дата ателието може да е продадено. Политологът обясни, че няма никакво значение, защото в годината, в която приватизира „Техноимпекс”, Нинова си купува апартамент и гараж и е странно откъде има тези средства при положение, че по това време заплатите са били много малки.  Тодоров каза, че ако има работещо антикорупционно бюро и падне давността Нинова ще трябва да доказва откъде са парите. Той показа документ от 2004 година, когато акциите ѝ са 5550 и малко преди да продаде всичките си акции притежава 7260 и ги продава за 65 000 лева.\r\n„Другарката Корнелия Нинова, която е от социална партия, забогатяла ли е от приватизацията? Тя и съпругът ѝ идват голи като соколи 1997 година, тя оглавява външнотърговска фирма, другарят Митко Рафаилов Нинова оглавява втора външнотърговско дружество „Минералимпекс” като член на борда на директорите – семейство „Импексови” – приватизирано по същия брутален начин 2-3 години по-късно и това им е малко… Същата година 1997 тя влиза в борда на още едно дружество „Техно импорт експорт”, за което тепърва ще изваждаме втори гейт, защото нося ревизионните актове, да видите там какво чудо е било и живот и здраве следващата седмица ще гръмне и този гейт”, каза Тодоров. Той загатна, че меса са внасяни и частни фирми са се облагодетелствали за сметка на „Техно импорт експорт” и в периода на ревизионния акт Нинова е член на съвета на директорите и заместник-председател на борда на директорите със специални правомощия. Тодоров обясни, че по нейни думи Цацаров е казал, че ревизията на приватизацията е атака срещу определени политически личности, но е пропуснала да спомене втората част от неговото изказване „дяволът, както винаги, е в детайлите. На мен все ми се струва, че проблемът не е в приватизацията, а в измененията на договорите” - цитат на думи на главния прокурор. Тодоров показа документ на допълнително споразумение, който според Цацаров е в основата на зле извършената приватизация, защото РМД-тата не дават пари, променят се договорите и допълнително се орязват части от приватизационния договор. В документа е от 7-ми септември 1999 година е описана промяната в чл.4 към премахване или снижаване на реалните пари, които се плащат по това споразумение, а в анекс 2 след 1 месец се „окастря” чл.14 от договора за инвестициите, които трябва да бъдат платени от РМД-то – 700 000 долара са заменени с 600 000 долара. Беновска го прекъсна и каза, че министърът на търговията и туризма тогава е Валентин Василев – един от най-силните в СДС, а БСП издават книгата „Корупцията - основен елемент в управлението на СДС” и попита какво търси Нинова там. Тодоров продължи с третия анекс от декември 1999 година, в който е описано, че купувачът се задължава да инвестира 300 000 долара. Беновска попита дали тези промени са законни. Политологът отговори, че Нинова е вкарала всички в разговор дали нещо е законно, или не, но всъщност всичко това е неморално, но е законно по онова време – „Корнелия Нинова не е от Крушовица или от Мизия, която е някаква си – тя е лидер на най-капиталистическата партия, само че направена по този нагъл начин, тя е на социалната партия, която всеки ден от трибуната, от телевизионния екран ни досажда с вой по отношение на социално слабите, угнетените… Добре де, ако ти си се облагодетелствал от тази разбойническо ментаджийска приватизация, морално ли е? Къде е моралът в цялата ситуация?” попита Тодоров, която допълни, че „нейният” авер професор Иво Хрисов от БСП е бил 4 мандата главен експерт на правната комисия по времето на СДС с председател Светослав Лучников. Политологът веднага извади документ изобличаващ съпругата на Христов, че е била сътрудник на Иван Дремсизов в „Интерстийл трейдинг къмпани”, който е бил акционер в „Мултигруп”.\r\nТодоров показа два документа: един, който Нинова твърди, че е първият, по който е проверявана сделката от икономическа полиция, с дата 15-ти декември 1998 година, и друг с дата 13-ти януари 1999 година, който е договорът за сделка. „Дълговековната мечта за откриване на машина на времето се е сбъднала най-накрая в България – Корнелия Нинова изобрети машината на времето – на 15 декември 1998 година е проверявана за  нещо, което се е случило на 13-ти януари 1999 година.” каза Тодоров. Беновска каза, че Нинова твърди, че е проверявана на 15-ти декември по сигнал на тогавашния президент на „КТ Подкрепа” Константин Тренчев. Тодоров я поправи и каза, че сигналът е от 2001 година, а проверката от 98-ма година е заради „някаква мушенгия”, а Нинова вече е объркана и не знае какво говори и прави. Политологът обясни, че Александър Тасев е лицето, което настоява пред Валентин Василев да бъде направена една от първите промени с анекс, и вкарва в „СДС-арските среди” интервю на Нинова за списание „Biography” от 2016 година, в което тя казва, че „в община Триадица, където работех преди да отида в следствието, бях в един екип с Александър Тасев след това пътищата ни се разделиха. Когато дойде правителството на Иван Костов Александър Тасев стана зам.-министър на търговията и туризма, беше заместник на Валентин Василев. Един ден ми се обади и каза „Правим екипи – имаме нужда от юристи. Работил съм с теб в Триадица, познаваме се, ела да поговорим дали би се съгласила да работим заедно”. Отидох при Тасев и той ми предложи да стана директор на „Техноимпекс” цитира Тодоров и каза, че заедно със съпруга ѝ оглавяват 3 външнотърговски дружества и се занимават с износ на кадри в Близкия Изток, Северна Африка - зони, които представляват интерес за разузнавателните служби. „2002-3 година Нинова става член на БСП, 2 години по-късно - без да знае, без някой да я лансира тя става зам.-министър на икономиката при Р.Овч. (така казано) с ресор спец продукция, износ на оръжия и т.н. Била е на терен, стреляли са я, бягала е през граници, преживяла е и атентати, за които споменава с една дума – дали тази жена не е от сектата на някоя от онези непрозрачни структури – не знам… задавам въпроси” каза Тодоров и иронично попита как така продава спец продукция, какво е работила преди това и дали някой не е „нашепнал на ушенцето на Р.Овч. – това е нашият човек”.\r\nДесислава Атанасова каза, че от час си задават въпроси, но поради липсата на Нинова те нямат отговор. Беновска помоли да бъде излъчена призовката на Нинова към Беновска да покани „онези от ГЕРБ, които лъжат”.\r\nКорнелия Нинова: - Защото БСП не управлява. Корупцията е в управляващите. Питайте ме каквото искате за БСП – ще Ви го изнеса. На Вас, г-жо Беновска, понеже бяхте много активна, сега Ви предлагам да поканите в „Беновска пита” същите хора, които там лъжеха за  всичко това и да ги питате защо лъжат. Хайде да видим „Беновска пита” – защо лъжете, ГЕРБ?\r\nИлиана Беновска: Веднага каня и Вас, г-жо Нинова, не сте ми гостувала от юли 2016-та!\r\nБеновска обясни, че веднага я е поканила, но тя не е отговорила.\r\nДесислава Атанасова каза, че е редно да падне давността на тези сделки, а Тодоров допълни, че е важно да се разбере какво се е случило в „милиончетата” в сметката на дружеството, което е част от патримониума на „ТИМ”, и как Нинова е прибрала 65 000 лева от акциите си през 2005 година, купила е апартамент и гараж, но най-дразнещото по негови думи е, че лъже, но се опитва да изкара тях лъжци и за себе си твърди, че е приел мисията, защото разполага с факти, и следва новият гейт „Техно импорт експорт” и  нейното назначаване на 30-ти юли 1997 година, защото трябва постоянно да бъде „рутена”.\r\nБеновска благодари на гостите си Десислава Атанасова и Антон Тодоров, че са били коректни и са дошли, и за пореден път опита да се свърже с Нинова, но нейният телефон бе все още изключен и каза, че предстои да видим какво ще се случи в деня на вота на недоверие. Така завърши разговорът между Илиана Беновска, Десислава Атанасова и Антон Тодоров в седмичното обзорно политическо предаване „Беновска пита” по „Канал 3” и „Радио К2” на 10 декември 2017 година.", "date": "2017.12.11", "title": "Антон Тодоров, политолог: „Техноимпорт- експорт“ е новото за Корнелия Нинова"}
{"url": "http://www.focus-news.net/news/2017/12/11/2466062/pregled-na-osnovnite-temi-vav-velikotarnovskiya-pechat.html", "text": "„Никол ще се лекува във Франция, необходими са 350 000 евро” е заглавие от първа страница на областния всекидневник „Янтра Днес”. 14-годишното момиче от Велико Търново страда от Сарком на Юинг, а институтът „Гюстав Руси” е специализиран именно за лечение на саркоми, съобщи майката Надя Костадинова. Семейството вече е получило оферта. „Над 29 000 лв. за нови детски площадки събраха на Коледния бал на кмета“ е друго заглавие от днешното издание. Как премина събитието и къде ще бъдат вложени средствата, научете от всекидневника. „ГДБОП разби престъпна група, разпространявала наркотици“ пише още вестникът. Групата е разпространявала три вида наркотици. Открита е и мини нарколаборатория, в която са били произвеждани част от наркотиците. „25-годишен вдигна на крак полиция с фалшив сигнал за взривно устройство“ е новина от криминалната хроника. На страниците на вестника ще откриете статия, разказваща за предстоящия концерт на СУ „Емилиян Станев“ във Велико Търново, който ще се случи на 19 декември.  \r\n„МВР прибра 15 души от брутална наркобанда“ е заглавие от другия областен ежедневник „Борба”. МВР най-вероятно окончателно прочисти Велико Търново и околността от големите бандити, които се занимават с разпространение на дрога. Заради тази всеотдайност търновци бяха похвалени. „Кметският бал събра пари за ремонт на две детски площадки в старата столица“ е друга тема от вестника. 29 022 лв. бяха събрани по време на традиционния Коледен бал на кмета на Велико Търново Даниел Панов. Със средствата ще бъдат обновени две детски площадки в две детски градини. „200 деца участваха в Лясковец в надпреварата за най-хубава коледна картичка“ е друга тема от всекидневник. Десетгодишна е вече историята на лясковския конкурс, в който деца от детските граници и по-големи ученици от общинските училища се съревновават. „Обучиха 13 доброволци в Павликени, ще помагат на пострадали“ пише още ежедневникът. Сертификати за успешно завършен първоначален основен курс на обучение получиха членовете на Доброволното формирование 45-01 в град Павликени. На страниците на  днешното издание е поместена и статия, в която се разказва за доброволците от сдружение „С вяра в доброто“, помогнали на баба, отглеждаща четири внучета.", "date": "2017.12.11", "title": "Преглед на основните теми във великотърновския печат"}
{"url": "http://www.focus-news.net/news/2017/12/11/2466063/sofiya-ekipi-na-toplofikatsiya-rabotyat-za-otstranyavane-na-avariya-v-chasti-ot-rayonite-krasno-selo-i-triaditsa.html", "text": "Във връзка с авария на главен топлопровод, която е засегнала кварталите „Стрелбище“, „Бели брези“, „Гоце Делчев“ и „Красно село“ е направена организация за работата на общинските детски градини и училища, които са засегнати. Това съобщиха от пресцентъра на Столична община. Във всички детски градини е осигурено отоплението и заниманията протичат по график. В училищата Втора английска гимназия, 73 СУ, 104 СУ и 126 СУ – учебните часове са намалени и директорите следят температурите в класните статии. Екипи на „Топлофикация София“ работят по отстраняването на аварията.", "date": "2017.12.11", "title": "София: Екипи на „Топлофикация“ работят за отстраняване на авария в части от районите „Красно село“ и „Триадица“"}
{"url": "http://www.focus-news.net/news/2017/12/11/2466064/der-standard-liderat-na-neos-sravni-sebastian-kurts-s-ungarskiya-premier-i-predupredi-za-opasnostta-ot-avtoritaren-stil-na-upravlenie.html", "text": "Лидерът на НЕОС Матиас Щролц предупреди, че потенциалният бъдещ канцлер на Австрия – Себастиан Курц (АНП), тръгва по стъпките на спорния унгарски министър-председател Виктор Орбан и в тази връзка повтори, че водената от него политическа партия е създадена да бъде „пазител“ на Конституцията на страната, отбелязва националният ежедневник Der Standard. \r\nВ интервю пред местни медии, Щролц подчерта опасността от управлението на Курц. Липсата на житейски опит и „вътрешен компас“ може да тласне Курц към авторитарен стил на управление. Преди 20 г. и Виктор Орбан бе само едно „момче от плакатите“, което бе „представено в Европа като надежда за бъдещето“, коментира председателят на НЕОС. Две десетилетия по-късно Орбан стана лидер на една либерална демокрация, която при управлението му ерозира. Тази история – съгласно думите на Щролц, може би има паралел със ситуацията в Австрийската народна партия (АНП) и бързото издигане на Себастиан Курц като символ на надеждата за промяна. \r\nЩролц посъветва бившия външен министър на Австрия за опасностите от авторитарния стил на управление, подчертавайки, че „коалиционният му партньор – „Партията на свободата на Австрия“, има ясна визия за това докъде да доведе държавата“. \r\n„Не искам да поучвам Курц, само предупреждавам за опасността от подобно развитие на страната“, обобщи лидерът на НЕОС.Тереза Герова", "date": "2017.12.11", "title": "Der Standard: Лидерът на НЕОС сравни Себастиан Курц с унгарския премиер и предупреди за опасността от авторитарен стил на управление"}
{"url": "http://www.focus-news.net/news/2017/12/11/2466065/prof-mladen-grigorov-kardiolog-masovoto-nahluvane-na-generichnite-medikamenti-e-edno-ot-resheniyata-na-problema-s-moratoriuma-za-novite-lekarstva.html", "text": "Масовото нахлуване на генеричните медикаменти е едно от решенията на проблема с мораториума за новите лекарства. Това каза в интервю за сутрешния блок „Добро утро, България“ на Радио „Фокус“ проф. Младен Григоров, завеждащ Клиниката по кардиология във II МБАЛ – София. „Другото, което е крайно неудачно, е спирането на новите методики – това е много по-лошо от въпроса с лекарствата. Почти за всяко едно лекарство може да се намери или генерик, или някаква комбинация, която да го замести, но при новата методика не е така – говорим за нови технологични методики за диагностика, а без точна диагностика няма точно лечение. Това е азбучна истина в медицината“, уточни проф. Григоров. Кардиологът сподели, че много по-тежък е проблемът със спирането на въвеждане на нови медицински методики.", "date": "2017.12.11", "title": "Проф. Младен Григоров, кардиолог: Масовото нахлуване на генеричните медикаменти е едно от решенията на проблема с мораториума за новите лекарства"}
{"url": "http://www.focus-news.net/news/2017/12/11/2466066/blagoevgrad-regionalnata-biblioteka-organizira-reditsa-initsiativi-za-detsata-na-grada.html", "text": "Регионална библиотека – Благоевград е подготвила редица занимателни и образователни инициативи за децата на Благоевград по повод коледно-новогодишните празници, съобщиха от пресцентъра на Община Благоевград. Сред тях са  „Коледна песен“, „Рождество Христово“ и „Коледни вълшебства“. Те са част от изненадите в „Коледен фестивал“ 2017.\r\nНа 13 декември, сряда, от 11.00 часа в Читалнята на Детския отдел на Регионална библиотека „Димитър Талев” Благоевград ще се проведе Детско утро под надслов „Коледна песен“. Децата ще рецитират коледни стихотворения и ще нарисуват коледни картини, с които ще се направи изложба в библиотеката.\r\nНа 14 декември от 11.00 часа започва „Рождество Христово“, където ще бъде проведена кратка беседа за светлия християнски празник „Рождество Христово“, ще се прожектира тематичен филм и децата ще имат възможност да оцветяват икони, посветени на идващите празници, с които ще се правят изложби в библиотеката и класните стаи. \t\r\nНа 15 декември от 14.00 часа започват „Коледни вълшебства”. Децата ще рецитират коледни стихотворения и ще изпеят техни любими коледни песни.\r\n  Участници в тържествата са ученици от II и III клас от II ОУ „Димитър Благоев“ и III ОУ „Димитър Талев“, два ІІ класа на VІ СУ „Иван Вазов”, както и Регионална библиотека – Благоевград.", "date": "2017.12.11", "title": "Благоевград: Регионалната библиотека организира редица инициативи за децата на града"}
{"url": "http://www.focus-news.net/news/2017/12/11/2466067/pazardzhik-okrazhniyat-sad-gleda-deloto-sreshtu-kmeta-na-obshtina-septemvri-za-neplashtane-na-danatsi.html", "text": "Окръжният съд в Пазарджик гледа делото срещу кмета на Община Септември Марин Рачев за укриване на данъци, съобщи за Радио „Фокус“ – Пазарджик Маринела Георгиева от администрацията на съда. Делото е образувано по обвинителен акт на Софийска градска прокуратура. Срещу Марин Рачев е повдигнато обвинение за това, че като едноличен търговец е избегнал установяването и плащането на данъчни задължения в големи размери – 115 106 лева. Съдия-докладчик е Ивета Парпулова. По време на днешното заседание се очаква да бъде изслушана направената счетоводна експертиза по делото.„Фокус“ припомня:\r\nПървото съдебно заседание по делото бе проведено на 9 октомври, когато бе направено предварително изслушване на страните без призоваване на свидетели и вещи лица. До сега в хода на процеса бяха изслушани призованите свидетели.\r\nВаня НИКОЛОВА", "date": "2017.12.11", "title": "Пазарджик: Окръжният съд гледа делото срещу кмета на Община Септември за неплащане на данъци"}
{"url": "http://www.focus-news.net/news/2017/12/11/2466068/smolyan-svlachishte-zatrudnyava-dvizhenieto-po-patya-smolyan-srednogortsi-pri-razklona-za-selo-tikale.html", "text": "Свлачище затруднява движението по пътя Смолян – Средногорци, при разклона за село Тикале, съобщиха за Радио „Фокус“ – Смолян от Областно пътно управление – Смолян. Движението там се осъществява в едното платно, като участъкът е обозначен с пътни знаци. Разчистването на скалните отломки ще продължи и през днешния ден. \r\nВ областта движението се осъществява при зимни условия. Пътните настилки са мокри, засланени и заскрежени, но опесъчени и осолени. Времето е слънчево и ясно, а температурата на въздуха е в интервала от минус 7 до 3 градуса. \r\nДвижението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти, като се регулира с пътни знаци. \r\nЗаради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци. \r\nПрез нощта не са получавани сигнали инциденти по републиканските пътища в областта. По всички републикански пътища остава повишена опасността от падащи камъни.\r\nВ Смолян автомобилният трафик е интензивен в сутрешните часове. По-натоварено е движението по централните улици и входно-изходните артерии на града. Пътните настилки са предимно сухи.\r\nНели ГЕРГЬОВСКА", "date": "2017.12.11", "title": "Смолян: Свлачище затруднява движението по пътя Смолян – Средногорци, при разклона за село Тикале"}
{"url": "http://www.focus-news.net/news/2017/12/11/2466069/veliko-tarnovo-s-18-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 18 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 309 см. Температурата на водата e 5.4 градуса.", "date": "2017.12.11", "title": "Велико Търново: С 18 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/11/2466070/die-welt-teroristichnata-zaplaha-i-obshtestvenata-sigurnost-koy-tryabva-da-plashta-za-dopalnitelnite-merki-za-zashtitai.html", "text": "Дебатът за терористичната заплаха и обществената сигурност и въпросът кой трябва да плаща за допълнителните защитни мерки на коледните базари, панаири и карнавални шествия в Германия ангажира вниманието в редакцията на националния ежедневник Die Welt.\r\nОтговорът на въпроса изглежда е различен в зависимост от провинцията или дори от местните власти в отделните градове. Заместник-кметът на град Ремшайд, провинция Северен Рейн-Вестафлия, Барбара Ройл, е категорична: \"Разходите за тези (допълнителни) мерки за сигурност не може да бъдат прехвърлени на организаторите\" на събитията.\r\nСитуацията обаче е съвсем различна в Берлин, федералната германска столица. Властите в отделните квартали на града изискват финансовата отговорност за допълнителните разходи за сигурността на гражданите да бъде поета от организаторите на събитията. Това решение обаче провокира недоволството на организаторите на един от коледните базари в столицата, а възражението им бе признато за основателно от Административния съд на града. Случаят обаче е изолиран - все още този казус не е изрично уреден на държавно ниво. \r\nПоемането на финансовата тежест за сигурността на отделни събития ще доведе до отмяната на голяма част от тях - като например на тазгодишния Берлински карнавал. \"В подобни случаи терористите получават точно това, което искат\", коментира Клаус-Лудвиг Фес, председател на Германското карнавално сдружение. \"Борбата с тероризма е отговорност на държавата, а не на онези, които са домакини на събитията\", изрази увереност Фес, като призна, че едва ли организаторите разполагат с необходимите средства и най-вече познания за гарантиране на сигурността. \"Държавата е за това - в края на краищата, тя получава пари от данъкоплатците\", подчерта Фес. Съгласно думите му, именно на нея й се пада задачата във времена като сегашните да защитава \"наследството\" й, т.е. културните традиции на гражданите й. Тереза Герова", "date": "2017.12.11", "title": "Die Welt: Терористичната заплаха и обществената сигурност - кой трябва да плаща за допълнителните мерки за защита?"}
{"url": "http://www.focus-news.net/news/2017/12/11/2466071/sofiya-157-dushi-sa-noshtuvali-v-krizisniya-tsentar-za-nastanyavane-na-bezdomni-v-kv-zaharna-fabrika.html", "text": "157 души са нощували в Кризисния център за настаняване на бездомни в столичния квартал „Захарна фабрика“ през изминалата нощ. Това каза за Агенция „Фокус“ Драгослава Лунджова, управител на центъра. Тя уточни, че постъпилите са били в добро здравословно състояние, но за всеки случай на място през нощта е имало лекар.\r\nЦветилена СИМЕОНОВА", "date": "2017.12.11", "title": "София: 157 души са нощували в Кризисния център за настаняване на бездомни в кв. „Захарна фабрика“"}
{"url": "http://www.focus-news.net/news/2017/12/11/2466072/zhivko-todorov-kmet-na-stara-zagora-opozitsiyata-tryabva-da-ima-chast-ot-angazhimenta-za-upravlenieto.html", "text": "Опозицията трябва да има част от ангажимента за управлението. Това каза Живко Тодоров, кмет на Община Стара Загора и член на Изпълнителната комисия на ПП ГЕРБ, в разговор с Илиана Беновска в предаването „Беновска пита” по „Радио К2” и „Канал 3”, съобщиха от екипа на предаването. По темата за промени в Закона за движението по пътищата водещата Илиана Беновска попита своя гост: „Вие бяхте заявил и сега, до колкото разбирам, ще поискате да се промени Закона за движението по пътищата и кметовете да могат да глобяват за превишена скорост и минаване на червено”. Живко Тодоров сподели, че това предложение е направено преди няколко години, но все още не узаконено от Народното събрание. Основният мотив за тази реформа е борбата с превишената скорост в градовете, за която КАТ няма достатъчен капацитет и патрулни коли. Липсват и достатъчно на брой камери, които да фиксират нарушенията. Затова е важно кметовете да могат да глобяват провинилите се шофьори в рамките на градовете и да имат правото да поставят камери на невралгичните участъци от пътната мрежа и светофарите. Ако нарушителите са от други градове, глобите ще бъдат изисквани по служебен път от общината, където е постоянната им адресна регистрация, заяви Тодоров.\r\n„Няма да ангажирате човешки фактор, който да патрулира, да обикаля, да гледа”, попита водещата Илиана Беновска. „Не, ненужно е, в 21 век, с толкова технологии. В момента има Общинска полиция, но аз съм я кръстил „наемна полиция”, която е на щат към МВР. Това, което ние предлагаме е да има истинска общинска полиция, която да е в щата на общината. Кметът трябва да има възможност сам да назначава тези хора и да отговаря за обществения ред. По-добре е да направим градовете си по-сигурни и да можем да санкционираме”, категоричен беше Живко Тодоров.\r\n„На изхода на София се знаят къде са камерите и там се „пълзи” с 50 километра, така, лекичко, 40, минаваш. В момента, в който отминеш камерата – газ и изхвърчаш”, провокира водещата Илиана Беновска. „Докато не постигнем култура, ако трябва, ще има камери навсякъде, но това е начина. Иначе инцидентите ще продължат. Ние трябва да се борим с този манталитет непрекъснато. Държавата и общините, и властта е по-силна от нарушителя”, допълни събеседникът.\r\n„Имате вече заместник-председател на Народното събрание Емил Христов, който беше председател на Общинския съвет на Стара Загора”, продължи водещата Илиана Беновска. „Ние ще се борим за тези промени, защото те са важни за всички хора и тогава няма да има нужда от създаване на Зоополиция например, защото кметът на общината може да си направи в щата на самата Общинска полиция – няколко човека да отговарят за екоконтрола”, коментира магистърът по Европеистика.\r\n„Неслучайно с Вас и с Пламен Димитров трябва след Нова година да се захванем активно с пунктуалното разработване на „Национална доктрина”. В нея ще става дума и за национални приоритети, и за национални ценности. Човешкият живот като че ли няма никакво значение. Спазването на правилата няма никакво значение. Спаднала е чувствителността на обществото”, констатира водещата Илиана Беновска. „В днешно време живеем в света на „еднодневките”. Непреходните неща са малко. Приемат се за нормално много неща, които са извън рамките на нормалното. Това създава негативизъм в хората. Ние трябва да се борим ежедневно и да направим така, че тези хора – с възпитанието, културата и морала, да бъдат еталон за обществото”, анализира Живко Тодоров, подкрепяйки съжденията на Илиана Беновска. \r\n„Това да бъде кампанията, която ще направим двете медии – „Радио К2”, „Канал 3” и общината”, предложни водещата Илиана Беновска. Предложение, с което кметът на Стара Загора се съгласи.\r\n„Вие от толерираните кметове ли сте? Вие сте член на Изпълнителната комисия на ГЕРБ”, попита водещата Илиана Беновска. „Аз смятам, че всички кметове са толерирани, откакто г-н Борисов е премиер. Никога не се е обръщало толкова внимание на общините, колкото в момента. Дори понякога кметове на БСП са по-обгрижвани, защото премиерът не е искал да става дума, че неговите близки хора се ползват от всички възможности на управлението, а останалите не”, довери възпитаникът на старозагорската езикова гимназия „Ромен Ролан”.\r\n„Каква награда още не сте получили, за какво още не сте удостоени?”, попита водещата Илиана Беновска. „За мен най-важната награда е наградата на хората, когато те са доволни и когато виждам, че за Стара Загора се говори положително. Това мен ме прави  щастлив, защото аз наистина харесвам града си”, отговори носителят на приза „Кмет на гражданите” за 2017 година.\r\n„Колко ще Ви е бюджетът за другата година”, попита водещата Илиана Беновска. Живко Тодоров обяви, че Стара Загора ще разполага с бюджет над 100 милиона лева, но той ще бъде недостатъчен.\r\n„Предстои европредседателството – Вие как ще го осмислите в Стара Загора? Какви инициативи сте намислили?”, попита водещата Илиана Беновска. „Нашата цел е Стара Загора да бъде град на младите хора. Ние сме си поставили амбициозна задача да задържим колкото се може повече от тях, а тези, които са отишли на вън – да ги върнем. Това осмисля европредседателството – как да направим така, че младите хора на България да останат в страната”, заяви Живко Тодоров.\r\n„Вие какво можете да им предложите като равнище на заплати? Как ще ги привлечете? Ще създавате условия за развитие на частен бизнес? Ще им давате нисколихвени кредити ли, за да могат да си купят жилище? Ще предвидите някакви пари от бюджета за раждане на първо, второ и трето дете?”, задълбочи темата водещата Илиана Беновска. „Това са мерки, които се  харесват – добри за ухото, но това няма да върне младите хора”, опонира гостът. „Виктор Орбан ги прави добри за живота. Добре, аз съм млад специалист, идвам в Стара Загора. Каква работа ще си намеря”, контрира водещата Илиана Беновска. „Ако съм един млад човек, който е завършил – няма да чакам помощите на държавата или на общината, а ще искам да имам възможност за добра работа. Може да си намерите добра работа, специално в Стара Загора, защото заплатите са по-високи от средното за страната, освен това комплексът „Марица-Изток” е една възможност. Хората се реализират там с много по-високо заплащане. Много от фирмите се разширяват. Българският бизнес се бори за кадри. Заплатите се увеличават ежемесечно, ежегодишно. В следващите години тенденцията – младите да се връщат в България ще бъде много по-голяма”, сподели Тодоров.\r\n„Примерно, ако не искам да работя в енергетиката, искам да работя психолог или пък лекар”, хипотетично попита водещата Илиана Беновска. „Специално за лекари – работа има. Един психолог не взима прекалено голяма заплата, да, така е. Но затова казвам, че конкуренцията и пазара е това, което ще определи в бъдеще какво да се случва. Нашето образование трябва да бъде така обвързано, че то да предлага възможности на тези хора, които завършат, да се реализират, а не просто да вземат диплома и после да се чудят къде да намерят работа. Аз съм против изкуственото създаване на университети. Има прекалено много болници, прекалено много университети. България става по-сигурна страна. Това ще привлече неминуемо инвеститори. Ние трябва да им предложим качествена работна ръка. В момента берем „плодовете” на 90-те години, които нанесоха много негативи с този неясен преход”, анализира Живко Тодоров.\r\n„ГЕРБ ще си изкарали мандата докрай или ще бъде съборен от вот на недоверие, било на БСП, било на ДПС, било пък заедно?”, попита водещата Илиана Беновска. Събеседникът отговори, че не счита за удачно да се иска предсрочен вот – 6 месеца след последните избори. Той определи тезите на опозицията като измислени и несъстоятелни, допълвайки, че ако въжделенията на БСП и ДПС се изпълнят – това би довело до хаос в държавата. „Това време го считаме за загубено, за безвремие, в което действа служебен кабинет и никой от този служебен кабинет няма мотивацията да работи, защото той знае, че няма да продължи след това. В момента сме в процедура по европредседателство. В момента всички общини са стартирали проектите си, които трябва да изпълняват през 2018 г. и някой да иска сега да създава хаос в държавата – аз лично не го приемам. Резултатът го определят хората. Те са се произнесли преди 6 месеца”, констатира Живко Тодоров.\r\n„БСП не е печелила парламентарни избори от 2009 година. Спечелиха едни единствени президентски избори и то с помощта на ДПС. В София от 1990 г., когато е махнат кмета, който е бил представител на БКП – не е имало червен кмет. В Стара Загора как е?”, попита водещата Илиана Беновска. „В Стара Загора имаше. За съжаление, той, д-р Желев, почина преди месец и половина. Във всяка партия има и свестни хора има и такива, които не стават.”, довери членът на Изпълнителната комисия на ГЕРБ.\r\n„Какво мислите за Корнелия Нинова? Как виждате партията под нейно ръководство, ефективна ли е”, на финала попита водещата Илиана Беновска. „Аз не я познавам, затова не мога да я коментирам, но това поведение не е нормално. Аз съм за това да има много повече консенсус в държавата. Опозиция и управляващи трябва да си говорят. Опозицията трябва да е отговорна и тя също трябва да има част от ангажимента за управлението. Опозиция не означава, че трябва да излезеш на площада и да запалиш държавата. Искам да благодаря на Общинския съвет в Стара Загора – там има опозиция. Например хората от БСП не ме подкрепят, но се държат отговорно, интелигентно и културно. Там няма замеряния постоянно с различни компромати. Това срива имиджа на парламента”, каза още Живко Тодоров в разговора си с Илиана Беновска в ефира на „Радио К2” и „Канал 3” на 10 декември 2017 година.", "date": "2017.12.11", "title": "Живко Тодоров, кмет на Стара Загора: Опозицията трябва да има част от ангажимента за управлението"}
{"url": "http://www.focus-news.net/news/2017/12/11/2466073/burgas-predstavyat-kniga-posvetena-na-95-godishninata-ot-rozhdenieto-na-kompozitora-prof-lazar-nikolov.html", "text": "Книгата, посветена на 95-годишнината от рождението на един от най-големите български композитори проф. Лазар Николов (1922 – 2005) ще бъде представена от 18.00 часа в Културен център „Морско казино“. Това съобщиха от пресцентъра на Община Бургас. Неговият творчески път протича в преломни десетилетия от развитието на българската музика – втората половина на миналия век. Лазар Николов е един от композиторите, които разширяват в естетически и технологически план разбирането за национално и го свързват съдържателно със стандартите в съвременната европейска музика.\r\nИзданието включва непознати документи от личния архив на композитора, които се публикуват за първи път. Те документират  не само значими моменти от неговия жизнен и творчески път, но представляват и своеобразна хроника на процесите в българската музика от средата на ХХ до началото на нашия век като част от европейската музикална история.\r\nИзданието е насочено както към професионалните музиканти – изпълнители, композитори, музиколози, педагози, студенти, така и към всички, които имат интерес към процесите в българската музика и българската културна история през втората половина на ХХ век.\r\nКнигата е дело на проф. Юлиан Куюмджиев, български музиколог, преподавател и автор на книги в областта на музиката.", "date": "2017.12.11", "title": "Бургас: Представят книга, посветена на 95-годишнината от рождението на композитора проф. Лазар Николов"}
{"url": "http://www.focus-news.net/news/2017/12/11/2466074/alosarbiya-slobodan-pralyak-e-predlozhil-otrova-i-na-general-ratko-mladich-predi-obyavyavaneto-na-prisadata-mu-v-haga.html", "text": "Хърватският генерал и лидер на босненските хървати Слободан Праляк, който се отрови с цианид в залата на съда в Хага на 29 ноември 2017 г. е предложил отрова и на генерал Ратко Младич преди обявяването на доживотната му присъда, пише белградското електронно издание \"Alo\".\r\nСпоред сина на генерала, Дарко Младич, Слободан Праляк е имал среща с Ратко Младич, на която му е предложил да му даде отрова.\r\n\"Праляк е заявил, че може да му предостави отрова, която да изпие при обявяването на доживотната му присъда и по този начин да обвини Трибунала в Хага. Баща ми е бил шокиран от предложението и му отговорил, че това е бягство и смята да се бори, а не да бяга\", заявява пред \"Alo\" Дарко Младич, който е имал кратко свиждане с баща си след обявяването на присъдата му.\r\nСинът на командирът на босненските сърби твърди, че самоубийството на Слободан Праляк по време на заключителното заседание на Трибунала за разследването на военните престъпления в бивша Югославия не е прецедент, но е предизвикало всеобщо внимание заради зрелищния си характер.", "date": "2017.12.11", "title": "\"Alo\"(Сърбия): Слободан Праляк е предложил отрова и на генерал Ратко Младич преди обявяването на присъдата му в Хага"}
{"url": "http://www.focus-news.net/news/2017/12/11/2466075/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "На фона на спомена за атентата в Берлин и в условията на заплахата от нови терористични нападения, централните части на германските градове се преустройват. В Бохум, например, борбата срещу тероризма е естетически оформена: пъстра опаковъчна хартия прикрива тежките чували, поставени с цел защита от нападения. В други градове традиционните коледни базари за опасани със саксии, пълни с пясък, бетонни колове и блокове или дори камиони, препречващи преминаването на превозни средства. Означава ли това обаче, че коледните базари са безопасни, се питат в редакцията на националния ежедневник Die Zeit на фона на съобщенията за открити муниции в близост до коледен базар в Берлин.\r\nАбсолютната защита срещу терористични атаки не може да съществува така или иначе. Въпреки това, монтираните съоръжения едва ли допринасят за по-голямата безопасност на гражданите. Още през пролетта тест, направен по поръчка на телевизионната мрежа Mitteldeutscher Rundfunk (MDR), доказа, че дори и най-тежките препятствия не са в състояние да издържат на въздействието на голямо превозно средство като камион - при скорост от едва 50 км/ч се оказва, че те не само няма да спрат, но дори и няма да забавят значително потенциален нападател на коледен базар. \r\nВ различните германски градове прилагат различни мерки: в Кемниц използват строителни контейнери, напълнени с пясък, в Магдебург - верига от бетонни блокове. В Ерфурт пък поставят допълнителни прегради върху бордюрите. В допълнение към импровизациите някои градове използват видеонаблюдение. Но дали и срещу какво точно помагат тези средства, никой не може да каже. \r\n\"Когато властите поискат препоръка, не можем да направим такава\", признава Детлев Шурман от организацията Германския форум за превенция срещу престъпността, която също така съветва федералното правителство в Берлин. Много от бариерите, поставени пред коледните пазари през настоящата година може само да изплашат потенциалните нападатели, но не и да ги възпрат, обяснява Шурман. \r\nВъпросът, който излезе на преден план след терористичното нападение в Берлин от 19 декември 2016 г. е: какво всъщност е по-важно - безопасността на гражданите или чувството им за сигурност? При откриването на празничния сезон с коледните базари, от Министерството на вътрешните работи в Берлин припомниха, че Германия има постоянно висока заплаха от тероризъм. В същото време вътрешният министър Томас де Мезиер призова хората да не се подават на страха. Такъв обаче има сред хората, независимо, че шансът да станат жертви на терористична атака остава малък - поне ако бъде съдено по статистическите данни.\r\n*** Лидерът на НЕОС Матиас Щролц предупреди, че потенциалният бъдещ канцлер на Австрия – Себастиан Курц (АНП), тръгва по стъпките на спорния унгарски министър-председател Виктор Орбан и в тази връзка повтори, че водената от него политическа партия е създадена да бъде „пазител“ на Конституцията на страната, отбелязва националният ежедневник Der Standard. \r\nВ интервю пред местни медии, Щролц подчерта опасността от управлението на Курц. Липсата на житейски опит и „вътрешен компас“ може да тласне Курц към авторитарен стил на управление. Преди 20 г. и Виктор Орбан бе само едно „момче от плакатите“, което бе „представено в Европа като надежда за бъдещето“, коментира председателят на НЕОС. Две десетилетия по-късно Орбан стана лидер на една либерална демокрация, която при управлението му ерозира. Тази история – съгласно думите на Щролц, може би има паралел със ситуацията в Австрийската народна партия (АНП) и бързото издигане на Себастиан Курц като символ на надеждата за промяна. \r\nЩролц посъветва бившия външен министър на Австрия за опасностите от авторитарния стил на управление, подчертавайки, че „коалиционният му партньор – „Партията на свободата на Австрия“, има ясна визия за това докъде да доведе държавата“. \r\n„Не искам да поучавам Курц, само предупреждавам за опасността от подобно развитие на страната“, обобщи лидерът на НЕОС.\r\n*** В понеделник, 11 декември, президентът на Палестинската автономия Махмуд Аббас пристига в Египет за обсъждане на кризата с Ерусалим, която възникна след решението на американския лидер Доналд Тръмп да признае града официално за столица на Израел, съобщава швейцарският вестник Die Neue Zuercher Zeitung в статия, посветена на ситуацията в Близкия изток. В Кайро Аббас ще проведе среща с египетския си колега Абдел Фатах ас Сиси.\r\nПризнаването на Ерусалим за столица на Израел предизвика сериозна криза в отношенията между Вашингтон и Рамала, макар в ключовата си реч от 6 декември Тръмп да не направи уточнение дали признава целия град или само западната част от него за израелска столица. Това, което последва от страна на палестинските власти, бе отмяна на планираната за втората половина на месеца среща между Аббас и вицепрезидента на САЩ Майк Пенс. \r\nГоворител на Пенс заяви в неделя, че е „много жалко, че палестинската власт иска да се откаже от възможността да говори за бъдещето на региона\". Въпреки това правителството на САЩ ще продължи усилията си за намиране на мирно решение между Израел и палестинците, подчерта говорителят на американския вицепрезидент, като същевременно увери, че „нашият екип продължава да работи за създаването на мирен план“.\r\nСъветник на Аббас на свой ред подчерта, че няма разрив в отношенията между Палестинската автономия и САЩ. Просто контактите са „прекъснати“ в знак на протест срещу решението на Тръмп, уточниха от Рамала.\r\n*** Британският преговарящ за Брекзит Дейвид Дейвис предизвика гнева на управляващи в Република Ирландия, след като в неделя заяви, че някои детайли от постигнатия напредък по споразумението за излизането на Лондон от Съюза може да се променят, пише Daily Express.\r\nВеликобритания и Европейския съюз най-накрая постигнаха съгласие относно „бракоразводната сметка“, границата с Република Ирландия и  правата на европейските граждани на територията на Великобритания след нейното напускане през март 2019 г.\r\nНо Дейвис отбеляза, че от Даунинг стрийт 10 могат да откажат да платят 39-те млрд. паунда дължими за излизането на страната от Съюза, ако Лондон не успее да подпише търговско споразумение с Брюксел след Брекзит. По неговите думи, дали Великобритания ще изпълни това задължение зависи от резултата от преговорите за търговско споразумение. За някои политици думите на Дейвис са знак, че Великобритания може да промени и други елементи от вече договорените, коментира изданието. Като отговор, ирландското правителство в Дъблин обяви, че постигната сделка е „обвързваща“ и Лондон трябва да я спази. \r\nДжо Макхю, един от членовете на кабинета на иранския премиер Лео Варадкар, заяви пред местна медия, че „нашето правителство, като суверено правителство на Ирландия, ще държим Великобритания отговорна (за спазването на споразумението – б.р.)“.\r\n„Моят въпрос към всички британски управляващи е, защо има споразумение, постигнати договорки, с цел да се премине към втора фаза на преговорите, ако от Лондон смятат да не ги спазят“, каза още Макхю. \r\n***", "date": "2017.12.11", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/12/11/2466076/dobrich-narodnite-predstaviteli-ot-gerb-shte-provedat-priemni-s-grazhdani.html", "text": "Народните представители от ГЕРБ - Добрич Даниела Димитрова и вицеадмирал Пламен Манушев ще проведат срещи с граждани от избирателния си район в понеделник и вторник, 11 и 12 декември, съобщиха от пресцентъра на партията.\r\nДнес в 10.00 часа ще се проведе срещата в село Оброчище, община Балчик, в Клуба на пенсионера. В 11.30 часа депутатите от ГЕРБ ще се срещнат с граждани в сграда на Сдружение на инвалидите „Надежда” в Добрич. В 15.00 часа ще се състои срещата със земеделски производители, организирана от Добруджанския съюз на зърнопроизводителите в комплекс „Лайтхаус” в Балчик. \r\nУтре, в 12 декември, в 12.00 часа народните представители от ГЕРБ - Добрич организират среща с членове на дамската организация в село Ведрина.", "date": "2017.12.11", "title": "Добрич: Народните представители от ГЕРБ ще проведат приемни с граждани"}
{"url": "http://www.focus-news.net/news/2017/12/11/2466077/meditsinskiyat-personal-na-pirogov-shte-protestira-za-peti-den.html", "text": "Медицинският персонал на УМБАЛСМ \"Н.И. Пирогов\" ще протестира за пети ден пред болничното заведение с искане за оставка на изпълнителния директор проф. Асен Балтов. Протестът е с начален час 13.30 часа.", "date": "2017.12.11", "title": "Медицинският персонал на \"Пирогов\" ще протестира за пети ден"}
{"url": "http://www.focus-news.net/news/2017/12/11/2466078/afp-federika-mogerini-osadi-vsichki-ataki-sreshtu-evrei-navsyakade.html", "text": "Върховеният представител на Европейския съюз по въпросите на външните работи и политиката на сигурност Федерика Могерини осъди в понеделник „всички атаки срещу евреи, навсякъде по света“, предава AFP. Съответното изявление италианският дипломат направи при среща с министър-председателя на Израел Бенямин Нетаняху.\r\n„Нека осъдя по най-строгия възможен начин атаките срещу евреи навсякъде по света, включително и в Европа, и срещу Израел и израелските граждани“, подчерта Могерини преди началото на неформална работна закуска между Нетаняху и външните министри на 28 държави от ЕС.Агенция „Фокус“ припомня:\r\nПризнаването на Ерусалим за столица на Израел от страна на държавния глава на САЩ предизвика сериозна криза в Близкия изток, която получи отзвук и отвъд региона, макар в ключовата си реч от 6 декември Доналд Тръмп да не направи уточнение дали признава целия град или само западната част от него за израелска столица. Протести и митинги бяха организирани в редица европейски столици, като на някои от тях – като Берлин например, се стигна до изгаряне на израелски знамена. В събота срещу синагога в шведския град Гьотеборг бе извършено нападение с бутилки със запалителна течност. Тереза Герова", "date": "2017.12.11", "title": "AFP: Федерика Могерини осъди „всички атаки срещу евреи, навсякъде“"}
{"url": "http://www.focus-news.net/news/2017/12/11/2466079/stara-zagora-e-domakin-na-tretata-natsionalna-sedmitsa-na-cheteneto-2017.html", "text": "От днес до 15 декември Стара Загора е домакин на Третата национална седмица на четенето 2017 г., съобщиха от пресцентъра на Общината. Кампанията е организирана от Министерството на образованието и науката и Регионалното управление на образованието (РУО) – Стара Загора. Следващите дни от седмицата ще са наситени с интересни и вълнуващи срещи с автори на книги, с приказни и литературни герои, с инициативи за споделяне на удоволствието от четенето и даряване на книги, със състезания по четене и по български език, с творчество в ателиетата за творческо писане.\r\nОбщина Стара Загора е партньор на събитието, заедно с Регионална Библиотека „Захарий Княжески“, Държавен Куклен театър  и други образователни институции от област Стара Загора.\r\nСпоред предварителната програма:\r\nПърви ден, , 11 декември:\r\n10:30 – 12:00 часа ще се състои откриването на Националната седмица на четенето в Регионална библиотека „Захарий Княжески“ – гр. Стара Загора\r\n15:30 часа – Четене на приказки и разкази от публични личности в ДГ № 3 „Ян Бибиян“, гр. Стара Загора, с участие на Маноил Манев, народен представител в 43 НС.\r\nЕлектронна анкета „Обичам да чета, защото...?“ с ученици от начален, прогимназиален и гимназиален етап от училищата на област Стара Загора\r\n17:00 часа – „Сладка Коледа“ – практикум с родители, който включва изработване на коледна украса, коледни сладкиши, четене на коледни приказки от родители и слушане на коледни песни. Поздрав от децата към родителите с коледни стихчета и песни – ПГ 5 г. при ДГ № 34 „Райна Княгина“, гр. Стара Загора\r\nВтори ден, , 12 декември:\r\n10:30 часа: „Приказна мозайка“ – деца от ДГ №13 „Мечо Пух“, гр. Казанлък, и деца от ДГ № 3 „Теменуга“, гр. Казанлък (50 деца) в Актовата зала на СУ „Екзарх Антим I“, гр. Казанлък\r\n12:00 часа: „Книгата на моето училище“ – ученици от VI ОУ „Свети Никола“, гр. Стара Загора (актова зала на училището)\r\n12:20 часа: „Празник на приказките“ – представяне на драматизации на приказки, подготвени от учениците от I, II и III клас в Актовата зала на СУ „Екзарх Антим I“, гр. Казанлък\r\n13:00 часа: – Дидактична игра „Приказен пъзел“ (създаване на нова приказка чрез комбиниране и съчетаване на откъси от прочетени приказки) с учениците от V клас на СУ „Екзарх Антим I“, гр. Казанлък\r\n10.00 часа: Среща с поетесата Мария Донева – домакин ДГ № 2 „Зорница“, гр. Стара Загора и 20 деца (слушатели) от ДГ № 24 „Радост“, гр. Стара Загора\r\n10:00 часа: Нотариус Антония Коева – член на „Зонта Клуб“, гр. Стара Загора и председател на фондация „Темида арт“ чете приказки за правата на децата – ДГ №11 „Загоре“, гр. Стара Загора\r\n10.30 часа: „Из златното букварче на баба“ – бабите от „Баболандия“ – автентична коледна трапеза край огнището се разказват приказки, драматизация „Който не работи, не трябва да яде“ – с участието на деца от ПГ 5 годишни. ДГ № 10 „Светлина“, гр. Стара Загора\r\n16:00 часа: Среща разговор с акад. Крум Георгиев – фолклорист и автор на стихосбирка за деца – ДГ № 8 „Българче“, гр. Стара Загора – участват 3б и 3 групи 70 деца.\r\n17:00 часа: Маратон на четенето: Участници от школа ,,Училище по драма“ с ръководител Иван Калошев – актьор в Драматичен театър „Гео Милев“, ще четат любими детски произведения пред децата от подготвителна група на детската градина – ДДГ,,Калина“, гр. Стара Загора към МО\r\nТрети ден,, 13 декември:\r\n10:00 часа: ДГ № 2 “Зорница“, гр. Стара Загора – драматизации, с участието на г-жа Златева от Библиотека „Родина“ и четене на приказки, от г-н Желязко Динев, журналист от Телевизия Стара Загора и от деца от Пето основно училище „Митьо Станев“, гр. Ст. Загора – бивши възпитаници на детската градина (сега второкласници)\r\n„Най-добър...” – състезания за най-добър четец, състезания за най-добър разказвач, състезания по правопис – организирано от БАН и МОН\r\n10:30 часа: ОУ „Кирил Христов“ – „Да четем с баба, мама и татко“- представяне на презентации и четене с ученици от I „г“ клас – 26 ученици\r\n12.00 часа: Провеждане на езиково състезание с учениците от XII клас. Подготвяне на презентации за книгите, четенето и любимите герои от учениците от VIII, IX, X, XI и XII клас, които да се показват на мониторите в коридорите на СУ „Екзарх Антим I“, гр. Казанлък\r\n10:30 часа: „Любими приказки“ – Валентина Петрова от библиотека „Родина“, гр. Стара Загора – чете приказки и разказва за професията си в ДГ № 24 „Радост“, гр. Стара Загора и с ДГ№ 2 „Зорница“, гр. Стара Загора\r\n11:00 часа: „Четем и се забавляваме заедно“ – гостуване на ученици от Частно училище „Ян Бибиян“ в ПГ на 6 г. „Бамсе“ и ДГ № 7 „Светулка“, гр. Стара Загора – гости 22 деца начален етап и домакини\r\n11:45 часа: Четене за Рождество Христово с ученици от I и II клас, изучаващи „История на религиите“ в ОУ „Кирил Христов“, гр. Стара Загора, и изработване на табло „Моят любим герой“ – представяне на любима книга и изработване на табло от ученици VI клас. Конферентна зала на ОУ „ Кирил Христов“, гр. Стара Загора\r\n12:30 – 14:00 часа: Провеждане на игра „Поетична мозайка“ с учениците от XI б клас на СУ „Екзарх Антим I“, гр. Казанлък\r\n13:30 часа: „Четящата банда“ – ученици от ГПЧЕ „Ромен Ролан“ представят любими произведения.\r\n13:45 часа: „Познаваме ли света на книгите“? – интерактивна игра с ученици от VII клас. В СУ „Екзарх Антим I“1 гр. Казанлък\r\n15:00 часа: „Сказание за тримата братя- Барсил, Булгар и Хазар“ – пърформанс, част от историческа фентъзи трилогия ,с участие на школата „Багатур“ с Райчо Гънчев идеца от ДГ № 10 „Светлина“, гр. Стара Загора\r\n16:00 часа: Членове от женско дружество ,,Българка“ и ветерани от Областния съвет на СВВБ, децата ще драматизират моменти от детски приказки. За озвучаване ще се включат и родители-музиканти от военен духов оркестър на Втора Тунджанска механизирана бригада – ДДГ ,,Калина“ към МО\r\nЧетвърти ден,", "date": "2017.12.11", "title": "Стара Загора е домакин на Третата национална седмица на четенето 2017"}
{"url": "http://www.focus-news.net/news/2017/12/11/2466080/benyamin-netanyahu-priznavaneto-na-erusalim-za-stolitsa-na-izrael-pravi-mira-vazmozhen.html", "text": "Израелският премиер Бенямин Нетаняху заяви в понеделник, че признаването на Ерусалим за столица на страната „прави мира възможен“, въпреки острата международна критика, която предизвика решението на американския президент Доналд Тръмп, предава AFP.\r\nПреди началото на неформална работна закуска в Брюксел с външните министри на страните от Европейския съюз, Нетаняху подчерта, че ходът на държавния глава на САЩ Доналд Тръмп „не унищожава мира, той прави мира възможен, защото признаването на реалността е същността на мира, това е основата на мира\".Тереза Герова", "date": "2017.12.11", "title": "Бенямин Нетаняху: Признаването на Ерусалим за столица на Израел прави мира възможен"}
{"url": "http://www.focus-news.net/news/2017/12/11/2466081/sliven-koleden-bazar-shte-bade-otkrit-v-grada.html", "text": "Коледен базар ще бъде открит в Сливен. Той е разположен пред сградата на НТС на булевард „Цар Освободител“. Това съобщиха от пресцентъра на Община Сливен. Всяка вечер в района на базара ще звучи празнична коледна музика, а днес, на 12 и 15 декември са предвидени участия на местни групи. \r\nМного танци и забавление ще предложат на гостите танцьорите от Младежки танцов ансамбъл „Браво“ при НЧ „Хаджи Димитър 1937“. Тяхното участие е днес, от 17.30 часа. В същият час на 12 декември със своя програма ще се включат и певците от Школата за народно пеене „Славейче“ при НЧ „Христо Ботев – 1897“.\r\nЗа почитателите на поп и рок музиката, на 15 декември от 17.30 часа със своя програма ще излезе и Школа за поп и рок изпълнители „Ритъм“ при Военен клуб – Сливен.", "date": "2017.12.11", "title": "Сливен: Коледен базар ще бъде открит в града"}
{"url": "http://www.focus-news.net/news/2017/12/11/2466082/montana-zaskrezhen-e-patyat-prez-prohoda-petrohan.html", "text": "Заскрежен е пътят през прохода Петрохан, пътната настилка е обработена, разхвърлян е пясък на местата, където има опасност от заледяване. Това съобщиха за Радио „Фокус“ – Видин от Областното пътно управление – Монтана. Температурата на въздуха на прохода е минус 4 градуса, духа умерен вятър – 5 м/сек. Тази сутрин към 08,30 часа е паднало дърво на пътното платно на прохода Петрохан, то е отстранено от екип на Берковския участък на Областно пътно управление. Движението през прохода се извършва и в двете ленти“. Остава забраната за преминаване през Петрохан на автомобили над 12 тона, като срокът на забраната е до 31 март 2018 г. Обиколният маршрут за тези автомобили е през гр. Своге.\r\nАнна ЛОЗАНОВА", "date": "2017.12.11", "title": "Монтана: Заскрежен е пътят през прохода Петрохан"}
{"url": "http://www.focus-news.net/news/2017/12/11/2466083/dnevnik-harvatiya-hilyadi-harvati-shte-izpratyat-general-slobodan-pralyak-v-posledniya-mu-pat-v-zagreb.html", "text": "Хиляди хървати от цялата страна ще присъстват на погребението на генерал Слободан Праляк, военен командир на босненските хървати, самоубил се в съдебната зала на Трибунала в Хага, пише хърватския вестник \"Dnevnik\".\r\nИзданието съобщава, че поклонението пред генерал Праляк ще бъде в концертната зала \"Ватрослав Лизински\", а заупокойната меса ще бъде отслужена в катедралата \"Света Майка\" в Ярун.\r\nСпоред \"Dnevnik\" очакваното пристигане на десетки автобуси от страната е принудила загребската полиция да въведе ограничения на движението в централната част на града за целия ден.\r\nВестникът пише, че командирът на босненските хървати по време на войните в бивша Югославия, е бил кремиран в четвъртък, като на кремацията са присъствали само най-близките му роднини.", "date": "2017.12.11", "title": "\"Dnevnik\" (Хърватия): Хиляди хървати ще изпратят генерал Слободан Праляк в последния му път в Загреб"}
{"url": "http://www.focus-news.net/news/2017/12/11/2466084/zashtitata-ot-terorizma-na-traditsionnite-koledni-bazari-osnovna-tema-v-germanskiya-pechat-agentsiya-fokus.html", "text": "В подземен паркинг в квартал „Шарлотенбург“ във федералната германска столица полицията е открила 200 броя муниции за огнестрелно оръжие, съобщава берлинският вестник Der Tagesspiegel, като се позовава на информация от правоохранителните органи.\r\nСъгласно разпространената информация, полицейските служители са били информирани за боеприпасите от ползвател на паркинг. Уточнява се, че до него е разположена джамия, а това, което е още по-притеснително за властите – наблизо е традиционният коледен базар на квартала. \r\nПоради близостта на тези обекти и за „да успокоим гражданите\", както обясни говорител на полицията, районът е претърсен с обучени кучета за откриване на взривни вещества, но не е намерено нищо друго подозрително. „Откриването на боеприпаси е част от ежедневието в Берлин“, уверяват от полицията.\r\nНа фона на спомена за атентата в Берлин и в условията на заплахата от нови терористични нападения, централните части на германските градове се преустройват. В Бохум, например, борбата срещу тероризма е естетически оформена: пъстра опаковъчна хартия прикрива тежките чували, поставени с цел защита от нападения. В други градове традиционните коледни базари за опасани със саксии, пълни с пясък, бетонни колове и блокове или дори камиони, препречващи преминаването на превозни средства. Означава ли това обаче, че коледните базари са безопасни, се питат в редакцията на националния ежедневник Die Zeit на фона на съобщенията за открити муниции в близост до коледен базар в Берлин.\r\nАбсолютната защита срещу терористични атаки не може да съществува така или иначе. Въпреки това, монтираните съоръжения едва ли допринасят за по-голямата безопасност на гражданите. Още през пролетта тест, направен по поръчка на телевизионната мрежа Mitteldeutscher Rundfunk (MDR), доказа, че дори и най-тежките препятствия не са в състояние да издържат на въздействието на голямо превозно средство като камион - при скорост от едва 50 км/ч се оказва, че те не само няма да спрат, но дори и няма да забавят значително потенциален нападател на коледен базар. \r\nВ различните германски градове прилагат различни мерки: в Кемниц използват строителни контейнери, напълнени с пясък, в Магдебург - верига от бетонни блокове. В Ерфурт пък поставят допълнителни прегради върху бордюрите. В допълнение към импровизациите някои градове използват видеонаблюдение. Но дали и срещу какво точно помагат тези средства, никой не може да каже. \r\n\"Когато властите поискат препоръка, не можем да направим такава\", признава Детлев Шурман от организацията Германския форум за превенция срещу престъпността, която също така съветва федералното правителство в Берлин. Много от бариерите, поставени пред коледните пазари през настоящата година може само да изплашат потенциалните нападатели, но не и да ги възпрат, обяснява Шурман. \r\nВъпросът, който излезе на преден план след терористичното нападение в Берлин от 19 декември 2016 г. е: какво всъщност е по-важно - безопасността на гражданите или чувството им за сигурност? При откриването на празничния сезон с коледните базари, от Министерството на вътрешните работи в Берлин припомниха, че Германия има постоянно висока заплаха от тероризъм. В същото време вътрешният министър Томас де Мезиер призова хората да не се подават на страха. Такъв обаче има сред хората, независимо, че шансът да станат жертви на терористична атака остава малък - поне ако бъде съдено по статистическите данни.\r\nДебатът за терористичната заплаха и обществената сигурност и въпросът кой трябва да плаща за допълнителните защитни мерки на коледните базари, панаири и карнавални шествия в Германия ангажира вниманието в редакцията на националния ежедневник Die Welt.\r\nОтговорът на въпроса изглежда е различен в зависимост от провинцията или дори от местните власти в отделните градове. Заместник-кметът на град Ремшайд, провинция Северен Рейн-Вестафлия, Барбара Ройл, е категорична: \"Разходите за тези (допълнителни) мерки за сигурност не може да бъдат прехвърлени на организаторите\" на събитията.\r\nСитуацията обаче е съвсем различна в Берлин, федералната германска столица. Властите в отделните квартали на града изискват финансовата отговорност за допълнителните разходи за сигурността на гражданите да бъде поета от организаторите на събитията. Това решение обаче провокира недоволството на организаторите на един от коледните базари в столицата, а възражението им бе признато за основателно от Административния съд на града. Случаят обаче е изолиран - все още този казус не е изрично уреден на държавно ниво. \r\nПоемането на финансовата тежест за сигурността на отделни събития ще доведе до отмяната на голяма част от тях - като например на тазгодишния Берлински карнавал. \"В подобни случаи терористите получават точно това, което искат\", коментира Клаус-Лудвиг Фес, председател на Германското карнавално сдружение. \"Борбата с тероризма е отговорност на държавата, а не на онези, които са домакини на събитията\", изрази увереност Фес, като призна, че едва ли организаторите разполагат с необходимите средства и най-вече познания за гарантиране на сигурността. \"Държавата е за това - в края на краищата, тя получава пари от данъкоплатците\", подчерта Фес. Съгласно думите му, именно на нея й се пада задачата във времена като сегашните да защитава \"наследството\" й, т.е. културните традиции на гражданите й.\r\nПреговорите за \"ямайска\" коалиция се сринаха, а изгледите за ново правителство между Съюза (ХДС/ХСС) и Германската социалдемократическа партия (ГСДП) все още изглеждат твърде несигурни. Въпреки това политическите конкуренти са обединени от идеята да предложат по-добра защита на жертвите на терористични нападения, съобщава вестник BILD.\r\nВ навечерието на годишнината от нападението на традиционния коледен базар във федералната германска столица, при което загинаха 12 души, Съюзът (ХДС/ХСС), ГСДП, Свободната демократическа партия (СвДП) и \"Зелени\" ще внесат в Бундестага предложение за създаване на координационни центрове на федерално и регионално равнище, към които жертвите на тероризма и техните близки може да се обръщат в бъдеще, включително за предявяване на искане за обезщетение. \r\nПартиите се надяват чрез новите органи на жертвите да бъде оказвана бърза и небюрократична помощ при извънредни ситуации. Координационните центрове ще определят размера на обезщетението. Уточнява се, че жертвите на тероризъм, които не са от ФРГ, ще получават държавна компенсация, равняваща се на сумата, изплащана на германските граждани. \r\nФракционният лидер на Съюза (ХДС/ХСС) Фолкер Каудер заяви за изданието: \"Качеството на правовата държава се проличава тогава, когато тя не оставя сама жертвите и оцелелите след терористични атаки. След ужасяващия терористичен акт на \"Брайтшайдплатц\" (в Берлин - бел. р.), точно в тази област лъснаха пропуските\".\r\nКурт Бек, който представлява пред федералния парламент жертвите на атентата от 19 декември 2016 г., призова за предприемането и на още мерки. \r\nНа първо място Бек предлага създаването на служба за оказване на помощ на мястото на терористичното нападение, която ще съдейства за предоставяне на информация на роднини и ще оказва психическа помощ на жертвите и семействата им. \"Не трябва да има ситуации, в които никой не се грижи за близките\" на жертвите, категоричен бе Бек. \r\nВторото му предложение е за създаване на постоянно действащ консултативен център за жертви, който ще попада под юрисдикцията на Министерството на правосъдието на ФРГ. Предвидено е и отделянето на повече средства за засегнатите от тероризма. \"Трябва да подобрим значително материалната подкрепа. Обезщетение от 10 хил. евро за съпруг, родител или дете, пет хиляди евро за братя или сестри. В някои държави плащат два пъти по-големи суми\", подчерта Бек. \r\nСъгласно думите му, държавата трябва да е по-активна и да демонстрира солидарност към жертвите на тероризма и техните близки. \"Критиката на роднините, че канцлерът (Ангела Меркел - бел. р.) не е разговаряла с тях, е разбираема според мен\", коментира Бек.", "date": "2017.12.11", "title": "Защитата от тероризма на традиционните коледни базари – основна тема в германския печат (Агенция „Фокус“)"}
{"url": "http://www.focus-news.net/news/2017/12/11/2466085/zam-ministar-zornitsa-rusinova-kato-predsedatel-na-es-shte-postavim-badeshteto-na-truda-rannoto-detsko-razvitie-obrazovatelnata-sistema-sotsialnata-sistema-i-zdraveopazvaneto.html", "text": "Като председател на ЕС ще поставим бъдещето на труда, ранното детско развитие, образователната система, социалната система и здравеопазването. Това каза Зорница Русинова, заместник-министър на труда и социалната политика, в разговор с Илиана Беновска в предаването „Беновска пита” по Радио К2 и Канал 3, съобщиха от екипа на предаването. „Как ще се изпълнява програмата „Работа”, насочена към повишаване на заетостта в общини с висока безработица”, попита водещата Илиана Беновска. Зорница Русинова отговори, че тази програма е един от ангажиментите, записани в управленската програма на третия кабинет на Борисов. Тя продължи, че с нея се отговаря на едно от сериозните предизвикателства на пазара на труда, тъй като през последните 3 години имаме много добра тенденция – около 6% безработица при средна за Европа 7,4%. За съжаление обаче все още имаме две сериозни предизвикателства на пазара на труда. Първото засяга интегрирането на хора, които дълго време са били без работа. Те често нямат образование и квалификация и трудно биха могли да започнат каквато и да било работа. Другият голям проблем е гладът за хора с квалификация. Зорница Русинова обясни, че от септември с национални средства в 14 общини от Северозападна България в областите Видин, Враца и Монтана е стартирана подобна програма за около 1100 човека. \r\n    „А какъв социален състав попада в тях, това са краищата с много големи проблеми: бедност, ниско образование”, попита водещата Илиана Беновска. Гостът й отговори, че в повечето случаи работодател е предимно общината. Тази програма в момента е с 80 милиона от ОП „Развитие на човешките ресурси” и се подготвя да бъде национална програма, като тези средства ще са предвидени за цялата страна. Тя ще обхване 196 общини, а продължителността ще е една година. \r\n   „Но тези нискоквалифицирани и безработни какво ще ги правите, метачи ли”, продължи водещата Илиана Беновска. Заместник-министърът обясни, че програмата е много по-различна от останалите и подчерта: „Всички ние сме наясно, че 12 месеца в годината няма как да се метат улиците 8 часа на ден. Даваме възможност и на частни работодатели и на общината да ангажират ниско квалифицирани безработни. Те наистина нямат образование, нямат трудови умения, нямат каквато и да било квалификация. Нямат дори социалните умения да станат сутринта и да ходят на работа. Да ги ангажираме в различни общественополезни дейности”.\r\n   „Това не е ли прехвърляне на отговорността на държавата върху частния бизнес”, попита водещата Илиана Беновска. Зорница Русинова категорично заяви, че не става въпрос за прехвърляне на отговорност нито върху частния бизнес, нито върху местните власти, защото в тези населени места много трудно може да има друг работодател освен кмета. Тя продължи, че се дава голяма гъвкавост на заетостта. „Но тези пари няма ли да се излеят безсмислено в една много чувствителна сфера, така нареченото ромско население”, попита водещата. Гостът й отговори, че няма такива очаквания, а от срещите си остава с впечатление, че работодателите са доволни, защото могат да ползват тези хора за част от комунално-битовите услуги, които общината може да предоставя. Заместник-социалният министър отново подчерта, че се дава възможност за гъвкавост. Например в ден като днешния, когато вали сняг, няма как да се метат улиците, затова хората могат да бъдат ангажирани с обучение или друг тип работа. Например може да се подпомагат възрастни хора.\r\n   „Тук веднага стоп – как ще се проверят морала и човешките качества на един такъв, който ще го вземеш за личен асистент”, попита водещата Илиана Беновска. Зорница Русинова отговори, че се разчита на подбора, който ще бъде направен от местните власти. Друг важен елемент е, че когато не са заети, на тези хора се дава възможност да минат през обучение. Възнаграждението е в рамките на минималната работна заплата. Тя добави, че в голяма част от въпросните населени места кметовете имат нужда от ниско квалифицирана работна сила, защото това е единственият начин за поддръжка на част от комуналните услуги. \r\n    Зорница Русинова даде примери за заетост, например в предприятие, което тъче прословутите чипровски килими са наети 6-7 човека. Работодателят е обяснил, че след около 7-8 месеца тези хора могат да бъдат оставени постоянно на работа. „За нас тази програма е изключително важна, за да намерим все пак достойна и трайна работа на тези хора, а не след приключването на 9-те месеца да се върнат обратно в Бюрата по труда!”, обясни тя. \r\n    „Хайде да поговорим за една друга програма, която на мен страшно много ми харесва – „Родители в заетост”. Това е проект, чрез който се осигуряват детегледачки с цел майките да могат да се върнат по-бързо на работа. Това е част от записаните мерки за подкрепа на младите родители в програмата на ГЕРБ ли”, попита водещата Илиана Беновска. Зорница Русинова отговори, че това наистина е било едно от предизборните обещания на ГЕРБ, което вече е изпълнено. Тя продължи, че във фокуса на сегашния мандат е детето и семейството. \r\n   „Добре, връщам се аз по време на майчинство, кой ще ми гледа детето?”, продължи водещата. Гостът й обясни, че по време на майчинство има две опции. Ако се приложи новата мярка в КСО, ако е през първата една година, тогава освен заплатата, която се получава, може да се получава и 50% от майчинството. „При една средна работна заплата, тъй като наистина има значителен ръст на средната работна заплата, в момента тя е около 1040 лева, това са 500 лева. С 500 лева може да се наеме детегледачка или детето да се изпрати на ясла”, обясни заместник-министърът. Зорница Русинова обясни, че програмата „Родители в заетост” е насочена към някои предизвикателства за родители, които не могат да се върнат на работа, които са регистрирани в Бюрата по труда и нямат възможност да започнат работа, нито да се явяват на интервюта, когато ги канят, защото децата няма кой да ги гледа. Тя продължи, че по проекта държавата осигурява в рамките на 18 месеца за възраст на детето между 0 и 5 години детегледач. Ежегодно ще се искат доказателства от родителите дали са направили постъпки детето да започне да ходи на детска градина или ясла, защото водеща е социализацията на детето. В случай когато някой от родителите е безработен, регистриран е в Бюрото по труда и си търси работа, в първите 4 месеца докато е безработен програмата също поема детегледачката, за да има възможност той да ходи на интервюта и да си търси работа. До момента има малко над 2000 заявки от родители. „А как осигурявате тези детегледачки, откъде ги вземате”, попита водещата Илиана Беновска. Събеседникът й отговори, че ако някой има желание да се включи като детегледач, може да подаде заявление в Бюрото по труда. Заместник-министърът на труда и социалната политика подчерта, че няма ограничения за роднински връзки или дали детегледачът е в трудоспособна възраст. „Тоест ти можеш да си хванеш родителите, които и без това ти гледат детето”, зададе поясняващ въпрос водещата. Гостът й отговори, че няма ограничения за това нещо, като добави, че важен е изборът на родителя, за да се чувства сигурен с човека, който ще му гледа детето. Тя още веднъж поясни, че това може да става само когато детето не е на детска ясла или детска градина и родителят докаже, че е направил усилие да го запише, но поради някаква причина това не може да стане. В програмата не могат да участват и семейства, в които и двамата родители са работещи, защото стимулът е да има повече работещи семейства.\r\n  „Но те ще отидат да работят с много по-голямо спокойствие, когато знаят, че например дядото или бабата гледат детето. Знаете ли колко трудно се доверява човек на детегледачка, че даже и в детската градина трудно се доверява”, каза водещата Илиана Беновска. Зорница Русинова се съгласи, но подчерта, че целта е да се активизира част от неактивните българи. Все още във възрастовата граница между 15 и 29 години има значителна разлика между процента на заетост при мъжете и жените и една от причините е, че част от младите майки трудно могат да се върнат на работа. „А на хронично болни деца”, попита водещата Илиана Беновска. Зорница Русинова отговори, че за такива деца също е възможно да се осигури детегледач. „Вие го одобрявате и ми го пращате, но аз ако не го харесам?”, продължи с въпросите си водещата. Гостът й отговори, че в такъв случай детегледачът може да бъде върнат. „Трудна е задачата, тя решава проблемите на сравнително малък сегмент – около 1500 семейства. 20 милиона е ресурсът. Ако видим, че има голям интерес, ще продължим да финансираме! Считаме, че тази програма допълва цялостната политика на министерството, насочена към подпомагане на децата и семействата”, обясни заместник-министърът на труда и социалната политика. \r\nВ разговора бяха засегнати и мерките за преодоляване на проблемите с липсата на квалифицирани работни кадри. „Сега говорихме с кмета на Стара Загора Живко Тодоров за инвестиционния климат в България и липсата на квалифицирани кадри. Вие, МТСП, какви мерки ще предприемете? Само си говорим – дайте да променим учебните програми, дайте да видим какво липсва на пазара, дайте да внасяме отвън квалифицирани кадри”, попита водещата Илиана Беновска. Зорница Русинова отговори, че наистина в момента проблем е липсата на хора, които са подготвени и могат веднага да започнат работа. МТСП предприема различни инициативи за решаването му. Една от тях е разработеният механизъм заедно с МОН и местните власти нито едно дете да не остане извън училище. Това е първата стъпка да няма неграмотност и да има добре подготвена работна сила. \r\n   „И как ще стане това, циганчетата пак ще останат извън училище”, попита водещата Илиана Беновска. Събеседникът й не се съгласи и обясни, че когато тези деца ходят на детска градина и училище, тогава животът им тръгва по друг начин. Има добри примери когато се работи целенасочено с деца от малцинствени групи или групи, заплашени от социално изключване.    По-краткосрочните стъпки са свързани с очакваната реформа в средното и висшето образование, която да доведе до по-добра подготвеност на кадрите. МТСП са открили като най-добре действащ механизъм различните възможности за стажуване и чиракуване, така че хората да придобият бързо реални знания в едно предприятие. „Старт в кариерата” и „Младежка заетост” са двете програми, които дават добър резултат, защото след такива стажове около 60% от децата остават да работят при същия работодател. \r\n   Зорница Русинова обясни също така, че са облекчени част от режимите в Закона за трудовата миграция. Облекчено е времето в което могат да се използват краткосрочни визи – това са 90 дневни визи за сезонните работници. Самата процедура е облекчена. „Но това не е ли насочено срещу българите? Лятото се сблъсках с украинки, които работят като камериерки или по ресторантите по хотелите и са с много по-ниски претенции за заплащане, отколкото българите, тоест това е като дъмпинг!”, попита водещата Илиана Беновска. Заместник-министърът не се съгласи и подчерта, че наблюденията на МТСП сочат, че няма разлика в заплащането. За да е сигурно обаче, че наистина няма дъмпинг, се подписват двустранни споразумения със страни, в които има интерес за работа в България, като Украйна, Молдова и Армения. „Обаче другият проблем с езика, кой ще те вземе на работа в Англия, ако не знаеш английски?”, продължи водещата. Събеседникът й отговори, че разбира се трябва да има и езикова подготовка, но тук се разчита и на отговорността на работодателите.\r\n     „Вие сте заместник-министърът, който отговаря за вашето министерство по време на европредседателството. Можете ли да кажете кое ще бъде най-важното за МТСП”, попита водещата Илиана Беновска. Гостът й отговори, че най-важното е да имаме успешно председателство и вътрешнополитическите теми, които сме си поставили като приоритет, да минат на европейско ниво. „В нашата сфера има много тежки социални досиета. Но за нас има 4 важни приоритета. На първо място е да поставим на европейската маса темата за бъдещето на труда, защото не само България трябва да посреща предизвикателства, свързани с пазара на труда. Темата за ранното детско развитие и колко важно е да инвестираме в децата заедно с образователната система, социалната система и системата на здравеопазването и дебата за социалното измерение на многогодишната финансова рамка в следващия бюджет на ЕК”, каза още Зорница Русинова в разговора си с Илиана Беновска в предаването „Беновска пита” по „Канал 3“ и „Радио К2“ на 10 декември 2017 г.", "date": "2017.12.11", "title": "Зам.-министър Зорница Русинова: Като председател на ЕС ще поставим бъдещето на труда, ранното детско развитие, образователната система, социалната система и здравеопазването"}
{"url": "http://www.focus-news.net/news/2017/12/11/2466086/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-dekemvri.html", "text": "„Софийска вода” временно ще прекъсне водоснабдяването в някои части на столицата на 12 декември, съобщиха от пресцентъра на дружеството. Във вторник във връзка с подмяна на спирателен кран на ул. „Никола Й. Вапцаров“ в кв. „Михайлово“ в Банкя се налага спиране на водоподаването от 10:00 до 20:00 часа на клиентите на „Софийска вода”, живеещи по ул. „Персенк“; ул. „Майор Коста Паница“ от ул. „Персенк“ до ул. „Люлин“; ул. „Родина“, ул. „Захари Стоянов“, ул. „Георги Бенковски“; ул. „Александър Стамболийски“ от ул. „Никола Вапцаров“ до ул. „Христо Смирненски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВъв вторник във връзка с подмяна на сградно водопроводно отклонение на ул. „Мими Балканска“ в кв. „Христо Ботев“ се налага спиране на водоподаването от 9:30 до 17:30 часа на клиентите на „Софийска вода”, живеещи по ул. 511, ул. „Георги Спасов“, ул. „Мими Балканска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мими Балканска“ пред №58.\r\nВъв вторник във връзка с изпълнение на инвестиционен проект за реконструкция на уличен водопровод на ул. „Димитър Кантакузин“ вилна зона „Киноцентър“, се налага спиране на водоподаването от 9:00 до 21:00 часа на клиентите на „Софийска вода”, живеещи по ул.“ Димитър Кантакузин“, ул. „Стилян Чилингиров“ № 2 и № 4 и ул. „Гена Димитрова“ № 21 и № 23. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Кантакузин“ ъгъла с ул. „Чемшир“. След възстановяване на водоснабдяването е възможно временно повишаване  мътността на водата.\r\nВъв вторник във връзка с подмяна на водомерен възел на ул. „Елемаг“ в жк. „Изгрев“ се налага спиране на водоподаването от 10:30 до 17:30 часа на клиентите на „Софийска вода”, живеещи по ул. „Елемаг“ №6 и Частно училище „Дойче шуле“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елемаг“ №6.\r\nВъв вторник във връзка с изграждане на сградно водопроводно отклонение на ул. „Несебър“ в кв. „Факултета“ се налага спиране на водоподаването от 10:00 до 16:00 часа на клиентите на „Софийска вода”, живеещи по ул. „Несебър“ от ул. „Суходолска“ до парк „Западен парк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Несебър“ ъгъла с ул. „Суходолска“.\r\nВъв вторник във връзка с подмяна на спирателен кран на ул. „Войводина могила“ в кв. „Княжево“ се налага спиране на водоподаването от 9:30 до 14:00 часа на клиентите на „Софийска вода”, живеещи по ул. „Люлински път“ от ул. „Войводина могила“ до ул. „Сърнела“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлински път“. \r\nВъв вторник във връзка с разкриване на уличен водопровод на ул. „Бръшлян“ в с. Лозен се налага спиране на водоподаването от 9:00 до 17:00 часа на клиентите на „Софийска вода”, живеещи по ул. „Бръшлян“ от ул. „Ридо“ до ул. „Самоковски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бръшлян“ ъгъла с ул. „Ридо“.", "date": "2017.12.11", "title": "„Софийска вода” временно ще прекъсне водоснабдяването в някои части на столицата на 12 декември"}
{"url": "http://www.focus-news.net/news/2017/12/11/2466087/smolyan-rabotilnitsa-za-izrabotvane-na-traditsionna-rodopska-survachka-otvarya-vrati-v-grada.html", "text": "За поредна година в Регионалния исторически музей – Смолян отваря врати работилница за изработване на традиционна родопска сурвачка. Това каза за Радио „Фокус“ – Смолян уредникът в музея Тинка Белегова. Всеки ден до петък, 14 декември, от 14.00 до 16.00 часа желаещите да се научат да правят сурвачки, ще могат да черпят опит от уредниците в музея. По време на работилницата специалистите ще разказват на присъстващите за обичаите и обредните практики по Коледа и най-вече за обичаят Сурвак, който се практикува от незапомнени времена в родопските селища. „Опитваме се да припомним и възстановим традиционните обичаи в нашата работилница. Но въпреки това позволяваме на участниците да приложат своето творчество, въображение и умения при изработване на своята сурвачка. Всичко, което се е случвало в миналото, се опитваме да го приложим в съвремието и да продължим традициите“, обясни Белегова. \r\nМатериалите за работа са осигурени от музея, а таксата за участие е от 1 лв. на човек. На всеки участник ще бъдат дадени дрян за сурвачката и всички необходими за украсата му естествени материали: вълна, прежди, пуканки, сушени плодове и всичко, което някога са е ползвало за украсяване на сурвачките. По думите на Белегова, вече има направени няколко заявки за участие на групи в работилницата, сред тях са ученици от Професионалната гимназия по икономика, които всяка година идват, представители от Дневния център за деца и възрастни с увреждания в Смолян и други. Тя изрази надежда и тази година да има хора от широката публика, като баби с внучета, гости на града и други.\r\nНели ГЕРГЬОВСКА", "date": "2017.12.11", "title": "Смолян: Работилница за изработване на традиционна родопска сурвачка отваря врати в града"}
{"url": "http://www.focus-news.net/news/2017/12/11/2466088/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Виктория Томова се изкачи с една позиция в световната ранглиста и през новата седмица първата ракета на България при жените заема 144-то място.\r\nНяма промяна в позициите на Цветана Пиронкова, Сесил Каратанчева и Елица Костова – те са съответно на 169-то, 185-то и 204-то място в света. \r\nС една позиция по-нагоре до номер 382 в света се изкачва Изабелла Шиникова.", "date": "2017.12.11", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2017/12/11/2466089/stara-zagora-ogranicheno-e-dvizhenieto-v-skorostnata-lenta-pri-km-210-na-magistrala-trakiya-v-posoka-sofiya-poradi-remont-na-mantinela.html", "text": "Ограничено е движението в скоростната лента при км 210 на автомагистрала „Тракия”, в посока София поради ремонт на мантинела. Това съобщиха от пресцентъра на Агенция „Пътна инфраструктура”. Трафикът се осъществява в активната и аварийна лента. Шофьорите да се движат с повишено внимание и съобразена скорост.", "date": "2017.12.11", "title": "Стара Загора: Ограничено е движението в скоростната лента при км 210 на магистрала „Тракия”, в посока София, поради ремонт на мантинела"}
{"url": "http://www.focus-news.net/news/2017/12/11/2466090/plovdiv-nay-dobrite-sportisti-v-grada-shte-badat-obyaveni-na-tarzhestvena-tseremoniya.html", "text": "Най-добрите спортисти в Пловдив ще бъдат обявени на тържествена церемония тази вечер. Това съобщиха за Радио „Фокус“ – Пловдив от пресцентъра на Общината. Церемонията е от 19.00 часа в зала „Пловдив” в Гранд Хотел „Пловдив”. В традиционната класация „Спортист на Пловдив” и тази година ще бъдат наградени победителите в две категории: млади спортни таланти, мъже и жени.\r\nТази година предложения са направени от 22 пловдивски спортни клуба, като са номинирани общо 46 спортисти от 17 различни видове спорт в двете категории. Организатор на традиционната анкета е Община Пловдив.", "date": "2017.12.11", "title": "Пловдив: Най-добрите спортисти в града ще бъдат обявени на тържествена церемония"}
{"url": "http://www.focus-news.net/news/2017/12/11/2466091/smolyan-dvama-piyani-studenti-sa-padnali-v-yaz-dospat-karali-sa-vodno-kolelo-pri-silen-vyatar-i-visoki-valni.html", "text": "Двама пияни студенти са паднали в яз. „Доспат” – карали водно колело при силен вятър и високи вълни. Това съобщиха от Областната дирекция на МВР – Смолян. На 9 декември около 17.20 часа на телефон 112 е получен сигнал за оказване на спасителна дейност – паднали хора във водите на яз. „Доспат”. В местността Чинлии, землище на община Доспат, до вила за отдих двама студенти от велинградско село Кръстава в явно нетрезво състояние се качват, без съответна екипировка, на водно колело, оставено на брега на язовира. Поради силния вятър и големите вълни на язовира водното колело се преобръща и двамата студенти падат в ледените води. \r\nВ спасителната акция се включили незабавно екип на РС БЗПН – Доспат, служители от Районно управление „Полиция” – Девин, със съдействието на служители на рибно стопанство „Рия – фиш“ със служебен катер, които спасяват момчетата. Двамата са прегледани във ФСМП – Доспат, без опасност за живота. Спасителната акция приключила без жертви.", "date": "2017.12.11", "title": "Смолян: Двама пияни студенти са паднали в яз. „Доспат” – карали са водно колело при силен вятър и високи вълни"}
{"url": "http://www.focus-news.net/news/2017/12/11/2466092/ministar-valentin-radev-shte-postavi-nachaloto-na-blagotvoritelnata-kampaniya-v-podkrepa-na-detsata-na-zaginalite-i-postradalite-politsai-i-pozharnikari.html", "text": "Министър Валентин Радев ще постави началото на благотворителната кампания в подкрепа на децата на загиналите и пострадалите при изпълнение на служебния дълг полицаи и пожарникари, съобщиха от пресцентъра на МВР. На 12 декември традиционното за кампанията Коледно тържество ще събере в Академията на МВР децата на загинали и пострадали при изпълнение на служебните задължения служители от системата на МВР от цялата страна. Заедно с тях ще бъде министърът на вътрешните работи Валентин Радев, както и представители на политическото и професионалното ръководство на министерството. \r\nЗа 14-а поред година министър Радев ще постави началото на коледното издание на Националната благотворителна кампания. По време на откриването ще бъде представен и видеоклипът, изработен от пресцентъра на МВР за тазгодишната дарителска инициатива. \r\nБлагодарение на безкористния принос на партньорите на МВР за всички 97 деца, участващи в кампанията, са подготвени подаръци и изненади.", "date": "2017.12.11", "title": "Министър Валентин Радев ще постави началото на благотворителната кампания в подкрепа на децата на загиналите и пострадалите полицаи и пожарникари"}
{"url": "http://www.focus-news.net/news/2017/12/11/2466093/dobrich-obshtinata-obyavi-obshtestveno-obsazhdane-na-predlozhenie-za-izmenenie-kriteriite-za-polzvane-na-bezplaten-obshtestven-transport.html", "text": "Община град Добрич е обявила обществено обсъждане на предложение за изменение на решение на Общинския съвет от миналия месец, свързано с определяне на критериите за ползване на безплатен обществен транспорт, предаде кореспондент на Радио „Фокус” – Варна. Предложение е направено от председателят на Общинския съвет Иво Пенчев. \r\nНа 28 ноември тази година е прието решение относно критериите за определяне на хората с увреждания, които имат право на безплатен превоз по Общинската транспортна схема на Добрич. В Общината и Общинския съвет е постъпила жалба от Сдружение на инвалидите „Надежда“ в Добрич и Териториалната организация на глухите в добруджанския град, в която членовете им изразяват становище, че приетите критерии ощетяват голяма група от хора с увреждания между 50 % и 70%. Тези хора са лишени от държавата от интеграционни добавки за транспорт, лекарства, достъп до информация, част от тях са успели да се интегрират на пазара на труда. Те нямат личен транспорт и разчитат изцяло на обществения и изключването им, като правоимащи би довело до конфронтации между членовете на сдруженията на хората с увреждания. Това е посочено в жалбата. \r\nПредложената поправка в критериите е право на безплатен превоз по Общинската транспортна схема на Добрич да имат лица с над 50% трайна намалена работоспособност вместо както е било прието над 70%. Новите карти за превоз на хора с увреждания ще бъдат издадени и ще влязат в сила от януари 2018 г. Гражданите имат възможност по електронен път да представят в рамките на общественото обсъждане своите мнения и предложения до 19 декември. \r\nЖулиета НИКОЛОВА", "date": "2017.12.11", "title": "Добрич: Общината обяви обществено обсъждане на предложение за изменение критериите за ползване на безплатен обществен транспорт"}
{"url": "http://www.focus-news.net/news/2017/12/11/2466094/varna-nad-100-sastezateli-uchastvaha-v-xxi-turnir-po-uskoren-shah-organiziran-ot-gerb.html", "text": "XXI издание на открития турнир по ускорен шах, организиран от ГЕРБ - Варна, събра над 100 състезатели от цялата страна, съобщиха от пресцентъра на партията. Освен представители на Варна и областта в надпреварата, която се проведе във Фестивалния и конгресен център, се включиха и участници от Бургас, Балчик, Велико Търново, Добрич, Разград, Сливен, Шумен и др. \r\nПобедителите бяха отличени от организаторите на състезанието - народният представител и ръководител на ПП ГЕРБ-Одесос д-р Руслан Тошев и кметът на район „Одесос” Георги Недев, които са майстори на спорта и част от ръководството на „Българската федерация по шахмат 1928“. В церемонията по награждаването на призьорите взеха участие и общинските съветници от ГЕРБ Юлияна Боева, Бонка Банкова и Пейчо Бюлбюлев, както и зам.-кметът на централния варненски район Атанас Христов.   \r\nПървото място спечели 16-годишният ФИДЕ майстор Лъчезар Йорданов. Варненският ученик е сред младите надежди в българския шах. Той вече има 5 републикански титли в различни възрастови групи, а в момента се готви за предстоящия международен турнир в Солун в началото на януари. \r\nНегов подгласник стана Антон Костадинов. В призовата тройка се класира и Минко Шишков. Четвъртото място зае Коста Ангелов, пети е Станислав Стоянов, а шести – Иван Иванов. \r\nСред младите таланти до 12 години победител е Момчил Петков от Добрич, който се занимава с шах едва от 6 години, но вече е трикратен държавен шампион и има зад гърба си две европейски титли и отлично представяне на световното първенство в Бразилия в края на август. \r\nВъв възрастовата група до 14 години наградата спечели Даниел Стоянов, а призьорът сред старейшините е майсторът на спорта Господин Атанасов. Ученичката Ивелина Христова оглави надпреварата измежду дамите. \r\n„За пореден път доказахме, че шахът е предизвикателство за всички възрасти – от 5 до 105 години”, коментира варненският депутат и съпредседател на „Българската федерация по шахмат 1928“ д-р Руслан Тошев. Той благодари за участието на всички 113 състезатели и увери, че традиционният турнир ще продължи и занапред да събира любителите на древната игра.", "date": "2017.12.11", "title": "Варна: Над 100 състезатели участваха в XXI турнир по ускорен шах, организиран от ГЕРБ"}
{"url": "http://www.focus-news.net/news/2017/12/11/2466095/sipri-prez-2016-g-prodazhbite-na-orazhiya-sa-se-uvelichili-za-parvi-pat-ot-pet-godini-nasam.html", "text": "Боеприпаси, бронирана техника, безпилотни летателни апарати – през 2016 г. обемът на световния оръжеен пазар бележи увеличение за първи път за последните пет години. В сравнение с 2015 г., продажбите на оръжия са се увеличили с 1,9%, а в сравнение с 2002 г. – с внушителните 38%. Това се казва в публикувания в понеделник, 11 декември, доклад на Стокхолмският международен институт за изследване на мира (СИПРИ), предава Deutsche Welle.\r\nОт документа става ясно, че общият обем на продажбите, извършени от 100-те най-големи отбранителни концерни през 2016 г., възлизат на 374,8 млрд. долара. При това лидер в тази област остават САЩ: в предходната година американските компании са увеличили продажбите на военна продукция с 4%, достигайки нива от 217,2 млрд. долара.\r\nЗа тези данни допринасят не само участието на военнослужещи от САЩ в редица задгранични операции, но и на доставките зад граница. В доклада се дава пример с „Локхийд Мартин“, най-големия производител на оръжия в света, който през 2016 г. е продал нови изтребители F-35 на страни като Великобритания, Италия и Норвегия. Основен клиент на компанията обаче остават ВВС на САЩ.\r\nВтори в списъка на СИПРИ за търговия с оръжия е Великобритания, следвана от Руската федерация, която през 2016 г. бележи ръст от 3,8 % на продажбите на оръжия.\r\nСред държавите от Западна Европа се наблюдават различни тенденции: френските и италианските компания съкращават обема на продажби на оръжия, докато германските и британските концерни увеличават приходите си. .Тереза Герова", "date": "2017.12.11", "title": "СИПРИ: През 2016 г. продажбите на оръжия са се увеличили - за първи път от пет години насам"}
{"url": "http://www.focus-news.net/news/2017/12/11/2466096/veliko-tarnovo-sredstva-za-hora-s-reproduktivni-problemi-nabira-nepravitelstvena-organizatsiya-chrez-koledniya-obshtinski-bazar.html", "text": "Средства за хора с репродуктивни проблеми набира неправителствена организация чрез Коледния Общински базар във Велико Търново. Доброволци от фондация „Искам бебе“ получиха безвъзмездно една от къщичките – павилиони, в която ще останат през целия ден, обясни за Радио „Фокус“ – Велико Търново Вероника Михайлова, координатор на сдружението за Велико Търново. Продават се дарени от доброволци и съмишленици ръчно изработени сувенири и подаръци. Събраните пари ще бъдат отделени за каузата на фондацията, а именно да помага на двойки, които искат да имат деца. \r\n„Това е стандартна, традиционна инициатива. Всяка година Общината предоставя една такава къщичка на социалните услуги и ние сме им много благодарни, защото това са начинът и мястото тези, които не знаят за нас, да разберат повече. За толкова години вече има и хора, които ни познават, чакат и търсят. Това е правилният път за решение на проблема“, каза още Вероника Михайлова. По думите й всеки ще може да си купи нещо и да помогне.\r\nПосетителите на Коледния базар могат да получат и повече информация за фондацията и за дейността й. \r\nЛуиза ТРАНЧЕВА", "date": "2017.12.11", "title": "Велико Търново: Средства за хора с репродуктивни проблеми набира неправителствена организация чрез Коледния Общински базар"}
{"url": "http://www.focus-news.net/news/2017/12/11/2466097/sofiya-avtobus-ot-gradskiya-transport-se-e-zapalil-v-dvizhenie-nyama-postradali.html", "text": "Автобус от градския транспорт се е запалил в движение, няма пострадали, съобщиха от пресцентъра на МВР. Сигналът за възникналия инцидент е подаден малко след 10.00 часа. По първоначални данни на бул. „Цариградско шосе“, малко след хотел „Плиска“, автобус на градския транспорт се е запалил в движение. Пожарът е възникнал в двигателния отсек. Своевременно пътниците са били изведени от автобуса и никой не е пострадал. На място са екипи на пожарната и полицията. \r\nОгънят е погасен веднага, предприети са действия по изтегляне на превозното средство. До тогава движението около района е затруднено. Пътни полицаи са на място и регулират преминаването на потока от моторни превозни средства в зоната.   \r\nВодачите да шофират с повишено внимание в тази зона, апелират от полицията.", "date": "2017.12.11", "title": "София: Автобус от градския транспорт се е запалил в движение, няма пострадали"}
{"url": "http://www.focus-news.net/news/2017/12/11/2466098/afp-sauditska-arabiya-otmeni-zabranata-za-kina-v-stranata.html", "text": "Саудитска Арабия обяви в понеделник премахването на забраната на кината – забележителна стъпка в поредицата от социални реформи, прокарани от престолонаследника на близкоизточното кралство, предава AFP.\r\nМинистерството на културата и информация съобщи в изявление, че „кината ще започнат да оперират  още от началото на 2018 г. - за първи път от повече от 35 г.\". Правителството в Рияд ще започне да издава лицензи на кината незабавно, става ясно още от разпространения текст. Тереза Герова", "date": "2017.12.11", "title": "AFP: Саудитска Арабия отмени забраната за кина в страната"}
{"url": "http://www.focus-news.net/news/2017/12/11/2466099/targovishte-pochinal-e-69-godishniyat-mazh-postradal-tezhko-pri-pozhara-v-selo-chernokaptsi.html", "text": "Починал е 69-годишният мъж, пострадал тежко при пожара в село Чернокапци. Това съобщиха от Областната дирекция на МВР – Търговище. Около 18.00 чaса на 9 декември на тел. 112 в Районно управление „Полиция” – Омуртаг е получен сигнал за възникнал пожар в стопанска постройка в село Чернокапци, община Омуртаг – собственост на 69-годишен мъж от селото. Вследствие на пожара собственикът е получил множество изгаряния по тялото и лицето. \r\nМъжът е бил откаран за лечение във Военноморска болница  -Варна, с опасност за живота, в МБАЛ – Търговище е била настанена за лечение 67-годишната му съпруга, която също е пострадала при инцидента, но без опасност за живота й. Впоследствие жената е изписана за домашно лечение.", "date": "2017.12.11", "title": "Търговище: Починал е 69-годишният мъж, пострадал тежко при пожара в село Чернокапци"}
{"url": "http://www.focus-news.net/news/2017/12/11/2466100/tsgm-zapaliliyat-se-avtobus-v-rayona-na-hotel-pliska-se-e-dvizhil-po-liniya-204.html", "text": "Запалилият се автобус в района на хотел „Плиска“ се е движил по линия 204. Това съобщиха за Агенция „Фокус“ от пресцентъра на Центъра за градска мобилност (ЦГМ). Пожарът е потушен веднага, няма пострадали пътници.\r\nЦветилена СИМЕОНОВА", "date": "2017.12.11", "title": "ЦГМ: Запалилият се автобус в района на хотел „Плиска“ се е движил по линия 204"}
{"url": "http://www.focus-news.net/news/2017/12/11/2466101/targovishte-zadarzhan-e-52-godishen-mazh-za-otvlichane-na-zhena-v-selo-draganovets.html", "text": "Задържан е 52-годишен мъж за отвличане на жена в село Драгановец, съобщиха от Областната дирекция на МВР – Търговище. Вчера около 18.00 часа в село Драгановец неизвестен извършител е принудил след употреба на сила, дърпайки за ръка 31-годишна жена от търговищкия квартал „Калково”, да се качи в лек автомобил и против волята й я е отвел в град Нови Пазар. \r\nСлед проведени в Районно управление „Полиция” – Търговище незабавни оперативно-издирвателни и процесуално-следствени действия е установено, че извършителят на деянието е 52-годишният мъж с инициали К.А. от с. Памукчи, община Нови Пазар. Той е задържан за срок до 24 ч в Районно управление „Полиция” – Търговище на основание чл. 72, ал. 1, т. 1 от Закона за МВР. По случая е образувано досъдебно производство по чл. 143, ал. 1 (за принуда) по описа на полицията в Търговище. Действията по изясняване на фактическата обстановка по случая продължават.", "date": "2017.12.11", "title": "Търговище: Задържан е 52-годишен мъж за отвличане на жена  в село Драгановец"}
{"url": "http://www.focus-news.net/news/2017/12/11/2466102/sofiya-tezhkotovaren-avtomobil-se-e-preobarnal-na-magistrala-trakiya-sled-tunela-trayanovi-vrata-v-posoka-plovdiv.html", "text": "Тежкотоварен автомобил се е преобърнал на магистрала „Тракия” след тунела „Траянови врата” в посока Пловдив, предаде репортер на Агенция „Фокус”. Движението в района се извършва само в изпреварващата лента. На място има полицейски патрул.\r\nВелислав ВЕЛЕВ", "date": "2017.12.11", "title": "София: Тежкотоварен автомобил се е преобърнал на магистрала „Тракия” след тунела „Траянови врата” в посока Пловдив"}
{"url": "http://www.focus-news.net/news/2017/12/11/2466103/srbija-danas-sarbiya-otvarya-dve-novi-glavi-ot-pregovorite-za-chlenstvo-v-es.html", "text": "В рамките на междуправителствена конференция в Брюксел, в понеделник, 11 декември, Сърбия ще отвори две нови глави от преговорите за членство в Европейския съюз, припомня белградското електронно издание Srbija Danas. Решение за отваряне на Глава 6 (Дружествено право) и 30 (Външни отношения) бе взето от 28-те държави-членки на ЕС без разискване на заседание на Комитета на постоянните представители (КОРЕПЕР), проведено миналата седмица. \r\n„Напредваме по европейския път“, заяви министърът на европейската интеграция Ядранка Йоксимович в навечерието на междуправителствената конференция в Брюксел. \r\n„Мисля, че трябваше да бъдат три (отворените) глави, но не можем да повлияем на всички“, подчерта Йоксимович, допълвайки същевременно, че в някои от страните в Общността все още липсва разположение към Сърбия по определени въпроси. Министърът изрази увереност, че е „важно да вършим добра работа за Сърбия, главно заради нашите граждани, и повечето страни признават\" това.\r\nОчакваше се, че Брюксел ще даде „зелена светлина“ и за отварянето на Глава 33 от преговорния процес - относно бюджетните и финансовите разпоредби, припомнят от редакцията.Агенция „Фокус“ припомня:\r\nПо-рано тази година Сърбия започна преговори по Глава 20 и Глава 26, съответно Предприемачество и индустриална политика, и Култура и образование. Отварянето на втората бе блокирано от България и Хърватия. \r\nДо този момент Сърбия е отворила десет и е затворила две от общо 35 глави.Тереза Герова", "date": "2017.12.11", "title": "Srbija Danas: Сърбия отваря две нови глави от преговорите за членство в ЕС"}
{"url": "http://www.focus-news.net/news/2017/12/11/2466104/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В рамките на междуправителствена конференция в Брюлкел, в понеделик, 11 декември, Сърбия ще отвори две нови глави от преговорите за членство в Европейския съюз, припомня белградското електронно издание Srbija Danas. Решение за отваряне на Глава 6 (Дружествено право) и 30 (Външни отношения) бе взето от 28-те държави-членки на ЕС без разискване на заседание на Комитета на постоянните представители (КОРЕПЕР), проведено миналата седмица. \r\n„Напредваме по европейския път“, заяви министърът на европейската интеграция Ядранка Йоксимович в навечерието на междуправителствената конференция в Брюксел. \r\n„Мисля, че трябваше да бъдат три (отворените) глави, но не можем да повлияем на всички“, подчерта Йоксимович, допълвайки същевременно, че в някои от страните в Общността все още липсва разположение към Сърбия по определени въпроси. Министърът изрази увереност, че е „важно да вършим добра работа за Сърбия, главно заради нашите граждани, и повечето страни признават\" това.\r\nОчакваше се, че Брюксел ще даде „зелена светлина“ и за отварянето на Глава 33 от преговорния процес - относно бюджетните и финансовите разпоредби, припомнят от редакцията.\r\nПо-рано тази година Сърбия започна преговори по Глава 20 и Глава 26, съответно Предприемачество и индустриална политика, и Култура и образование. Отварянето на втората бе блокирано от България и Хърватия. \r\nДо този момент Сърбия е отворила десет и е затворила две от общо 35 глави.\r\n*** В съда в Истанбул започва процесът срещу 57 заподозрени за терористичното нападение в нощния клуб „Рейна“, при което бяха убити 39 души и ранени 79 други – при това навръх Нова година, съобщава турският вестник Daily Sabah. Соченият за извършител на атаката – узбека Абдулкадир Масхарипов и 51 други вече за в затвора в очакване на делото срещу тях.\r\nПредполагаемият член на близкоизточната радикална групировка „Ислямска държава“ е изправен пред 40 присъди за доживотно лишаване от свобода и отделно – до 10 г. затвор за раняването на 79 души. \r\nМасхарипов вече направи признания за членство в „Ислямска държава“, но увери, че преди нападението в „Рейна“ не е участвал в нито един терористичен акт. При първото си явяване пред съда след дълги разпити от полицията Масхарипов заяви, че не е „враг\" на Турция, и че е действал само „в отмъщение\" на репресиите на Турция в Сирия и Ирак, визирайки действията й срещу терористичните групировки там.\r\nПо-рано Масхарипов обясни, че при нахлуването си в нощния клуб „Рейна“, час след полунощ на 1 януари 2017 г., се е опитал да се самоубие, за да не бъде заловен от полицията, но не е успял. \r\nТурция премахна смъртното наказание като условие за започването на преговорния процес за членство в Европейския съюз, припомня изданието.\r\n***Хиляди хървати от цялата страна ще присъстват на погребението на генерал Слободан Праляк, военен командир на босненските хървати, самоубил се в съдебната зала на Трибунала в Хага, пише хърватския вестник Dnevnik.\r\nИзданието съобщава, че поклонението пред генерал Праляк ще бъде в концертната зала \"Ватрослав Лизински\", а заупокойната меса ще бъде отслужена в катедралата \"Света Майка\" в Ярун.\r\nСпоред Dnevnik очакваното пристигане на десетки автобуси от страната е принудила загребската полиция да въведе ограничения на движението в централната част на града за целия ден.\r\nВестникът пише, че командирът на босненските хървати по време на войните в бивша Югославия, е бил кремиран в четвъртък, като на кремацията са присъствали само най-близките му роднини.\r\n***", "date": "2017.12.11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/12/11/2466105/pregled-na-osnovnite-temi-vav-varnenskiya-pechat.html", "text": "„Даниела Димова: Разчитам на 1 млн. лв. бюджет за фонд „Култура“ е заглавие от първа страница в днешния брой на варненския вестник „Черно море“. Първата сесия за проектни предложения по фонд „Култура“ беше открита на 4 декември т.г. Организаторите на фестивали и други прояви ще могат да подават проектите си до 5 януари 2018 г. Втората сесия е планирана за периода 12 февруари – 12 март 2018 г. „Дариха високотехнологична апаратура за лечение на деца“ допълва изданието. Благотворителната инициатива „Българската Коледа“ подсигури скъпоструваща апаратура за детските клиники в УМБАЛ „Св. Марина“ във Варна. С уникален за страната високотехнологичен ендоскоп за диагностика на горен и долен храносмилателен тракт при деца, инфузионна помпа и линеарен трансдюсер вече могат да се лекуват пациенти до 18-годишна възраст в най-голямата болница в Източна България. „Възстановяват сградата на някогашната Софийска банка“ пише още изданието. Една от най-красивите, но запустели и опасни сгради във Варна – на ул. „Преслав” 24, е на път да върне блясъка и достойнството си. „При мащабен скрининг във Варна откриха 7 деца с тежки проблеми на слуха“, четем още в броя. От 495 прегледани деца в детските ясли във Варна при 7 е открита загуба на слуха. Прегледите са по линия на уникална програма за профилактика на слуха, която се осъществява от половин година във Варна. Става дума за мащабен скрининг с последващо насочване и лечение. „С „Варненската Коледа“ даряват микробус за хора с увреждания“ е друга тема в броя. Благотворителна кампания „Варненската Коледа“ е подета от дирекция „Социални дейности“ към община Варна, Младежка доброволческа група „Делфините – People to People International“ и международните доброволци на фондация „Деца на Балканите“. „Нов национален план помага за спасяването на кораби в беда“ четем още в броя. Приключи двудневното учение, на което беше проиграно действието на всички институции по новия национален план за приемане на кораби, нуждаещи се от помощ, във вътрешните морски води и териториалното ни море, съобщи за в. Черно море” к.д.п. Валентин Енчев, директор на дирекция „Морска администрация“ – Варна. Подробности са публикувани на стр. 7 в рубриката „Морски бизнес“.", "date": "2017.12.11", "title": "Преглед на основните теми във варненския печат"}
{"url": "http://www.focus-news.net/news/2017/12/11/2466106/pazardzhik-okrazhniyat-sad-izslushva-svideteli-i-veshti-litsa-po-deloto-sreshtu-kmeta-na-obshtina-septemvri-marin-rachev-za-neplashtane-na-danatsi.html", "text": "Окръжният съд в Пазарджик заседава по делото срещу кмета на Община Септември за неплащане на данъци, предаде репортер на Радио „Фокус“ – Пазарджик. Съдът допусна до разпит трима свидетели, поискани от двете страни по делото, сред които съпругата на Рачев. Освен тях в хода на делото ще бъдат изслушани и три вещи лица. \r\nБеше разпитана свидетелка от офиса на НАП в Пазарджик, която е извършила опис на цистерни за светло гориво на фирмата на Рачев, тъй като тя е имала просрочени задължения и цистерните са описани от приходната администрация с цел обезпечаване на задължението. \r\nПо делото бяха разпитани и още двама свидетели: Георги Грозданов, бивш директор на териториалното звено на БОП в Пазарджик и съпругата на Марин Рачев. Грозданов обясни пред съда, че по повод досъдебно производство, водено срещу него, са иззети документи на фирмата на Марин Рачев, тъй като съпругата му е водела счетоводството на тази фирма. Според свидетеля сред документите бил и договор за наемане от фирмата на цистерни за газ. Съпругата на Рачев – Васка, каза, че тя е изготвила договора за ползване на цистерни от „Автотранс“ – Септември. \r\nСъдът продължава заседанието с изслушване на три вещи лица.\r\nВаня НИКОЛОВА", "date": "2017.12.11", "title": "Пазарджик: Окръжният съд изслушва свидетели и вещи лица по делото срещу кмета на Община Септември Марин Рачев за неплащане на данъци"}
{"url": "http://www.focus-news.net/news/2017/12/11/2466107/sport-predstoi-tegleneto-na-zhrebiya-za-shampionska-liga-i-liga-evropa.html", "text": "В централата на УЕФА в Нион предстои тегленето на жребия за елиминационната фаза на двата най-престижни футболни турнира на Стария континент – Шампионска лига и Лига Европа. \r\nОтборите са разпределени в две урни, като първата е съставена от победителите в групите, а втората - от завършили на второ място. Жребият за Шампионска лига ще започне в 13:00 часа, след което ще бъдат определени и  двойките в Лига Европа, където ще играе Лудогорец.\r\nВ първия кръг от елиминационната фаза, която ще се проведе на 13-14 и 20-21 февруари 2018 г., поставените отбори ще гостуват. Реваншите ще се играят на 6-7 и 13-14 март.", "date": "2017.12.11", "title": "Спорт: Предстои тегленето на жребия за Шампионска лига и Лига Европа"}
{"url": "http://www.focus-news.net/news/2017/12/11/2466108/emil-kalo-abv-proektat-za-veloaleite-v-sofiya-pogalna-mnogo-pari-kolko-ot-tyah-se-polzvat-za-velosipedi-i-kolko-za-peshehodni-alei.html", "text": "Проектът за велоалеите в София погълна много пари – колко от тях се ползват за велосипеди и колко за пешеходни алеи. Това каза на пресконференция председателят на АБВ – София Емил Кало, предаде репортер на Агенция „Фокус“. „За нас основният кръг проблеми се въртят по територията на Столична община. За съжаление, имаме само един общински съветник. Нашите възможности за въздействие са лимитирани. Имаме други инструменти – на гражданското общество. Те са реални инструменти за действие и ние ги прилагаме. Много разчитаме на това клише, наречено „средство за масова комуникация“, което е окупирано от две партии. Това е, което излиза пред лицата на зрителите, като че ли никой друг не се грижи за България и никой не го интересува за София, освен тези две партии. Софиянци страшно много се дразнят от проекта с велоалеите“, коментира Кало. \r\nПо думите му проектът е погълнал огромно количество пари. „Някой погледнал ли е колко от велоалетите се ползват от велосипеди и колко са превърнати в пешеходни алеи? Някой направил ли е елементарното изследване. Рязкото увеличаване на алеите увеличило ли се е върху броя закупени велосипеди? Или просто това е един механизъм за „усвояване“ на средства? Да не говорим за всички други негативи по отношение на движението в града, които предизвикаха тези велоалеи“, добави той и уточни, че ако не го срещне в медиите в близко време, ще си направи труда да види кривата на нарастване на закупуването на велосипеди. \r\n„Към проблема с градската среда бих отнесъл и минералните води на София. Няма столица в Европа, която да има 40 различни минерални извора. Няма такава столица, в която този проблем да е толкова занемарен и затлачен“, посочи Кало. \r\nТой добави, че вниманието му се насочва към все по-западащите читалища в София. „Те почти окончателно са загубили своята функция на културни средища – мизерно съществуване в рамките на слабо ползвани библиотеки. Това е картината на софийските читалища“, каза още Емил Кало. \r\nЛюба АЛЕКСИЕВА", "date": "2017.12.11", "title": "Емил Кало, АБВ: Проектът за велоалеите в София погълна много пари – колко от тях се ползват за велосипеди и колко за пешеходни алеи"}
{"url": "http://www.focus-news.net/news/2017/12/11/2466109/sgp-vnese-obvinitelen-akt-v-sada-sreshtu-direktora-na-oblastnata-direktsiya-po-bezopasnost-na-hranite-sofiya.html", "text": "Днес Софийска градска прокуратура (СГП) внесе обвинителен акт в Софийски градски съд (СГС) срещу А. Г.– директор на Областната дирекция по безопасност на храните – София (ОДБХ – София). Той е обвинен по два текста от НК - престъпление по служба, извършено от лице, заемащо отговорно служебно положение, при условията на продължавано престъпление (чл. 282, ал. 2, вр. с ал.1, вр. с чл. 26, ал. 1 НК) и принуда (чл. 143, ал. 1, вр. с чл. 18, ал. 1 НК). Това съобщиха от пресцентъра на прокуратурата.\r\nНа 05 октомври 2016 г. Г. е разпоредил да бъде извършена проверка на складово помещение на дружеството „И.“ ЕООД - гр. Нови Искър, където се съхранявала отработена мазнина, изкупувана от заведения за обществено хранене. Продуктът служи като основна суровина за производство на биогориво. Също така разпоредил това имущество да бъде иззето. Подобна проверка и действия по изземване не са от компетентността на ОДБХ - София, тъй като не се касае за храни, а за отпадък. Извършването на такава проверка е от компетентността на РИОСВ – София. С тези си действия обвиняемият Г. е превишил властта си. \r\nВ хода на разследването е установено също, че целта на А. Г. е да се набавят облаги за дружеството „У.“ ЕООД, в което по същото време е работел синът му. Дружеството се занимава със същата дейност както „И.“ЕООД – изкупуване на отработена мазнина и реализирането й като суровина за производство на биогориво. \r\nИзпратените от обвиняемият служители от ОДБХ – София, извършили проверка и иззели 8180 литра отработена мазнина и 167 броя неупотребявани бидони, собственост на „И.“ ЕООД, като ангажирали автомобили на дружеството „У.“ ЕООД, които превозили вещите в неизвестна посока. \r\nСъбрани са доказателства, че обвиняемият е извършил още едно деяние на престъпление по служба. \r\nНа 05 ноември 2016 г. A.Г. разпоредил да бъде извършена проверка на складово помещение на конкурент на „У.“ЕООД - дружеството „Б. Е. О.“ ЕООД - гр. София, Ботунец, където съхранявали отработена мазнина и да бъде иззето посоченото по-горе имущество. Както вече беше споменато подобни действа не са от компетентността на управляваната от Г. ОДБХ - София, а от РИОСВ-София. Проверка на място била извършена, но до изземване на вещите не се стигнало, тъй като след сигнал „Б. Е. О.“ ЕООД до БАБХ, действията на ОДБХ - София били преустановени. \r\nНа А.Г. е повдигнато обвинение и за това, че през месец октомври 2016 г. е направил опит да принуди управител на търговско дружество с чуждестранен собственик да не извършва търговска дейност на територията на гр.София, като злоупотребил с властта си - престъпление по чл. 143, ал. 1, вр. с чл. 18, ал. 1 НК. Това търговско дружество е с основен предмет на дейност също изкупуване и реализиране на отработена мазнина и представлява конкурент на дружеството “У.“ ЕООД. \r\nА. Г. е с мярка за неотклонение „Гаранция в пари в размер на 5000 лв.“. \r\nПредстои насрочване на делото от съда.", "date": "2017.12.11", "title": "СГП внесе обвинителен акт в съда срещу директора на Областната дирекция по безопасност на храните – София"}
{"url": "http://www.focus-news.net/news/2017/12/11/2466110/burgas-pri-pozhar-sa-izgoreli-pomeshteniya-na-zhandarmeriyata-v-zhk-izgrev-polzvani-za-sablekalni-i-zala-za-uchebni-meropriyatiya.html", "text": "При пожар са изгорели помощни помещения, разположени в района на жандармерия в ж.к. „Изгрев”. Това съобщиха от Областната дирекция на МВР – Бургас. На 9 декември около 15.35 часа в Пето Районно управление „Полиция” – Бургас е получено съобщение за пожар, възникнал в помощни помещения, разположени в района на бургаската жандармерия в ж.к. „Изгрев”. Районът своевременно е отцепен от екипи на Пето и Второ Районни управления „Полиция” – Бургас, като гасителните действия на помещенията с площ около 700 кв.м., ползвани за съблекални и зала за учебни мероприятия, са стартирали от пет противопожарни екипа. Около 18.30 часа огънят е потушен. \r\nПо първоначални данни пожарът възникнал от неизправност в ел.системата, като започнал от средната част на четири съседни помещения. От инцидента помощната постройка изгоряла напълно заедно с оборудването в помещенията. Предстои извършването на повторен оглед на местопроизшествието в светлата част на денонощието. По случая е образувано досъдебно производство.", "date": "2017.12.11", "title": "Бургас: При пожар са изгорели помещения на жандармерията в ж.к. „Изгрев”, ползвани за съблекални и зала за учебни мероприятия"}
{"url": "http://www.focus-news.net/news/2017/12/11/2466111/pregled-na-osnovnite-temi-v-pazardzhishkiya-pechat.html", "text": "На първа страница на вестник „Пазарджишка Марица“ водещо е заглавието „100 млн. за стартиращ бизнес“ с подзаглавие „Парите са за подкрепа на иновативни идеи на безработни младежи до 29 години. На втора страница вестникът отделя място на паметника пред Читалище Виделина под заглавие „Читалище Виделина“ чества 155 г. с паметен знак“. „Дервиши от Варвара се стягат да открият сезона“ е друга тема в днешното издание, където се посочва, че поне 5-6 групи на Васильовден ще огласят селото с тътен на чанове и весели народни песни. На четвърта страница вестникът коментира извършените проверки през ноември на РИОСВ – Пазарджик под заглавие „Екотроника“ натрупа глоби за 126 000 лв. На следващите си страници изданието запознава читателите с културни, социални и здравни и финансови теми.", "date": "2017.12.11", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/11/2466112/api-vremenno-e-ogranicheno-dvizhenieto-v-skorostnata-lenta-ot-km-77-do-km-78-na-magistrala-trakiya-v-posoka-sofiya-poradi-remontni-deynosti.html", "text": "Временно е ограничено движението в скоростната лента от км 77 до км 78 на автомагистрала „Тракия”, в посока София, поради ремонтни дейности. Това съобщиха от пресцентъра на Агенция „Пътна инфраструктура”.\r\nТрафикът се осъществява в активната лента. При км 50 на магистралата, в посока София, е ограничено движението в активната и аварийна лента, също поради ремонтни дейности, а трафикът се пренасочва в скоростната лента. Водачите да шофират с повишено внимание и съобразена скорост.", "date": "2017.12.11", "title": "АПИ: Временно е ограничено движението в скоростната лента от км 77 до км 78 на магистрала „Тракия”, в посока София, поради ремонтни дейности"}
{"url": "http://www.focus-news.net/news/2017/12/11/2466113/blagoevgrad-detsata-ot-tsentara-za-lichnostno-i-tvorchesko-razvitie-shte-predstavyat-koleden-kontsert.html", "text": "Възпитаниците от Център за личностно и творческо развитие на децата на Благоевград ще представят празничен концерт пред жители и гости на града, съобщиха от пресцентъра на общината.\r\nСъбитието ще се проведе в зала „Яворов“ на 14 декември /четвъртък/ от 18:00 часа. Тази година то е под мотото „Вярвай в чудеса“. \r\nВ навечерието на един от най-светлите християнски празници децата от ЦЛТРДБ ще представят изцяло нова програма, придружена с много топли емоции и изненади. В концертът ще вземат участие всички състави към Центъра, които са подготвили много изненади за всички гости. \r\nВсеки присъстващ ще получи малък коледен подарък, изработен от децата на Благоевград. \r\nКоледният концерт е част от програмата на Коледен фестивал, организиран от Община Благоевград. Фестивалът продължава до месец януари 2018 година. През декември месец жители и гости на Благоевград ще имат възможност да посетят Традиционна обща коледна изложба, концерт на емблематичния ансамбъл „Пирин“, съвместно с ансамбъл „Тракия“, ‚Часът на приказния разказвач“ и още много други коледни инициативи.", "date": "2017.12.11", "title": "Благоевград: Децата от Центъра за личностно и творческо развитие ще представят коледен концерт"}
{"url": "http://www.focus-news.net/news/2017/12/11/2466114/reuters-es-ne-otklikna-na-prizivite-na-benyamin-netanyahu-da-posledva-primera-na-sasht-za-erusalim.html", "text": "Министър-председателят на Израел Бенямин Нетаняху призова държавите от Общността да последват примера на САЩ и също да признаят Ерусалим за столица на страната, но в Брюксел отказаха да последват стъпките на американския президент Доналд Тръмп, коментира Reuters.\r\n„Време е палестинците да признаят еврейската държава и да признаят факта, че тя има столица. Тя се казва Ерусалим“, бяха думите, които Нетаняху изрече при напускането си на Париж на път за Брюксел, където ще се срещне с 28-те външни министри на държавите от ЕС. \r\n„Вярвам, че въпреки че все още нямаме споразумение, това ще се случи в бъдеще. Вярвам, че всички или повечето европейски държави ще преместят посолствата си в Ерусалим, ще го признаят за столица на Израел и ще се ангажират решително с нас за сигурност, просперитет и мир\", допълни израелският премиер. \r\nМиналата седмица Министерството на външните работи на Чешката република съобщи, че ще започне да обмисля преместването на посолството от Тел Авив в Ерусалим – стъпка, която мнозина в Израел разтълкуваха като израз на одобрение към решението на Доналд Тръмп. Но Прага по-късно заяви, че приема суверенитета на Израел само над Западен Ерусалим.\r\nМинистрите на външните работи на ЕС потвърдиха позицията на Брюксел, съгласно която земите, които Израел придобива от войната от 1967 г., включително Западния бряг, Източен Ерусалим и Голанските възвишения, не са част от международно признатите й граници. Тереза Герова", "date": "2017.12.11", "title": "Reuters: ЕС не откликна на призивите на Бенямин Нетаняху да последва примера на САЩ за Ерусалим"}
{"url": "http://www.focus-news.net/news/2017/12/11/2466115/plamena-plamenova-abv-sofiya-se-nuzhdae-ot-strategiya-za-stopanisvane-na-mineralnite-si-izvori.html", "text": "София се нуждае от стратегия за стопанисване на минералните си извори. Това каза на пресконференция Пламена Пламенова от столичната младежка организация на АБВ-София, предаде репортер на Агенция „Фокус“. „Една от мерките за подобряване на средата за живот е запазването на културно-историческото ни наследство. Виждаме как всеки ден паметници на културата се рушат. Разрушават се и се бутат сгради през уикенда, когато институциите не работят, което недопустимо. Трябва да се предприемат мерки да се запазват и да има общо регулиране на фасадите на сградите в София“, заяви Пламенова. По думите ѝ все повече хора предпочитат да живеят на места, където има памет и автентичност. Тя подчерта, че София ще е в центъра на събитията по време на европредседателството. Според нея трябва да се развива културният туризъм и СПА туризмът. „Има няколко минерални бани, които са в окаяно състояние. Години наред не се реставрират. София е уникална столица, които има 42 минерални извора с 8 различни видове вода. Сега единствената действаща минерална баня е тази в Панчарево. Вярваме, че трябва да се възстановят тези бази и да се обособят като една голяма стратегия. Изискали сме от експертна институция да ни предостави доклад за качеството на минералната вода“, посочи тя. \r\nЗам.-председателят на АБВ-София Христо Колев допълни, че искат да поставят въпроса какво се прави за спорта в столицата. „Училищата се реновират отвън, а какво се случва със салоните. Има ли безплатни съоръжения, където да се спортува? На тези площадки може ли да се спортува през зимата? Не. Тези площадки са хубави, които се строят в парковете, но не са достатъчни и сериозен спорт не може да се извърши“, коментира Колев. \r\nЗам.-председателят на АБВ-София Васил Георгиев добави, че последната им акция е била свързана с проекта за небостъргача на бул. „България“ и „Акад. Иван Ев. Гешов“. Според него той би загрозил обстановката и може да попречи на въздушните движения от Витоша. „Други проблеми са премахването на паветата от бул. „Княз Ал. Дондуков“, местата за паркиране, непосилно големият трафик и изчезването на зелените площи“, отбеляза още Васил Георгиев. \r\nЛюба АЛЕКСИЕВА", "date": "2017.12.11", "title": "Пламена Пламенова, АБВ: София се нуждае от стратегия за стопанисване на минералните си извори"}
{"url": "http://www.focus-news.net/news/2017/12/11/2466116/der-donaukurier-v-tunela-brener-e-izbuhnal-pozhar-saobshtava-se-za-trima-v-neizvestnost.html", "text": "Пожар на строителната площадка на тунела „Бренер“, свързващ  Австрия и Италия, наложи задействането на мащабна операция в понеделник, съобщава вестник Der Donaukurier. \r\nИнцидентът се е случил на австрийска земя, южно от Инсбрук, а според наличната към настоящия момент информация има трима души, които са в неизвестност. Съобщава се, че пожарът е пламнал от една от машините на обекта. При избухването му в тунела са се намирали около 50 работници, 12 от тях са успели да излязат незабавно.\r\nСтроителните дейности за „Бренер“ започнаха през април 2011 г. Чрез инфраструктурния проект Австрия и Италия се надяват да облекчат товарния автомобилен транспорт с по-бърз път за придвижване между двете държави. „Бренер“ обаче внесе и раздор между Виена и Рим – главно заради опасенията, че мигрантите ще го използват за придвижване към вътрешността на Европа. Тереза Герова", "date": "2017.12.11", "title": "Der Donaukurier: В тунела „Бренер“ е избухнал пожар, съобщава се за трима в неизвестност"}
{"url": "http://www.focus-news.net/news/2017/12/11/2466117/burgas-31-godishen-mazh-e-napadnal-politsai-otzovali-se-na-signal-za-tormoz-nad-zhena-v-k-s-meden-rudnik.html", "text": "31-годишен мъж е нападнал полицаи, отзовали се на сигнал за тормоз над жена в к-с „Меден Рудник”, съобщиха от Областната дирекция на МВР – Бургас. На 9 декември около 20.50 часа в Четвърто Районно управление „Полиция” – Бургас е получено съобщение от 31-годишна бургазлийка за това, че живеещият на семейни начала с нея в апартамент в бл. 43 в к-с „Меден Рудник” – 31-годишен мъж с инициали Ц.П. от Бургас, редовно я тормозел психически и физически. Жената търсела съдействие за извеждане от обитавания апартамент на 3-годишния й син, тъй като се притеснявала за здравето и живота му. \r\nОтивайки на адреса полицейските служители са посрещнати от видимо пияния Ц.П., който отказал да предаде детето и започнал да сипе заплахи и обиди по служителите на реда. Към агресивното му и противоправно поведение се присъединил и баща му – 58-годишен с инициали А.П., който ритнал в левия крак единия от полицаите, а след това затръшнал входната врата, удряйки в областта на дясната предмишница втория полицай. \r\nПредприети са действия по неутрализиране на Ц.П. и А.П., които са отведени в Четвърто Районно управление „Полиция” – Бургас и задържани за срок от 24 часа. По случая е образувано бързо полицейско производство.", "date": "2017.12.11", "title": "Бургас: 31-годишен мъж е нападнал полицаи, отзовали се на сигнал за тормоз над жена в к-с „Меден Рудник”"}
{"url": "http://www.focus-news.net/news/2017/12/11/2466118/prezidentat-rumen-radev-shte-uchastva-v-svetovnata-sreshta-po-vaprosite-na-klimata-v-parizh.html", "text": "Президентът Румен Радев ще участва в срещата на върха „Една планета“, посветената на климатичните промени, която ще се състои на 12 декември в Париж, съобщиха от прессекретариата на държавния глава. Българският президент ще представи страната ни на форума на високо равнище, по покана на президента на Френската република Еманюел Макрон, генералния секретар на ООН Антониу Гутериш и президента на Световната банка Джим Йон Ким.   \r\nСветовната среща по въпросите на климата в Париж има за цел да постигне напредък в изпълнението на договореностите в рамките на Парижкото споразумение за климата от 2015 г. Във форума ще вземат участие държавните и правителствени ръководители на страните членки на ЕС, както и от много други държави. Дискусиите по въпросите на климатичните промени ще се проведат пред 2000 представители на публични институции, международни и неправителствени организации и гражданското общество.   \r\nНа 11 декември президентът Румен Радев ще участва в официалния прием на Майкъл Блумбърг за ръководителите на делегации, участващи в срещата на върха по въпросите на климата в Париж.", "date": "2017.12.11", "title": "Президентът Румен Радев ще участва в световната среща по въпросите на климата в Париж"}
{"url": "http://www.focus-news.net/news/2017/12/11/2466119/sadat-zadarzha-10-ot-obshto-11-obvineni-ot-spetsializiranata-prokuratura-za-razprostranenie-na-narkotitsi-po-dve-dela.html", "text": "Специализираният наказателен съд наложи най-тежките мерки за неотклонение на 10 от общо 11 обвинени за разпространение на наркотици в страната по две досъдебни производства на Специализираната прокуратура. Това съобщиха от пресцентъра на Прокуратурата. „Задържане под стража“ бе наложено на задържаните на 8 декември 2017 г. в Радомир и Перник четирима разпространители на кокаин, амфетамини и марихуана. Групата бе неутрализирана при специализирана операция на ГДБОП, ОД МВР - Перник и Специализираната прокуратура. Разкрити бяха двете депа в Радомир, ползвани от група за държане и разфасоване на наркотици.\r\nЕдното от тях се оказа в помещение в клуб за електронни игри, чиито посетители са предимно тийнейджъри. Иззети бяха над 300 дози с различни видове наркотици за черния пазар, записки за продажбите, пари и други доказателства за престъпната дейност на участниците.\r\nСпециализираният наказателен съд прие аргументите на прокуратурата за задържане под стража и на шестима разпространители на дрога във Велико Търново и региона, задържани от служители на ГДБОП на 8 декември 2017 г. В хода на специализираната операция бе открита и иззета мобилна лаборатория за производството на пико. Обвинения на част от задържаните бяха повдигнати обвинения и във връзка с брутални силови действия над улични дилъри. Специализираният наказателен съд не наложи най-тежката мярка за неотклонение на седмия обвинен за участие в групата, с аргумента, че към момента на гледане на делото, за него не са събрани достатъчно доказателства за най-тежка мярка за неотклонение. По отношение на него СП ще протестира определението на съда. По отношение на него прокуратурата ще протестира определението на съда.", "date": "2017.12.11", "title": "Съдът задържа 10 от общо 11 обвинени от Специализираната прокуратура за разпространение на наркотици по две дела"}
{"url": "http://www.focus-news.net/news/2017/12/11/2466120/ministar-predsedatelyat-boyko-borisov-se-sreshtna-s-prezidenta-na-uefa-aleksandar-cheferin.html", "text": "Министър-председателят Бойко Борисов се срещна с президента на УЕФА Александър Чеферин, съобщиха от правителствена информационна служба. В срещата участва и министърът на младежта и спорта Красен Кралев. Oсновен акцент в разговора бе задълбочаването на добрата комуникация с УЕФА и ФИФА в интерес на развитието на българския футбол. \r\nПред Чеферин бяха представени спортните бази и стадионите, с които страната ни разполага, като бе подчертано, че правителството разглежда изграждането на спортна инфраструктура като предпоставка за развитие на детско-юношеския и на професионалния футбол. Специално внимание беше обърнато на направените изкуствени терени за мини футбол, чрез които са създадени възможности за активни занимания на деца и младежи. \r\nАлександър Чеферин благодари на премиера Борисов за помощта от страна на правителството при осигуряването на терен за изграждането на базата на БФС на територията на резиденция „Бояна“, която, по думите му, е уникално съоръжение в европейски мащаб. Той отправи покана към министър-председателя Бойко Борисов да бъде официален гост на финалната среща на Шампионската лига през май 2018 г. \r\nНа срещата присъстваха също директорът на отдел \"Национални асоциации\" на УЕФА Зоран Лакович, президентът и вицепрезидентите на БФС Борислав Михайлов, Атанас Фурнаджиев и Михаил Касабов.", "date": "2017.12.11", "title": "Министър-председателят Бойко Борисов се срещна с президента на УЕФА Александър Чеферин"}
{"url": "http://www.focus-news.net/news/2017/12/11/2466121/tass-vladimir-putin-pristigna-na-iznenadvashta-vizita-v-ruskata-baza-v-latakiya-razporedi-izteglyaneto-na-voennosluzheshtite-na-moskva.html", "text": "Държавният глава на Руската федерация Владимир Путин, който в понеделник бе очакван с визита в Турция, пристигна на изненадващо посещение във военновъздушната база \"Хмеймим\" в Латакия, Сирия, откъдето разпореди изтеглянето на руските войски, предава TACC.\r\n„На министъра на отбраната, началника на Генералния щаб, разпореждам: пристъпете към изтегляне на руските войски към точките на постоянната им дислокация“, заяви Путин, говорейки пред военнослужещи в Латакия. .Тереза Герова", "date": "2017.12.11", "title": "ТАСС: Владимир Путин пристигна на изненадваща визита в руската база в Латакия, разпореди изтеглянето на военнослужещите на Москва"}
{"url": "http://www.focus-news.net/news/2017/12/11/2466122/ognyan-zlatev-predstavitelstvo-na-ek-v-balgariya-stranata-ni-e-ne-samo-konsumator-no-i-iztochnik-na-stabilnost-v-regiona.html", "text": "Българските власти полагат големи усилия и всички в Европейската комисия сме убедени, че това ще бъде едно успешно председателство на Съвета на ЕС. Това коментира ръководителят на Представителството на ЕК в България Огнян Златев пред регионалното издание „Янтра Днес”, съобщиха от пресцентъра на Представителството на ЕК в България.\r\nБългария е равнопоставен член на ЕС и има същите права и задължения като останалите страни членки, продължава Златев. Може би поради ниско самочувствие ние смятаме, че не сме фактор в ЕС, но това не е така. Разбира се, председателството на Съвета на ЕС ще бъде много важен фактор, защото през следващите 6 месеца цяла Европа ще говори за България. В този смисъл индиректните ползи за страната ни и за българските граждани, икономиката, бизнесът, туризмът са неоценимо високи. България ще застане по-видимо на картата на света и ще привлече вниманието към себе си.", "date": "2017.12.11", "title": "Огнян Златев, Представителство на ЕК в България: Страната ни е не само консуматор, но и източник на стабилност в региона"}
{"url": "http://www.focus-news.net/news/2017/12/11/2466123/narodniyat-predstavitel-ot-bsp-za-balgariya-anton-kutev-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "Народният представител от „БСП за България” Антон Кутев и общинският съветник Николай Николов ще бъдат на разположение на софиянци в постоянната приемна на БСП – София на ул. „Леге” №10, етаж 1. Това съобщиха от пресцентъра на БСП – София. Срещата ще се проведе на 12 декември от 15.00 до 17.00 часа. Желаещите може да се запишат предварително на телефон 02/987 20 86.", "date": "2017.12.11", "title": "Народният представител от „БСП за България” Антон Кутев и общинският съветник Николай Николов ще проведат приемна за граждани"}
{"url": "http://www.focus-news.net/news/2017/12/11/2466124/vladimir-putin-ruskite-voennosluzheshti-se-zavrashtat-v-rodinata-s-pobeda.html", "text": "Държавният глава на Руската федерация Владимир Путин, който пристигна на изненадващо посещение във военновъздушната база „Хмеймим“ в Латакия, Сирия, разпореди изтеглянето на военнослужещите на Москва с думите, че те ще се завърнат в родината си с победа, предава РИА Новости.\r\nПутин увери, че ако терористите „отново вдигнат глава, ще нанесем по тях такива удари, каквито досега не са виждали“. Руският президент подчерта, че Москва няма да забрави жертвите, загинали в борбата с тероризма. .Тереза Герова", "date": "2017.12.11", "title": "Владимир Путин: Руските военнослужещи се завръщат в родината с победа"}
{"url": "http://www.focus-news.net/news/2017/12/11/2466125/pernik-kmetat-vyara-tserovska-prie-v-kabineta-si-prezidenta-na-kt-podkrepa-dimitar-manolov.html", "text": "Кметът на Община Перник Вяра Церовска прие в кабинета си президента на КТ „Подкрепа“ Димитър Манолов и обсъдиха важни теми, касаещи работодателите и хората. Това съобщиха от пресцентъра на Общината. По-късно Церовска откри и двудневния Национален конфедеративен съвет, който се провежда в Руския клуб. „Добре дошли в нашия град, щастлива съм, че имам възможността да изкажа своето уважение към всички вас на този висок форум, чиито домакин е нашият град“, приветства кметът участниците. „За мен лично е важно да има изключително добра комуникация, постоянен диалог между всички институции: държава, община работодатели и хората, които правят България такава, каквато е. За мен е много важно конфедерация „Подкрепа“ да има своето реално участие, да се чува нейния глас и да се чувстват по-добре тези, които изграждат нашата страна. Желая ви наистина да работите затова, за което вие самите сте призвани , за да има по-добра и по-силна икономика“, каза още Вяра Церовска. \r\nПрезидентът на синдикалната организация Димитър Манолов не скри че Конфедерацията на труда „Подкрепа“ сътрудничи с Община Перник по един от най-добрите начини. „Както всички знаем, местната власт е най-близо до хората. Тя е първата, до която стигат всички проблеми. Тя го отнася за всичко, което се случва навсякъде, виновна е дори, че вали дъжд или сняг“, каза Манолов. Той заяви, че организацията ще продължи да бъде лоялен партньор на местната власт в Перник. „Защото ние така си представяме модела на развитие на едно общество, на една страна, на хората“, подчерта Манолов. \r\n„За първи път откакто съществува „Подкрепа“ се провежда конфедеративен съвет в Перник“, заяви председателят на местния синдикат Любомир Жотев и пожела успешен форум.", "date": "2017.12.11", "title": "Перник: Кметът Вяра Церовска прие в кабинета си президента на КТ „Подкрепа“ Димитър Манолов"}
{"url": "http://www.focus-news.net/news/2017/12/11/2466126/burgas-politsiyata-predotvrati-telefonna-izmama-za-40-000-leva.html", "text": "Телефонна измама за сумата от 40 000 лв. бе предотвратена в резултат на бързите действия на служител от бургаски банков клон и отдел „Криминална полиция” при ОДМВР – Бургас. Това съобщиха от Областната дирекция на МВР – . 71-годишен мъж от Малко Търново получил телефонно обаждане по класическата схема „оказване на съдействие на полицаи при задържането на телефонни измамици”. Било му обяснено, че в района са разположени полицейски служители, ангажирани в специализирана полицейска операция за задържането на престъпниците. В хода на разговора непознатият заявил, че пенсионера без притеснение е необходимо да предостави наличните си парични средства, като след задържането на телефонните измамници, парите щели да му бъдат върнати лично, а той самият щял бъде отличен с награда от Министъра на вътрешните работи.\r\nПенсионерът с личния си автомобил дошъл до Бургас за да изтегли спестяванията си от банковия клон. Спрял колата в началото на града и с такси отишъл до банката. Служителят във финансовата институция, забелязвайки крупната сума, заявена за изтегляне, както и липсата на адекватен повод за това, се усъмнил, че се касае за телефонна измама и алармирал полицейските служители.\r\nСумата от 40 000 лв. била изплатена на 71-годишния мъж, който се качил в таксиметровия автомобил, но бил спрян от полицейските служители на отдел „Криминална полиция” при ОД МВР – Бургас. Констатирано е, че таксито според уговорката с непознатия телефонен глас, трябвало да откара възрастния мъж до Варна. \r\nВъпреки демонстрираното недоверие 71 годишния пенсионер бил отведен в Първо Районно управление – Бургас, където след много разговори се уверил, че се касае за телефонна измама, която е предотвратена от истинските полицаи с помощта на банковия служител. \r\nС огромна благодарност възрастния мъж се извинил неколкократно за недоверчивостта си и си тръгнал заедно с парите за Малко Търново. \r\nОД МВР – Бургас продължава с активната си превантивна кампания по отношение телефонните измами, като особени усилия са насочени към банковите и пощенски клонове, както и към уязвимите възрастови групи, чрез  ползване на различни методи и информационни мероприятия. \r\nНа територията на Община Бургас през тази седмица стартира поредната кампания, насочена към хората от третата възраст. За целта освен срещи в пенсионните клубове, провеждани от районните инспектори към полицейските управления, ще се включат и служители от структурите на „Икономическа” и „Криминална полиция”. Кампанията ще се насочи и към жилищните райони, домоуправители, роднини и близки на уязвимите възрастни хора. \r\nОт полицията призовават гражданите за пореден път да проведат разговори с възрастните си родители, близки и роднини, на които да заострят вниманието им по отношение „телефонните измами” и най-честите механизми за осъществяването им!", "date": "2017.12.11", "title": "Бургас: Полицията предотврати телефонна измама за 40 000 лева"}
{"url": "http://www.focus-news.net/news/2017/12/11/2466127/pazardzhik-okrazhniyat-sad-izslushva-ekspertizi-na-veshti-litsa-po-deloto-sreshtu-kmeta-na-obshtina-septemvri-za-neplashtane-na-danatsi.html", "text": "Окръжният съд в Пазарджик започна изслушването на служители на НАП и вещите лица, изготвили експертизи по делото срещу кмета на Община Септември Марин Рачев за неплащане на данъци, предаде репортер на Радио „Фокус“ – Пазарджик. Димитър Бараков от НАП заяви пред съда, че не поддържа заключението си, че фирмата на Рачев не дължи данъци. Той обясни, че заключението му е било непълно и когато направено не е разполагал с всички необходими документи. \r\nВещото лице Любомир Црънчев е изготвило заключение, според което цистерните, с които е разполагала фирмата, не са били достатъчни за съхраняване на наличното количество газ. При положение че се приеме наличието на договор за наемане на цистерни, вещото лице посочва, че фирмата е имала възможност да съхранява закупените количества горива и газ.\r\nВаня НИКОЛОВА", "date": "2017.12.11", "title": "Пазарджик: Окръжният съд изслушва експертизи на вещи лица по делото срещу кмета на Община Септември за неплащане на данъци"}
{"url": "http://www.focus-news.net/news/2017/12/11/2466128/plovdiv-mostat-na-obshtinskiya-pazar-v-asenovgrad-e-otvoren-za-dvizhenie.html", "text": "От днес мостът на Общинския пазар в Асеновград е отворен за движение. Това съобщиха за Радио „Фокус” – Пловдив от пресцентъра на Общината. Ремонтните дейности на ул. „Васил Левски” в района на пожарната служба по „Проекта за рехабилитация на водоснабдителната и канализационна мрежа на гр. Асеновград с изграждане на Пречиствателна станция за отпадни води” приключиха. \r\nВъзобновява се маршрутът на автобусни линии 2 и 4 по ул. „Васил Левски” до ул. „Ал. Стамболийски”.", "date": "2017.12.11", "title": "Пловдив: Мостът на Общинския пазар в Асеновград е отворен за движение"}
{"url": "http://www.focus-news.net/news/2017/12/11/2466129/sport-rozhdar-federer-be-izbran-za-sportist-nomer-edno-v-rodinata-si.html", "text": "Швейцарският тенисист Рождър Федерер бе обявен за спортист номер едно в родината си. Това е седмото подобно отличие, с което световният номер едно е удостояван в кариерата си.\r\nПрез настоящата година Федерер спечели седем титли, с които общият брой на победите му в турнири достигна до 95. През целия сезон швейцарецът допусна само пет поражения.\r\nЗа треньор на годината бе избран треньорът на Федерер – Северин Люти.", "date": "2017.12.11", "title": "Спорт: Рождър Федерер бе избран за спортист номер едно в родината си"}
{"url": "http://www.focus-news.net/news/2017/12/11/2466130/smolyan-zasileni-proverki-na-targovskite-obekti-v-pamporovo-i-chepelare-izvarshva-inspektsiyata-po-truda-prez-zimniya-turisticheski-sezon.html", "text": "От началото на декември Инспекцията по труда извършва засилено инспектиране на търговските обекти в зимните курорти Пампорово и Чепеларе. Това каза за Радио „Фокус“ – Смолян инж. Емилия Даракчиева – директор на Дирекция „Инспекция по труда“ – Смолян. Приоритет ще бъде и недекларираната заетост, която включва законосъобразното възникване на трудови правоотношения, заплащане на труда и спазване на работното време. По думите на инж. Даракчиева при официалното стартиране на зимния туристически сезон проверките на обектите в зимните курорти най-вероятно ще бъдат извършвани съвместно и с други контролни органи и с Областната дирекция на МВР – Смолян, както е било и през предходния зимен сезон.\r\nИнж. Даракчиева припомни, че при проверките през предходния зимен сезон в търговските обекти в Пампорово е установено наемането на работа на двама чужденци – украинци, без да са спазвани изискванията на Закона за трудова миграция и трудова мобилност. Единият работник е работил без разрешение от Агенция по заетостта, а при другия, който е член на семейство на български граждани, не е декларирана заетостта му в Дирекция „Бюро по труда“. \r\nОсвен в хотелиерството, работа на граждани на трети страни без разрешение на Агенция по заетостта е констатирано и от работодателите, които работят в икономическа дейност „Строителство“, допълни инж. Даракчиева. Тя отбеляза, че във връзка със започването на зимния сезон гражданите на други държави, които не са граждани на страните от Европейския съюз, държавите страни по Споразумението на европейското икономическо пространство и на Конфедерация Швейцария, могат да полагат труд на територията на Република България само при условията, които са предвидени в Закона за трудовата миграция и трудова мобилност. „Той предвижда, че при полагането на законосъобразен труд от тези лица е необходимо да е налице някоя от хипотезите на закона, а те са свързани с получаване на разрешение, регистрация и да са от групата лица, за които изрично е предвидено, че не се нуждаят от разрешение“, поясни инж. Даракчиева. Тя каза още, че изрично е забранено от закона и наемането на чужденец, който незаконно пребивава на наша територия.\r\nНели ГЕРГЬОВСКА", "date": "2017.12.11", "title": "Смолян: Засилени проверки на търговските обекти в Пампорово и Чепеларе извършва Инспекцията по труда през зимния туристически сезон"}
{"url": "http://www.focus-news.net/news/2017/12/11/2466131/gabrovo-tri-vazrastni-zheni-sa-stanali-zhertvi-na-telefonni-izmamnitsi-za-edin-den.html", "text": "Три възрастни жени са станали жертви на телефонни измамници за един ден, съобщиха от Областна дирекция на МВР – Габрово. В петък в Районното управление „Полиция” – Габрово е получен сигнал от 88-годишна жена от областния център, че предишния ден е станала жертва на измама. По сценария „оказване на съдействие при провеждане на полицейска акция“ тя оставила на предварително определено от измамниците място плик с 5 000 лв. По случая е образувано досъдебно производство. \r\nВ същия ден в Районното управление „Полиция” – Севлиево е получен сигнал от 69-годишна жена от същия град, че на 7 декември, неизвестно лице, въвеждайки я в заблуждение й, причинило имотна вреда. Жената оставила до входната врата на имота си плик със 700 лв., 100 евро и златни накити. Измамата е извършена по сценария „оказване на съдействие на полицейски служители при провеждане на специализирана операция“. \r\nПо същата схема, същия ден, била измамена още една възрастна жена от Севлиево. До контейнер за отпадъци 87-годишната оставила плик с 250 евро и 700 лв. По случаите са образувани досъдебни производства.\r\nОт полицията отново напомнят на гражданите, че искането на пари по телефона е знак за измама. За да не станете жертва на измамници, е необходимо да спазвате основното правило – след получаване на подобно обаждане, задължително да позвъните на тел. 112 и да се свържете с близките си.", "date": "2017.12.11", "title": "Габрово: Три възрастни жени са станали жертви на телефонни измамници за един ден"}
{"url": "http://www.focus-news.net/news/2017/12/11/2466132/kevr-iziska-ot-toplofikatsiya-sofiya-informatsiya-za-prichinite-za-spryanoto-toplopodavane-v-nyakolko-rayona-i-sroka-za-negovoto-vazstanovyavane.html", "text": "Във връзка с публикации в медиите и сигнали за спряно топлоподаване днес в няколко столични района, в писмо до ръководството на „Топлофикация София“ ЕАД председателят на КЕВР доц. Иван Иванов изиска дружеството да предостави на енергийния регулатор подробна информация за възникналия проблем. Това съобщиха от пресцентъра на КЕВР. Искането е на основание чл. 76, ал. 2 и ал. 4, т. 1 и т. 8 от Закона за енергетиката и чл. 54 от Наредба № 3 от 21 март 2013 г. за лицензиране на дейностите в енергетиката. \r\nВ срок до 2 дни „Топлофикация София“ ЕАД трябва да информира Комисията относно:\r\n1.\tХарактера на аварията и дали спирането на топлоподаването попада в обсега на авариите по чл. 39, ал. 1 от Общи условия за продажба на топлинна енергия за битови нужди от „Топлофикация София“ ЕАД на потребители в град София (Общите условия);\r\n2.\tПериода на спряно топлоподаване – дата, продължителност;\r\n3.\tБроя на засегнатите клиенти ; \r\n4.\tНачина на уведомяване клиентите, съгласно изискванията на Общите условия, с приложени доказателства за оповестяването;\r\n5.\tПредприетите мерки от страна на дружеството за отстраняване на аварията;\r\nСлед получаването на исканата информация от „Топлофикация София“ ЕАД, в съответствие със законовите си правомощия КЕВР ще прецени необходимостта от предприемане на последващи действия, с цел гарантиране на качеството на предоставяните услуги на клиентите на столичното топлофикационно дружество.", "date": "2017.12.11", "title": "КЕВР изиска от Топлофикация – София информация за причините за спряното топлоподаване в няколко района и срока за неговото възстановяване"}
{"url": "http://www.focus-news.net/news/2017/12/11/2466133/vladimir-putin-ruskite-voenni-izpalniha-blestyashto-zadachata-si.html", "text": "Държавният глава на Руската федерация Владимир Путин, който пристигна на изненадващо посещение във военновъздушната база „Хмеймим“ в Латакия, Сирия, разпореди изтеглянето на военнослужещите на Москва, поднасяйки благодарности за службата им, предава РИА Новости.\r\nПутин разпореди изтеглянето на руските военнослужещи, подчертавайки, че те са изпълнили блестящо своята задача, проявили са мъжество, героизъм и професионализъм, и се завръщат при своите близки с победа. „Родината ви чака, приятели. На добър час. Благодаря ви за службата“, са думите, с които руският президент се обърна към войниците на Москва в базата в Латакия..Тереза Герова", "date": "2017.12.11", "title": "Владимир Путин: Руските военни изпълниха блестящо задачата си"}
{"url": "http://www.focus-news.net/news/2017/12/11/2466134/smolyan-na-ofitsialna-tseremoniya-byaha-vracheni-trite-godishni-nagradi-na-fa-rodopa.html", "text": "На официална церемония в Пазарджик бяха връчени три награди на ФА „Родопа”. Формацията от Смолян е обявена за Ансамбъл на годината, Постановка на годината с „Невястата” и Хореограф на годината е Сийка Василева. Тя е и гл. хореограф на музикално-танцовия спектакъл „Невястата”, съобщиха от пресцентъра на Община Смолян. Хореографи на постановката също така са Спас Стойнев и Стефка Барбудова. Композитор е Николай Балабанов, а режисьор и сценарист е Адриан Петров, който е и главен художествен ръководител на ансамбъла.  Отличията  бяха връчени на четвъртото издание на Годишните фолклорни награди, които бяха посветени на 80-годишнината от рождението на Надка Караджова. Церемонията се  проведе под патронажа на кмета на Пазарджик Тодор Попов.  \r\nГодишните фолклорни награди се провеждат всяка година в различен град на България. Връчват се на специално тържество. Te са оценка за майсторството на изпълнителите в областта на народното творчество. Целта е дa сe представи и популяризира фолклорното ни богатство.\r\nАнсамбъл „Родопа” кани смолянчани на коледен концерт, който ще се проведе на 14 декември  /четвъртък/ от 19.00 часа в Родопския драматичен театър. Входът е свободен.", "date": "2017.12.11", "title": "Смолян: На официална церемония бяха връчени трите годишни награди на ФА „Родопа”"}
{"url": "http://www.focus-news.net/news/2017/12/11/2466135/nsi-prez-perioda-yanuari-septemvri-iznosat-na-balgariya-za-es-se-uvelichava-s-109-spryamo-sashtiya-period-na-2016-g-i-e-na-stoynost-25-5428-mln-leva.html", "text": "През периода януари - септември т.г. износът на България за ЕС се увеличава с 10.9% спрямо същия период на 2016 г. и е на стойност 25 542.8 млн. лева, съобщиха от Националния статистически институт. Основни търговски партньори на България са Германия, Италия, Румъния, Гърция, Франция и Белгия, които формират 67.7% от износа за държавите - членки на ЕС. През септември 2017 г. износът за ЕС нараства с 11.0% спрямо същия месец на предходната година и е в размер на 3 156.9 млн. лева.\r\nПри износа на България за ЕС, разпределен според Стандартната външнотърговска класификация, през периода януари - септември 2017 г. в сравнение със същия период на предходната година най-голям ръст е отбелязан в секторите „Минерални горива, масла и подобни продукти“ (29.0%) и „Артикули, класифицирани главно според вида на материала“  (26.6%). Най-голям спад се наблюдава в секторите „Безалкохолни и алкохолни напитки и \r\nтютюн“ (11.6%) и „Необработени (сурови) материали, негодни за консумация (изкл. горивата)“ (5.1%).\r\nВносът на България от ЕС през периода януари - септември 2017 г. се увеличава с 11.1% спрямо същия период на 2016 г. и е на стойност 27 278.1 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция.\r\nПрез септември 2017 г. вносът на България от държавите - членки на ЕС, нараства с 12.6% спрямо същия месец на предходната година и е в размер на 3 087.9 млн. лева. \r\nПри вноса от ЕС, разпределен според Стандартната външнотърговска класификация, през периода януари - септември 2017 г. в сравнение със същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)“ (51.4%) и „Минерални горива, масла и подобни продукти“ (41.9%). Най-голямо намаление се наблюдава в сектор „Безалкохолни и алкохолни напитки и тютюн“ (1.9%).Външнотърговското салдо (износ FOB - внос CIF) на България с ЕС за периода януари - септември 2017 г. е отрицателно и е на стойност 1 735.3 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 72.8 млн. лева.", "date": "2017.12.11", "title": "НСИ: През периода януари - септември износът на България за ЕС се увеличава с 10.9% спрямо същия период на 2016 г. и е на стойност 25 542.8 млн. лева"}
{"url": "http://www.focus-news.net/news/2017/12/11/2466136/izraelskiyat-poslanik-v-berlin-koyto-pali-znamena-izgarya-blagoprilichieto-i-tolerantnostta-si.html", "text": "Посланикът на Израел в Германия – Йереми Исахароф, осъди изгарянето на знамената на родината му в протестите, организирани в Берлин в знак на несъгласие с решението на американския президент Доналд Тръмп да признае Ерусалим за столица на страната, съобщава националният ежедневник Die Frankfurter Allgemeine Zeitung.\r\n„Как може всеки път, когато палестинците отиват в ООН или ЮНЕСКО и заявяват, че няма еврейска връзка с Ерусалим, никой да не осквернява и пали знамето им? Който пали знамена, изгаря благоприличието и толерантността си“, написа Исарароф в социалната мрежа „Туитър“. \r\nПовод за изявлението му е протест, организиран в петък вечер. Около 1,2 хил. души се събраха пред сградата на дипломатическото представителство на САЩ в Берлин, разположена в самото сърце на федералната столица, за да изразят протеста си срещу решението на американския президент Доналд Тръмп да признае официално Ерусалим за столица на Израел, макар и да не поясни в речта си дали има предвид западната част или целия град.\r\nПо данни на полицията при акцията, проведена във вечерните часове на петък, се е стигнало до безредици. Демонстрантите са изгорили демонстративно няколко знамена на Израел. Пострадали няма.\r\nНа протеста бяха издигани турски, палестински и сирийски флагове.Тереза Герова", "date": "2017.12.11", "title": "Израелският посланик в Берлин: Който пали знамена, изгаря благоприличието и толерантността си"}
{"url": "http://www.focus-news.net/news/2017/12/11/2466137/pregled-na-mezhdunarodnite-novini-do-13-chasa-agentsiya-fokus.html", "text": "Планината Витоша, в полите на която е разположена българската столица, предлага най-изгодните предложения за ски почивка в Европа през настоящия зимен сезон, показва справка на германския вестник BILD.\r\nПланината разполага с 20-километрова мрежа от писти, 15 лифта на височина до 2290 метра. Голяма част от пистите на Витоша са за начинаещи, но има и такива, които са за по-напреднали. За ползването им са необходими само 18 евро на ден – значително по-евтино, в сравнение с почивките в други региони на Европа. Общите разходи за ден възлизат на около 69 евро на човек.\r\nНа второ място в класацията попада руският курорт Красная поляна край Сочи.  \r\n*** Държавният глава на Руската федерация Владимир Путин, който в понеделник бе очакван с визита в Турция, пристигна на изненадващо посещение във военновъздушната база \"Хмеймим\" в Латакия, Сирия, откъдето разпореди изтеглянето на руските войски.\r\n„На министъра на отбраната, началника на Генералния щаб, разпореждам: пристъпете към изтегляне на руските войски към точките на постоянната им дислокация“, заяви Путин, говорейки пред военнослужещи в Латакия.\r\nПутин увери, че ако терористите „отново вдигнат глава, ще нанесем по тях такива удари, каквито досега не са виждали“. Руският президент подчерта, че Москва няма да забрави жертвите, загинали в борбата с тероризма.\r\nПутин разпореди изтеглянето на руските военнослужещи, подчертавайки, че те са изпълнили блестящо своята задача, проявили са мъжество, героизъм и професионализъм, и се завръщат при своите близки с победа. „Родината ви чака, приятели. На добър час. Благодаря ви за службата“, са думите, с които руският президент се обърна към войниците на Москва в базата в Латакия.\r\n*** Пожар на строителната площадка на тунела „Бренер“, свързващ  Австрия и Италия, наложи задействането на мащабна операция в понеделник. \r\nИнцидентът се е случил на австрийска земя, южно от Инсбрук, а според наличната към настоящия момент информация има трима души, които са в неизвестност. Съобщава се, че пожарът е пламнал от една от машините на обекта. При избухването му в тунела са се намирали около 50 работници, 12 от тях са успели да излязат незабавно.\r\nСтроителните дейности за „Бренер“ започнаха през април 2011 г. Чрез инфраструктурния проект Австрия и Италия се надяват да облекчат товарния автомобилен транспорт с по-бърз път за придвижване между двете държави. „Бренер“ обаче внесе и раздор между Виена и Рим – главно заради опасенията, че мигрантите ще го използват за придвижване към вътрешността на Европа.\r\n*** В рамките на междуправителствена конференция в Брюксел, в понеделник, 11 декември, Сърбия ще отвори две нови глави от преговорите за членство в Европейския съюз. Решение за отваряне на Глава 6 (Дружествено право) и 30 (Външни отношения) бе взето от 28-те държави-членки на ЕС без разискване на заседание на Комитета на постоянните представители (КОРЕПЕР), проведено миналата седмица. \r\n„Напредваме по европейския път“, заяви министърът на европейската интеграция Ядранка Йоксимович в навечерието на междуправителствената конференция в Брюксел. \r\n„Мисля, че трябваше да бъдат три (отворените) глави, но не можем да повлияем на всички“, подчерта Йоксимович, допълвайки същевременно, че в някои от страните в Общността все още липсва разположение към Сърбия по определени въпроси. Министърът изрази увереност, че е „важно да вършим добра работа за Сърбия, главно заради нашите граждани, и повечето страни признават\" това.\r\nОчакваше се, че Брюксел ще даде „зелена светлина“ и за отварянето на Глава 33 от преговорния процес - относно бюджетните и финансовите разпоредби, припомнят от редакцията.\r\nПо-рано тази година Сърбия започна преговори по Глава 20 и Глава 26, съответно Предприемачество и индустриална политика, и Култура и образование. Отварянето на втората бе блокирано от България и Хърватия. \r\nДо този момент Сърбия е отворила десет и е затворила две от общо 35 глави.\r\n*** Саудитска Арабия обяви в понеделник премахването на забраната на кината – забележителна стъпка в поредицата от социални реформи, прокарани от престолонаследника на близкоизточното кралство.\r\nМинистерството на културата и информация съобщи в изявление, че „кината ще започнат да оперират  още от началото на 2018 г. - за първи път от повече от 35 г.\". Правителството в Рияд ще започне да издава лицензи на кината незабавно, става ясно още от разпространения текст.\r\n***Хиляди хървати от цялата страна ще присъстват на погребението на генерал Слободан Праляк, военен командир на босненските хървати, самоубил се в съдебната зала на Трибунала в Хага.\r\nИзданието съобщава, че поклонението пред генерал Праляк ще бъде в концертната зала \"Ватрослав Лизински\", а заупокойната меса ще бъде отслужена в катедралата \"Света Майка\" в Ярун.\r\nОчакваното пристигане на десетки автобуси от страната е принудила загребската полиция да въведе ограничения на движението в централната част на града за целия ден.\r\nКомандирът на босненските хървати по време на войните в бивша Югославия, е бил кремиран в четвъртък, като на кремацията са присъствали само най-близките му роднини.\r\n*** Преговорите за \"ямайска\" коалиция се сринаха, а изгледите за ново правителство между Съюза (ХДС/ХСС) и Германската социалдемократическа партия (ГСДП) все още изглеждат твърде несигурни. Въпреки това политическите конкуренти са обединени от идеята да предложат по-добра защита на жертвите на терористични нападения.\r\nВ навечерието на годишнината от нападението на традиционния коледен базар във федералната германска столица, при което загинаха 12 души, Съюзът (ХДС/ХСС), ГСДП, Свободната демократическа партия (СвДП) и \"Зелени\" ще внесат в Бундестага предложение за създаване на координационни центрове на федерално и регионално равнище, към които жертвите на тероризма и техните близки може да се обръщат в бъдеще, включително за предявяване на искане за обезщетение. \r\nПартиите се надяват чрез новите органи на жертвите да бъде оказвана бърза и небюрократична помощ при извънредни ситуации. Координационните центрове ще определят размера на обезщетението. Уточнява се, че жертвите на тероризъм, които не са от ФРГ, ще получават държавна компенсация, равняваща се на сумата, изплащана на германските граждани. \r\nФракционният лидер на Съюза (ХДС/ХСС) Фолкер Каудер заяви за изданието: \"Качеството на правовата държава се проличава тогава, когато тя не оставя сама жертвите и оцелелите след терористични атаки. След ужасяващия терористичен акт на \"Брайтшайдплатц\" (в Берлин - бел. р.), точно в тази област лъснаха пропуските\".\r\nКурт Бек, който представлява пред федералния парламент жертвите на атентата от 19 декември 2016 г., призова за предприемането и на още мерки. \r\nНа първо място Бек предлага създаването на служба за оказване на помощ на мястото на терористичното нападение, която ще съдейства за предоставяне на информация на роднини и ще оказва психическа помощ на жертвите и семействата им. \"Не трябва да има ситуации, в които никой не се грижи за близките\" на жертвите, категоричен бе Бек. \r\nВторото му предложение е за създаване на постоянно действащ консултативен център за жертви, който ще попада под юрисдикцията на Министерството на правосъдието на ФРГ. Предвидено е и отделянето на повече средства за засегнатите от тероризма. \"Трябва да подобрим значително материалната подкрепа. Обезщетение от 10 хил. евро за съпруг, родител или дете, пет хиляди евро за братя или сестри. В някои държави плащат два пъти по-големи суми\", подчерта Бек. \r\nСъгласно думите му, държавата трябва да е по-активна и да демонстрира солидарност към жертвите на тероризма и техните близки. \"Критиката на роднините, че канцлерът (Ангела Меркел - бел. р.) не е разговаряла с тях, е разбираема според мен\", коментира Бек.\r\n*** В съда в Истанбул започва процесът срещу 57 заподозрени за терористичното нападение в нощния клуб „Рейна“, при което бяха убити 39 души и ранени 79 други – при това навръх Нова година. Соченият за извършител на атаката – узбека Абдулкадир Масхарипов и 51 други вече за в затвора в очакване на делото срещу тях.\r\nПредполагаемият член на близкоизточната радикална групировка „Ислямска държава“ е изправен пред 40 присъди за доживотно лишаване от свобода и отделно – до 10 г. затвор за раняването на 79 души. \r\nМасхарипов вече направи признания за членство в „Ислямска държава“, но увери, че преди нападението в „Рейна“ не е участвал в нито един терористичен акт. При първото си явяване пред съда след дълги разпити от полицията Масхарипов заяви, че не е „враг\" на Турция, и че е действал само „в отмъщение\" на репресиите на Турция в Сирия и Ирак, визирайки действията й срещу терористичните групировки там.\r\nПо-рано Масхарипов обясни, че при нахлуването си в нощния клуб „Рейна“, час след полунощ на 1 януари 2017 г., се е опитал да се самоубие, за да не бъде заловен от полицията, но не е успял. \r\nТурция премахна смъртното наказание като условие за започването на преговорния процес за членство в Европейския съюз, припомня изданието.\r\n***", "date": "2017.12.11", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/12/11/2466138/babh-frantsiya-zabrani-prodazhbata-na-bebeshki-hrani-na-laktalis-poradi-nalichie-na-salmonela-nyama-informatsiya-v-balgariya-da-sa-dostaveni-produkti-na-tazi-kompaniya.html", "text": "Френските власти забраниха продажбата на мляко за бебета и още няколко бебешки храни, произвеждани от компанията Лакталис (Lactalis) за Франция и чуждестранни пазари. Забраната е предприета поради установено наличие на салмонела в храните. Това съобщиха от пресцентъра на Българската агенция по безопасност на храните (БАБХ). Засега няма информация в България да са доставени засегнати партиди бебешки храни на френската компания „Лакталис“.\r\nФренското министерство на икономиката и финансите публикува списък с над 600 партиди, които са забранени за консумация и са предприети мерки за изтеглянето им от пазара. \r\nС цел да обърнем внимание и предпазим потребителите, които евентуално може да са си закупили, засегнати продукти от друга държава, публикуваме списъка с продуктите и партидите на френските власти. България не фигурира в този списък.", "date": "2017.12.11", "title": "БАБХ: Франция забрани продажбата на бебешки храни на „Лакталис” поради наличие на салмонела, няма информация в България да са доставени продукти на тази компания"}
{"url": "http://www.focus-news.net/news/2017/12/11/2466139/veliko-tarnovo-koledna-izlozhba-bazar-s-tvorbi-na-15-hudozhnitsi-shte-bade-otkrita-v-svishtov.html", "text": "Коледна изложба – базар с творби на свищовски художници откриват в града. Тя е част от програмата на Общината, в която са включени много събития, посветени на предстоящите празници. Това каза за Радио „Фокус“ – Велико Търново Росен Маринов, директор Дирекция „Култура и културно наследство“ при Община Свищов. В експозицията участват 15 творци с около 36 произведения. „Сред тях има картини, живопис, керамика, дърворезба – за всеки по нещо. Гражданите, които ще посетят събитието, ще имат възможност да разгледат всичко изложено и да си купят нещо, ако им хареса“, каза още Маринов. \r\nИзложбата ще бъде открита в 17.00 часа днес, а творбите са подредени в Художествената галерия „Николай Павлович“. Освен това от днес до 31 декември в Отдел „Изкуство“ на Градската библиотека в Свищов е организиран базар на книги за деца и ученици. Всеки, който проявява интерес, може да отиде и да си купи нещо.\r\nЛуиза ТРАНЧЕВА", "date": "2017.12.11", "title": "Велико Търново: Коледна изложба – базар с творби на 15 художници ще бъде открита в Свищов"}
{"url": "http://www.focus-news.net/news/2017/12/11/2466140/pazardzhik-dvizhenieto-pri-km-66-na-avtomagistrala-trakiya-v-posoka-sofiya-se-osashtestvyava-v-aktivnata-lenta-poradi-remontni-deynosti.html", "text": "Движението при км 66 на автомагистрала „Тракия” в посока София се осъществява в активната лента. Това съобщиха от пресцентъра на Агенция „Пътна инфраструктура”. Движението в скоростната лента е временно ограничено поради ремонтни дейности. Шофьорите да се движат с повишено внимание и съобразена скорост.", "date": "2017.12.11", "title": "Пазарджик: Движението при км 66 на автомагистрала „Тракия” в посока София се осъществява в активната лента поради ремонтни дейности"}
{"url": "http://www.focus-news.net/news/2017/12/11/2466141/orf-darzhavite-ot-es-prieha-parvi-resheniya-za-zasilvane-na-voennoto-satrudnichestvo.html", "text": "В рамките на срещата на министрите на външните работи в Брюксел, за първи път държавите-членки на Европейския съюз взеха конкретни решения за засилването на военното сътрудничество, предава ORF, най-голямата обществена медия в Австрия.\r\nКато „първа стъпка“ Австрия декларира готовност да участва в четири проекта на Постоянното структурирано сътрудничество на ЕС (PESCO) по въпросите на отбраната. Това потвърди генерал-майор Йохан Франк. Става въпрос за „кибернетична програма\", развивана съвместно с Гърция, и програма за подпомагане при бедствия, в която ще се включи Италия.\r\nГермания на свой ред ще работи за изграждането на център за компетентност на мисиите за обучение на ЕС и по програма за подобряване на трансграничния военен транспорт, разкри Франк. \r\n„Втора стъпка“  ще бъде развиването на собствени проекти – при това още от началото на 2018 г. По-конкретно става въпрос за Европейски център за воденето на планински боеве и проект в областта на въоръжаването.\r\nВъншният министър Себастиан Курц (АНП) не взе участие в срещата поради коалиционните разговори, които продължават във Виена..Тереза Герова", "date": "2017.12.11", "title": "ORF: Държавите от ЕС приеха първи решения за засилване на военното сътрудничество"}
{"url": "http://www.focus-news.net/news/2017/12/11/2466142/nsi-prez-perioda-yanuari-oktomvri-iznosat-na-balgariya-za-treti-strani-se-uvelichava-s-159-v-sravnenie-sas-sashtiya-period-na-2017-g-i-e-14-7625-mln-leva.html", "text": "През периода януари - октомври 2017 г. износът на България за трети страни се увеличава с 15.9% в сравнение със съответния период на предходната година и е на стойност 14 762.5 млн. лева, съобщиха от Националния статистически институт. Основни търговски партньори на България са Турция, Руската федерация, Китай, Сърбия, Македония и Съединените американски щати, които формират 52.0% от износа за трети страни. През октомври 2017 г. износът на България за трети страни нараства с 22.6% спрямо същия месец на предходната година и е в размер на 1 719.5 млрд. лева.\r\nПрез периода януари - октомври 2017 г. при износа на България за трети страни, разпределен според Стандартната външнотърговска класификация, най-голям ръст в сравнение със същия период на 2016 г. е отбелязан в секторите „Артикули, класифицирани главно според вида на материала“ (52.8%) и „Разнообразни готови продукти“ (29.9%). Спад се наблюдава в секторите „Храни и живи животни“ (7.5%) и „Минерални горива, масла и подобни продукти“ (7.2%).  \r\nВносът на България от трети страни през периода януари - октомври 2017 г. се увеличава с 24.4% в сравнение със съответния период на предходната година и е на стойност 17 444.3 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.\r\nПрез октомври 2017 г. вносът на България от трети страни нараства с 19.8% спрямо същия месец на предходната година и е в размер на 1 892.3 млрд. лeвa.\r\nПри вноса от трети страни, разпределен според Стандартната външнотърговска класификация, през периода януари - октомври 2017 г. спрямо същия период на 2016 г. най-голямо процентно увеличение е отчетено в секторите „Необработени (сурови) материали, негодни за консумация (изкл. горивата)“  (57.5%) и „Мазнини, масла и восъци от животински и растителен произход“ (47.8%). Външнотърговското салдо (износ FOB - внос CIF) на България с трети страни през периода януари - октомври 2017 г. е отрицателно и е в размер на 2 681.8 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 445.3 млн. лева.\r\nПрез октомври 2017 г. външнотърговското салдо (износ FOB - внос CIF) с трети страни е отрицателно и е на стойност 172.8 млн. лева. - общо\r\nПрез периода януари - октомври 2017 г. от България са изнесени стоки общо на стойност 43 512.5 млн. лв. и в сравнение със съответния период на предходната година износът се увеличава с 12.5% .\r\nПрез октомври 2017 г. общият износ възлиза на 4 926.7 млрд. лв. и нараства с 14.5% спрямо същия месец на предходната година.\r\nПрез периода януари - октомври 2017 г. в страната са внесени стоки общо на стойност 48 255.6 млн. лв. (по цени CIF), или с 15.4% повече спрямо същия период на 2016 година. \r\nПрез октомври 2017 г. общият внос се увеличава с 12.3% спрямо същия месец на предходната година и възлиза на 5 425.5 млрд. лева. (износ FOB - внос CIF) е отрицателно през периода януари - октомври 2017 г. и е на стойност 4 743.1 млн. лева. По цени FOB/FOB (след елиминиране на разходите за транспорт и застраховки при внос на стоки) салдото през периода януари - октомври 2017 г. също е отрицателно и е в размер на 1 667.4 млн. лева. \r\nПрез октомври 2017 г. общото външнотърговско салдо (износ FOB - внос CIF) е отрицателно и е на стойност 498.8 млн. лева. По цени FOB/FOB салдото също е отрицателно и е в размер на 183.3 млн. лева.", "date": "2017.12.11", "title": "НСИ: През периода януари - октомври износът на България за трети страни се увеличава с 15.9% в сравнение със същия период на 2017 г. и е 14 762.5 млн. лева"}
{"url": "http://www.focus-news.net/news/2017/12/11/2466143/veliko-tarnovo-dvizhenieto-po-pat-i-5-pri-prisovski-zavoi-se-izvarshva-v-edna-lenta-poradi-katastrofiral-tir.html", "text": "Движението по път I-5 Велико Търново – Габрово при Присовски завои се извършва в една лента поради катастрофирал ТИР. Това съобщиха от пресцентъра на Агенция „Пътна инфраструктура”.", "date": "2017.12.11", "title": "Велико Търново: Движението по път I-5 при Присовски завои се извършва в една лента поради катастрофирал ТИР"}
{"url": "http://www.focus-news.net/news/2017/12/11/2466144/bedzhet-patsoli-vanshen-ministar-na-kosovo-dialogat-mezhdu-belgrad-i-prishtina-shte-bade-vazobnoven-prez-yanuari-dogovor-shte-bade-podpisan-do-kraya-na-2018-g.html", "text": "Първият дипломат на Прищина Беджет Пацоли изрази увереност, че до края на 2018 г. диалогът между Косово и Сърбия ще бъде уреден с окончателен договор за помирение между двете страни, предава скопският телевизионен канал „Алсат-М“.\r\nВ изявление за косовската държавна телевизия, Пацоли уточни, че диалогът между Белград и Прищина ще бъде възобновен още през първия месец на 2018 г. \r\n„В рамките на 2018 г. ще завършим диалога. Оптимист съм, че той ще завърши със споразумение между Косово и Сърбия. Такова е необходимо както за двете държави, така и за бъдещето на целия регион“, отбеляза Пацоли.Тереза Герова", "date": "2017.12.11", "title": "Беджет Пацоли, външен министър на Косово: Диалогът между Белград и Прищина ще бъде възобновен през януари, договор ще бъде подписан до края на 2018 г."}
{"url": "http://www.focus-news.net/news/2017/12/11/2466145/blagoevgrad-zam-kmetat-hristina-shopova-otkri-rabotilnitsata-na-dyado-koleda.html", "text": "Зам.-кметът на Община Благоевград Христина Шопова откри Работилницата на Дядо Коледа, предаде репортер на Радио „Фокус“ – Пирин. Тазгодишното издание се провежда в залата на Градска художествена галерия – Благоевград. Инициативата ще продължи до 22 декември всеки ден от 09.00 до 17.00 часа. Още от рано тази сутрин деца от детски градини и училища в областния град и деца от защитени и социални жилища започнаха да творят.   \r\nВ Работилницата на Дядо Коледа децата ще творят и ще изпитват въображението си под ръководството на преподаватели от Центъра за личностно и творческо развитие на децата на Благоевград, които ще помагат на малките таланти и ще им показват различни техники на изработка. Освен забавлението и игрите участниците в Работилницата ще имат възможност да научат много интересни неща, свързани с предстоящите празници Коледа и Нова година. През последните два дни от Работилницата на Дядо Коледа децата ще вземат участие в печеното на хляб. Представители от Православен информационен център на Неврокопска света митрополия ще покажат на малчуганите как се изработват рождествени хлебчета и фигурки от тесто. Малките ще чуят притчи за раждането на Христос, докато хлябът се пече.\r\nЗа шеста поредна година Община Благоевград организира Работилницата на Дядо Коледа. Всяка година инициативата се провежда под голям интерес и голяма посещаемост.\r\nЛора КАЛЧЕВА", "date": "2017.12.11", "title": "Благоевград: Зам.-кметът Христина Шопова откри Работилницата на Дядо Коледа"}
{"url": "http://www.focus-news.net/news/2017/12/11/2466146/pazardzhik-mladezhkiyat-teatar-organizira-blagotvoritelno-predstavlenie-v-pomosht-na-16-godishno-momiche.html", "text": "Представлението „Хотел между тоя и оня свят“ на Младежки театър „Приятели“ ще се играе благотворително за 16-годишната Миролюба Тодорова, която се нуждае от операция, съобщи за Радио „Фокус“ – Пазарджик Инна Церовска, директор на Младежкия дом. Събитието се организира от Младежки дом – Пазарджик и Младежки театър „Приятели“. Благодарение на упорития труд, дисциплина и постоянство Миролюба Тодорова се е превърнала в едно от златните гласчета на представителния ансамбъл за народни песни и танци „Пазарджик”. Тя е десетокласничка в Професионалната гимназия по икономика и мениджмънт в Пазарджик и възпитаник на Детско-юношески фолклорен ансамбъл „Елица“. \r\nТеатралният спектакъл ще се играе днес в Младежкия дом от 19.00 часа.\r\nСветлана ЕЛЕНКИНА", "date": "2017.12.11", "title": "Пазарджик: Младежкият театър организира благотворително представление в помощ на 16-годишно момиче"}
{"url": "http://www.focus-news.net/news/2017/12/11/2466147/sport-izteglen-e-zhrebiyat-za-shampionska-liga.html", "text": "В централата на УЕФА в Нион бе изтеглен жребият за елиминационната фаза на Шампионска лига. Отборите бяха разпределени в две урни, като първата бе съставена от победителите в групите, а втората - от завършили на второ място. Ето и двойките за 1/8-финалите:\r\nЮвентус-Тотнъм\r\nПорто-Ливърпул\r\nСевиля-Манчестър Юнайтед\r\nРеал Мадрид-Пари Сен Жермен\r\nШахтьор-Рома\r\nЧелси-Барселона\r\nБайерн Мюнхен-Бешикташ\r\nБазел-Манчестър Сити\r\nПредстои определянето на двойките в Лига Европа, където ще играе Лудогорец.", "date": "2017.12.11", "title": "Спорт: Изтеглен е жребият за Шампионска лига"}
{"url": "http://www.focus-news.net/news/2017/12/11/2466148/menda-stoyanova-gerb-prez-2018-godina-plovdiv-shte-poluchi-oshte-8-miliona-leva-ot-darzhavata-za-infrastrukturni-proekti.html", "text": "През 2018 година Пловдив ще получи целево още 8 милиона лева от държавата за инфраструктурни проекти. Това съобщи пред журналисти в Пловдив председателят на Комисията по бюджет и финанси към Народното събрание Менда Стоянова, предаде репортер на Радио „Фокус” - Пловдив. „Ремонтът на Концертната зала в града е другата моя битка”, посочи Стоянова. Тя поясни, че вече е провела разговори с министрите на културата и на финансите по тази тема. „Но за да се работи за отпускане на целеви средства, трябва да има преди това проект и остойностяване”, посочи Менда Стоянова и добави, че такова досега не е предложен. Според нея много време се говори за ремонта на тази зала, но Министерство на културата трябва да си свърши работата и до края на следващата година да има готовност за извършването на този ремонт. Стоянова препоръча на колектива на операта и на директора й да оказват натиск на министерството, за да си свършат работата. В проектното предложение трябва да се включи и климатизацията и озвучителната техника на залата. „Има още много хора, които трябва да си свършат работата. Аз моята ще си я свърша”, каза Стоянова.\r\nНародният представител получи званието „Доктор хонорис кауза“ от Академията за музикално, танцово и изобразително  изкуство в Пловдив на специална церемония днес. Академичният съвет присъжда званието с мотиви „за съпричастност и заслуги към устойчивото  развитие на академията”.\r\nЦветана ТОНЧЕВА", "date": "2017.12.11", "title": "Менда Стоянова, ГЕРБ: През 2018 година Пловдив ще получи още 8 милиона лева от държавата за инфраструктурни проекти"}
{"url": "http://www.focus-news.net/news/2017/12/11/2466149/varna-chast-ot-zhk-izgrev-i-mestnostite-akchelar-i-sveti-nikola-sa-bez-voda-poradi-avariya-na-magistralen-vodoprovod.html", "text": "Поради авария на магистрален водопровод абонатите на част от ж.к. „Изгрев“, част от местностите Акчелар и Свети Никола ще бъдат с нарушено водоподаване до 17.00 часа. Това съобщиха за Радио „Фокус“ – Варна от дружеството „Водоснабдяване и канализация“ във Варна. Поради авария без вода до 15.00 часа ще бъдат абонатите в част от селищно образувание Боровец – север и Боровец – юг. \r\nДо 17.00 часа с нарушено водоподаване ще бъдат също домакинствата в карето между ул. „Русе“, ул. „Александър Дякович“, ул. „Девня“ и ул. „Цар Симеон 1“. \r\nБез вода до около 19.00 часа ще бъдат още домакинствата в ниската част на местност Евксиноград, част от местност Манастирски рид, част от Курортен комплекс „Св. св. Константин и Елена“, курортен комплекс „Чайка“ и част от местност Ален мак.\r\nМарияна ВАЛЕНТИНОВА", "date": "2017.12.11", "title": "Варна: Част от ж.к. „Изгрев“ и местностите Акчелар и Свети Никола са без вода поради авария на магистрален водопровод"}
{"url": "http://www.focus-news.net/news/2017/12/11/2466150/mariana-miltenova-natsionalen-sayuz-na-gradinarite-proizvodstvoto-na-plodove-i-zelenchutsi-belezhi-silen-spad-v-poslednite-5-7-godini.html", "text": "Според анализа въпреки сравнително благоприятната тенденция на сектора, производството на плодове и зеленчуци бележи силен спад в последните 5-7 години. Двете направления общо формират едва около 20% от общото производство в Сектор „Селско стопанство“. Това каза в интервю за Агенция „Фокус“ Мариана Милтенова, председател на УС на Национален съюз на градинарите. „В план, одобрен от земеделския министър Румен Порожанов, който е представен и одобрен в ЕК, има глава, която дава анализ на Сектор „Плодове и зеленчуци“. Там много точно и конкретно е записано, че на практика има много точна и ясна тенденция на спад на производството на плодове и зеленчуци“, посочи тя. „В началото на периода спадът е около 7%, а в края спадът е три пъти по-голям. През периода 2006-2010 е налице слаба тенденция на изразен спад, като обемът намалява почти 2 пъти за този период. Същата е тенденцията и за Сектор „Зеленчукопроизводство“, за 5 години делът му в общата селскостопанска продукция намалява 3 пъти. Налице е устойчива тенденция“, обясни Мариана Милтенова и допълни, че причина за това е политиката. „Става въпрос за политиката в последните 15-20 години, особено след 2007 година. Тя е абсолютно неблагоприятна за Сектор „Плодове и зеленчуци““, заяви тя.\r\nБиляна ИВАНОВА", "date": "2017.12.11", "title": "Мариана Милтенова, Национален съюз на градинарите: Производството на плодове и зеленчуци бележи силен спад в последните 5-7 години"}
{"url": "http://www.focus-news.net/news/2017/12/11/2466151/nikolay-batashki-ik-da-spasim-obshtina-septemvri-sreshtu-kmeta-marin-rachev-ima-nakazatelno-proizvodstvo-za-dve-prestapleniya-sled-proverka-po-nash-signal.html", "text": "Има постановление на Софийска градска прокуратура за две престъпления на кмета на община Септември Марин Рачев, каза за Радио „Фокус“ – Пазарджик Николай Баташки от Инициативния комитет „Да спасим община Септември“. Той уточни, че става дума за престъпление по член 282 от Наказателния кодекс за предполагаеми вреди от 13 милиона лева. „Второто престъпление е по член 220 от НК за неизгодна сделка, като преписката, която е от 5 283 листа и 14 тома, е изпратена на Специализираната прокуратура. Доколкото знам, там е образувано наказателно производство за тези две престъпления, което е първото наказателно дело на кмета на Община Септември в качеството му на кмет, образувано по сигнал на Инициативния комитет „Да спасим община Септември“. Това е резултатът от нашите усилия да се разкрие има ли кражби в община Септември“, коментира Баташки. Той показа постановлението за изпращане по компетентност от Софийска градска прокуратура на Специализираната прокуратура. „Ще цитирам, че в Постановлението е записано, че в хода на проверката са събрани достатъчно данни за извършени престъпления от общ характер и конкретно по чл. 220 и чл. 282 от НК от страна на кмета на община Септември Марин Рачев, поради което и следва да се образува наказателно производство“, допълни Баташки.\r\nВаня НИКОЛОВА", "date": "2017.12.11", "title": "Николай Баташки, ИК „Да спасим община Септември“: Срещу кмета Марин Рачев има наказателно производство за две престъпления след проверка по наш сигнал"}
{"url": "http://www.focus-news.net/news/2017/12/11/2466152/voa-sled-pobedata-nad-islyamska-darzhava-v-irak-muktada-al-sadr-prizova-za-predavane-na-orazhiyata.html", "text": "Влиятелният шиитски духовник Муктада ал-Садр призова членовете на водената от него паравоенна организация да предадат оръжията си, след като в Ирак бе обявена победа над близкоизточната радикална групировка „Ислямска държава“, предава радио Voice of America. \r\nИ не само - Муктада ал-Садр отправи апел към войниците си да предадат част от територията, която контролират, на иракските сили за сигурност. Паравоенната организация ще продължи да защитава свещен за шиитите храм в град Самара, разположен северно от столицата Багдад.\r\nСъответните призиви Муктада ал-Садр отправи в рамките на обръщение, излъчено по телевизията в Ирак в понеделник. \r\nБойците на Муктада ал-Садр се бориха съвместно с армията на Багдад срещу джихадистите от „Ислямска държава“, припомня медията.Тереза Герова", "date": "2017.12.11", "title": "VOA: След победата над „Ислямска държава“ в Ирак - Муктада ал-Садр призова за предаване на оръжията"}
{"url": "http://www.focus-news.net/news/2017/12/11/2466153/smolyan-90-godishninata-ot-organiziraniya-futbol-v-grada-be-tarzhestveno-otbelyazana.html", "text": "Тържествено бе чествана 90-годишнината от организирания футбол в Смолян. Това съобщиха от пресцентъра на Община Смолян. Проявите започнаха в неделя с приятелски мач между ветераните на „Родопа“ и „Левски“, който завърши 1:2 за „Левски”. Срещата се проведе на стадион „Смолян”. B дербито ce вĸлючиxa вeтepaнитe нa „Лeвcĸи” Яceн Πeтpoв, Дoнчo Дoнeв, Зaxapи Cиpaĸoв и дp., вoдeни oт бившaтa лeгeндa нa cинитe и нacтaвниĸ нa „Poдoпa“ Aнгeл Cтaнĸoв (Гeлe).\r\nC гoлoвe зa cинитe ce paзпиcaxa cмoлянчaнинът Зaxapи Cиpaĸoв и Aнгeл Cтaнĸoв, ĸoйтo влeзe в игpa пpeз втopoтo пoлyвpeмe и oтбeлязa втopия гoл зa oтбopa нa „Лeвcĸи”. Зa дoмaĸинитe тoчeн oт дyзпa, ĸoятo бe дaдeнa зa cпъвaнe нa Лeвeнт Aвpaмoв бe Ивaн Meчĸapcĸи, ĸoйтo peaлизиpa пoчeтнoтo пoпaдeниe. Футболният мач наблюдава кметът Николай Мелемов, зам.-кметът Марин Захариев и президентът на „Родопа” Валентин Кюлхански. Фенове наблюдаваха интересния двубой и аплодираха легендарните футболисти.\r\nСлед приятелската среща се състоя тържеството в Пампорово в Почивната база на БНТ. В официалната част взеха участие членът на Изпълкома на Българския футболен съюз Емил Костадинов, председателя на ЗС на БФС -София Валентин Чакъров и др. Председателят на клуба на ветераните Георги Делов, който съвместно с община Смолян организираха събитието, представи доклад за 90-годишнината на футбола в Смолян.\r\nКметът Мелемов връчи поздравителни адреси на футболните ветерани в знак на признателност за всичко, което са направили за развитието на спорта в областния град. Градоначалникът благодари на Делов и на всички футболни ветерани за постиженията им с които се гордеем и днес, защото те са оставили своя принос в историята на спорта. Той пожела тази приемственост да бъде продължена от младите таланти и да стане традиция.\r\nЕмил Костадинов поздрави Мелемов затова, че е превърнал спорта в приоритет в управлението си, както и за съвременната спорта база в Смолян и му връчи отличие от името на Българския футболен съюз.\r\nПредседателят на Футболен клуб „Родопа” –ветерани Георги Делов припомни, че Смолян е дал 11 състезатели за Националния ни отбор през годините . Той беше категоричен, че не трябва да се забравя откъде се е тръгнало и да се даде заслуженото на спортистите, прославили града ни.\r\nЗа починалите футболисти беше отслужена панихида от свещеник Димитър Михайлов.", "date": "2017.12.11", "title": "Смолян: 90-годишнината от организирания футбол в града бе тържествено отбелязана"}
{"url": "http://www.focus-news.net/news/2017/12/11/2466154/sliven-informatsiya-za-mestnite-danatsi-i-taksi-v-obshtinata-veche-e-dostapna-i-v-internet.html", "text": "Информация за местните данъци и такси в Сливен вече е достъпна и в интернет. Това съобщиха от отдел „Местни данъци и такси“ в Община Сливен. За целта е нужно еднократно да се посети дирекция „Местни данъци и такси“, за да се получи ПИН код. С него отвсякъде може да се направи справка. В съобщенията, които собствениците са получили в пощенските си кутии в началото на тази година за дължимите данък върху недвижимите имоти и такса битови отпадъци, възможността за проверка с ПИН код е посочена. Така ще бъде и в съобщенията за данъците през 2018 г.\r\nОсвен на касите на дирекцията, гражданите могат да заплатят по банков път, във всички пощенски клонове в страната и през мрежата „Easypay“ .", "date": "2017.12.11", "title": "Сливен: Информация за местните данъци и такси в общината вече е достъпна и в интернет"}
{"url": "http://www.focus-news.net/news/2017/12/11/2466155/kmetat-na-sofiya-yordanka-fandakova-nadyavam-se-che-problemat-s-toplopodavaneto-shte-bade-otstranen-v-ramkite-na-tazi-nosht.html", "text": "Рано сутринта получихме информация, че има авария на централен топлопровод в район „Красно село“, който засяга няколко квартала на София – „Белите брези“, „Стрелбище“, „Гоце Делчев“ и „Красно село“. Екипите на „Топлофикация“ работят в момента и ще продължат да работят, като съм им възложила аварията да бъде отстранена възможно най-бързо. Надявам се това да се случи в рамките на тази нощ. Това каза кметът на София Йорданка Фандъкова, предаде репортер на Агенция \"Фокус\". Фандъкова уточни, че дотогава температурите в стаите в училищата и в детските градини ще продължат да се следят. „До момента в детските градини няма проблем, тъй като там има възможност и за допълнително отопление. Всички училища в тези райони са решили да учат с намалени часове. Следим нещата и искрено се надявам, че аварията ще бъде отстранена в рамките на тази нощ, но ако това не стане е възможно, в някои училища може да се преустанови работният процес“, обясни Фандъкова.\r\nЦветилена СИМЕОНОВА", "date": "2017.12.11", "title": "Кметът на София Йорданка Фандъкова: Надявам се, че проблемът с топлоподаването ще бъде отстранен в рамките на тази нощ"}
{"url": "http://www.focus-news.net/news/2017/12/11/2466156/shestima-dushi-sa-zadarzhani-v-ru-samokov-sled-sbivane-pomezhdu-im-i-okazana-yarostna-saprotiva-na-politseyskite-sluzhiteli.html", "text": "Шестима души са задържани в РУ - Самоков след сбиване помежду им и оказана яростна съпротива на полицейските служители, съобщиха от пресцентъра на ОДМВР - София. Около 1.45 часа на 10 декември в РУ- Самоков се получил сигнал за сбиване в махала на града, вследствие на което са счупени прозорците на къща. Към мястото незабавно бил изпратен полицейски екип, който установил, че участници в сбиването са членове на две съседски фамилии. При опита на униформените да преустановят конфликта, мъжете оказали яростна съпротива – блъскали, дърпали и замахвали заканително към тях, нанесли удари с дървени пръти по служебния автомобил и го замерили с туба с бензин. За овладяване на ситуацията, на адреса били изпратени още три полицейски екипа, като след намесата им и шестимата участници в свадата били задържани и отведени в районното управление. Впоследствие един от тях бил транспортиран в столична болница със съмнение за черепно- мозъчна травма вследствие на възникналото сбиване. След оглед на местопроизшествието по случая било образувано досъдебно производство и уведомена районната прокуратура. След активно разследване, още същия ден на двама от извършителите- И.К./41г./ и Е.К./19г./, са повдигнати обвинения за извършени непристойни действия, грубо нарушаващи обществения ред, съпроводени със съпротива срещу орган на властта и отличаващи се с особена дързост и цинизъм. С прокурорско постановление на И.К. е наложена 72-часова мярка за неотклонение „задържане под стража“, а на Е.К. - „парична гаранция“.", "date": "2017.12.11", "title": "Шестима души са задържани в РУ - Самоков след сбиване помежду им и оказана яростна съпротива на полицейските служители"}
{"url": "http://www.focus-news.net/news/2017/12/11/2466157/ministar-neno-dimov-izvozvaneto-s-koli-do-ski-pistite-e-mnogo-po-uvrezhdashto-za-okolnata-sreda-otkolkoto-tova-s-lift.html", "text": "Извозването с коли до ски пистите е много по-увреждащо за околната среда, отколкото това с лифт. Това каза министърът на околната среда и водите Нено Димов на кръгла маса за проектите на решения на Министерския съвет за Национален парк „Пирин“ и за „Ски зона Банско“, предаде репортер на Агенция „Фокус“. „Искаме да направим така че на Банско хората да не чакат на опашка. Второто нещо е, че извозването с коли до пистите е много по-увреждащо за околната среда, отколкото това по електрически път. Третото е, че границите на концесионната територия по никакъв начин не се променят от договора през 2001 г. Четвъртото е, че всички сме съгласни, че дигитализирането на границите ще даде по-голяма възможност за контрол от страна на държавата“, коментира Димов и уточни, че е имало една редица от въпроси, които са били поставени. „Концесията е отложена от МС. За плана за управление тече срок до 22 декември за достъп до обществеността“, каза още министър Нено Димов. \r\nЛюба АЛЕКСИЕВА", "date": "2017.12.11", "title": "Министър Нено Димов: Извозването с коли до ски пистите е много по-увреждащо за околната среда, отколкото това с лифт"}
{"url": "http://www.focus-news.net/news/2017/12/11/2466158/hristina-shopova-zam-kmet-na-blagoevgrad-initsiativata-koledna-rabotilnitsa-na-dyado-koleda-dokaza-che-ima-svoeto-myasto-v-kulturniya-kalendar-na-obshtinata.html", "text": "Инициативата „Коледна работилница на Дядо Коледа“ доказа, че има своето място в културния календар на Община Благоевград. Това каза по време на откриването й в Градска художествена галерия Христина Шопова, зам.-кмет на Община Благоевград, предаде репортер на Радио „Фокус“ - Пирин. Шопова подчерта, че мероприятието се провежда за пета поредна година. В началото тя благодари за съдействието от страна на Градската художествена галерия. „Идеята е да срещнем изкуствата и да срещнем децата с изкуството. Да отворим сетивата им за други неща и аз съм сигурна, че сред тези картини те ще творят още по-красиви неща. Децата на Благоевград са доказали, че са много креативни, много сръчни и много умни“, каза още Шопова. Тя благодари и на родителите, които подкрепят своите деца и са коректори в дейностите на общинското ръководство. „Това е предпоставка да създадем едно по-добро поколение“, каза още Шопова, която получи като подарък сурвачка. \r\nТя благодари и на преподавателите от Центъра за личностно и творческо развитие на децата на Благоевград за това, че ги насочват и им помагат в дейностите. „Когато има хора, които ги водят към изкуството в правилната посока - нещата се получават. Още веднъж искам да пожелая на всички щастливи и весели Коледни и Новогодишни празници. Мотото на коледната програма е да споделим добро, да споделим любов. Аз съм сигурна, че когато човек прави добро - то се връща. Ако всички умножим доброто, то тогава то ще се върне към нас и към нашия град“, каза още Христина Шопова.\r\nЛора КАЛЧЕВА", "date": "2017.12.11", "title": "Христина Шопова, зам.-кмет на Благоевград: Инициативата „Коледна работилница на Дядо Коледа“ доказа, че има своето място в културния календар на Общината"}
{"url": "http://www.focus-news.net/news/2017/12/11/2466159/sofiya-zadarzhaha-mazh-opital-da-otkradne-kupel-sas-svetena-voda-ot-hram-v-bozhurishte.html", "text": "Полицаи задържаха 31-годишен, опитал да извърши кражба от църковен храм в Божурище, съобщиха от пресцентъра на ОДМВР - София. Около 16.05 часа на 8 декември в РУ - Сливница се получил сигнал от служител на охранителна фирма за взломена врата на православен храм в Божурище. След бързи заградителни действия на служителите от полицейския участък в града и охранителя извършителят на деянието бил задържан. Срещу 31-годишния мъж от същия град, опитал противозаконно да отнеме купел със светена вода, е започнато бързо производство за извършено престъпление по чл. 195, ал.1 от НК.", "date": "2017.12.11", "title": "София: Задържаха мъж, опитал да открадне купел със светена вода от храм в Божурище"}
{"url": "http://www.focus-news.net/news/2017/12/11/2466160/aktsenti-v-predavaneto-petrich-dreven-i-vekovechen-na-radio-fokus-pirin.html", "text": "В днешното издание на предаването „Петрич – древен и вековечен“ на Радио „Фокус“ – Пирин, като и в следващото, което ще бъде последното за 2017 година, ще представим на вашето внимание подробния отчет на Общинското ръководство за всичко онова, което е реализирано като дейности и проекти през изминалите месеци. Обобщението за годината започваме с кмета Димитър Бръчков, който отчете положителни резултати от реформата в петричката болница, предприетите мерки за финансово стабилизиране на ОФ „ВиК” ЕООД, започване строителството на покрит зеленчуков пазар и повишаване на събираемостта на местните данъци и такси. В края на предаването ще говорим в детайли за икономика и финанси със заместник-кметът по „Финанси, Бюджет и общинска собственост“ Илко Стоянов.\r\nСлушатели имат възможност да се свържат с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да ни споделят всичко, което пожелаят за втората по големина община в Благоевградска област – Петрич.\r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2017.12.11", "title": "Акценти в предаването „Петрич – древен и вековечен“ на Радио „Фокус“ – Пирин"}
{"url": "http://www.focus-news.net/news/2017/12/11/2466161/es-shte-sadeystva-za-restartirane-na-pregovorite-za-mir-v-blizkiya-iztok-obzor.html", "text": "Европейският съюз ще съдейства за „рестартиране“ на преговорите за мир в Близкия изток. Това стана ясно след срещата в Брюксел между върховния представител на ЕС по въпросите на външната политика и политиката за сигурност Федерика Могерини и министър-председателя на Израел Бенямин Нетаняху, който пристигна от Париж за срещата с външните министри на страните от Общността. \r\n„Вярваме, че в интерес на Израел… е да бъде намерено решение на конфликта с палестинците. Затова ЕС ще засили работата с цел рестартиране на мирния процес, дори и сега да изглежда, че времената са трудни“, подчерта италианският дипломат, цитирана от Deutsche Welle.\r\nМинистър-председателят на Израел Бенямин Нетаняху призова държавите от Общността да последват примера на САЩ и също да признаят Ерусалим за столица на страната, но в Брюксел отказаха да последват стъпките на американския президент Доналд Тръмп.\r\n„Време е палестинците да признаят еврейската държава и да признаят факта, че тя има столица. Тя се казва Ерусалим“, бяха думите, които Нетаняху изрече при напускането си на Париж на път за Брюксел, приведени от агенция Reuters. \r\n„Вярвам, че въпреки че все още нямаме споразумение, това ще се случи в бъдеще. Вярвам, че всички или повечето европейски държави ще преместят посолствата си в Ерусалим, ще го признаят за столица на Израел и ще се ангажират решително с нас за сигурност, просперитет и мир\", допълни израелският премиер. \r\nПреди началото на неформална работна закуска в Брюксел с външните министри на страните от Европейския съюз, Нетаняху подчерта, че ходът на държавния глава на САЩ Доналд Тръмп за признаване на Ерусалим за столица на Израел „не унищожава мира, той прави мира възможен, защото признаването на реалността е същността на мира, това е основата на мира\", предаде AFP.\r\nНа свой ред обаче Могерини припомни за официалната позиция на ЕС, съгласно която единственият реален път за разрешаване на конфликта между Израел и палестинците е признаването на правото на съществуване на две държави в спорния регион. Ерусалим обаче трябва да получи статут на столица и на двете, подчерта върховният представител на ЕС по въпросите на външната политика и политиката за сигурност.\r\n„Най-лошото, което сега може да се случи, е екскалацията на напрежението“, предупреди Могерини. Нова вълна на насилие, съгласно думите й, може да обхване целия Близък изток, а подобно развитие на ситуацията би било „подарък за екстремистите“, допълни италианският политик. \r\nРешението на държавния глава на САЩ Доналд Тръмп да признае Ерусалим за столица на Израел предизвика широка критика от страна на международната общност. В ключовата си речот 6 декември обаче Тръмп не поясни дали признава суверенитета на Израел над целия град или само над западните му части. \r\nМиналата седмица Министерството на външните работи на Чешката република съобщи, че ще започне да обмисля преместването на посолството от Тел Авив в Ерусалим – стъпка, която мнозина в Израел разтълкуваха като израз на одобрение към решението на Доналд Тръмп. Но Прага по-късно заяви, че приема суверенитета на Израел само над Западен Ерусалим.\r\nВ понеделник, 11 декември, Министрите на външните работи на ЕС потвърдиха позицията на Брюксел, съгласно която земите, които Израел придобива от войната от 1967 г., включително Западния бряг, Източен Ерусалим и Голанските възвишения, не са част от международно признатите й граници. Тереза Герова", "date": "2017.12.11", "title": "ЕС ще съдейства за „рестартиране“ на преговорите за мир в Близкия изток (ОБЗОР)"}
{"url": "http://www.focus-news.net/news/2017/12/11/2466162/sofiya-politsiyata-razsledva-sluchay-s-prostrelyan-mazh-v-dragoman.html", "text": "Криминалисти изясняват обстоятелствата около инцидент с ранен мъж в Драгоман, съобщиха от пресцентъра на ОДМВР - София. Около 16.09 часа на 10 декември в ОДМВР - София се получил сигнал от Центъра на спешна медицинска помощ за мъж от Драгоман, настанен за лечение с огнестрелна рана зад лявото ухо, без опасност за живота. След проведени незабавни издирвателни действия, за евентуална съпричастност към извършеното престъпление, е задържан 56-годишен мъж от същия град. По случая е образувано досъдебно производство и уведомена Софийска окръжна прокуратура. Процесуално-следствените действия за изясняване на всички факти и обстоятелства около инцидента продължават.", "date": "2017.12.11", "title": "София: Полицията разследва случай с прострелян мъж в Драгоман"}
{"url": "http://www.focus-news.net/news/2017/12/11/2466163/evrokomisaryat-mariya-gabriel-sofiya-se-prevarna-v-tsifrovata-stolitsa-na-evropa-i-prodalzhava-da-utvarzhdava-tazi-svoya-pozitsiya.html", "text": "София се превърна в цифровата столица на Европа и продължава да утвърждава тази своя позиция. Това каза българският еврокомисар по въпросите на цифровата икономика и общество Мария Габриел по време на пресконференция по повод предстоящата Европейска седмица на цифровизацията и иновациите (25 – 29 юни 2018 г.) и домакинството на София на Европейската дигитална асамблея, предаде репортер на Агенция „Фокус“. В събитието взеха участие и кметът на София Йорданка Фандъкова и Пламен Русев – председател на фондация Webit.„Днешната среща дава начало на нещо, което искаме да направим ползотворно за България и Европа. Дигиталната асамблея ще бъде първата за мен като комисар по въпросите на цифровата икономика и фактът, че тя ще се проведе в София ми дава възможност да благодаря на г-жа Фандъкова затова, че градът се е превърнал в лидер на цифровите технологии и продължава да утвърждава тази своя позиция”, каза тя и уточни, че с Дигиталната асамблея се цели да се достигне до максимален брой хора, които да се убедят в това, че цифровите технологии отварят пред тях нови възможности. „Заради което се радвам, че една от темите ще бъде за цифровите умения - така ние показваме всъщност колко важнa е мобилизацията на всички нива – институции, частен сектор и Европа, защото липсата на цифрови умения може да бъде риск за изолация“, обясни още еврокомисарят. \r\nМария Габриел уточни, че друга тема по време на Асамблеята ще бъде киберсигурността. „Кибератаките не познават граници – те днес не засягат само нашите лични данни, но и такива сектори като енергетика и др., затова е важно България да е сред страните, които да дадат заявка, че Европа има нужда от повече специалисти по киберсигурност и че само заедно можем да се справим с този феномен“, каза тя.\r\nПо думите й друга тема ще бъде цифровото бъдеще на Европа. „То идва в контекст, в който дебатът за бъдещето на континента ще започне да придобива все по-големи измерения. И България дава заявка, че бъдещето на Европа е цифрово. Ще бъде важно да видим и новите технологии какво носят като полза за гражданите – от електронно гласуване до електронно здравеопазване. Цифровата столица на Европа е София, но тя не губи значението си на местно ниво, за да може да носи полза на всеки свой гражданин“, каза Габриел.\r\nЕврокомисарят уточни, че едно от най-големите предимства на България в дигиталния свят на Европа е, че страната ни е на първо място по брой жени в IT сектора - 27% при средно ниво за Европейския съюз 16,1%.\r\nПламен Русев – председателят на фондация Webit, уточни, че прозвището „Дигитална столица на Европа“ не е случайно и е дадено на София преди време от световното сп. „Форбс“.\r\nЦветилена СИМЕОНОВА", "date": "2017.12.11", "title": "Еврокомисарят Мария Габриел: София се превърна в цифровата столица на Европа и продължава да утвърждава тази своя позиция"}
{"url": "http://www.focus-news.net/news/2017/12/11/2466164/anadolu-agency-turski-voynik-e-zaginal-pri-antiteroristichna-operatsiya-v-yugoiztochnata-chast-na-stranata.html", "text": "Турски войник е загинал при антитерористична операция в югоизточната част на страната, предава Anadolu Agency, като се позовава на източник от армията.\r\nСъгласно представената от него информация, военнослужещият на Анкара е загинал при изпълнение на служебния си дълг в провинция Шърнак. След раняването си той е откаран в болница, където е издъхнал. Уточнява се, че войникът е пострадал при задействане на взривно устройство, заложено от членове на „Работническата партия на Кюрдистан“ (ПКК). .Тереза Герова", "date": "2017.12.11", "title": "Anadolu Agency:  Турски войник е загинал при антитерористична операция в югоизточната част на страната"}
{"url": "http://www.focus-news.net/news/2017/12/11/2466165/kmetat-yordanka-fandakova-sofiya-e-v-top-3-na-evropa-po-startirashti-firmi-v-it-sektora-i-broyat-na-zanimavashtite-se-s-tova-sofiyantsi-vsyaka-godina-se-uvelichava.html", "text": "София е в топ 3 на Европа по стартиращи фирми в IT сектора и броят на занимаващите се с това софиянци всяка година се увеличава. Това каза кметът на София Йорданка Фандъкова по време на пресконференция по повод предстоящата Европейска седмица на цифровизацията и иновациите (25 – 29 юни 2018 г.) и домакинството на София на Европейската дигитална асамблея, предаде репортер на Агенция „Фокус“. В събитието взеха участие и кметът на София Йорданка Фандъкова и Пламен Русев – председател на фондация Webit.\r\nПо думите на кмета на столицата по време на дигиталната седмица ще има няколко ключови събития, като най-голямото ще бъде Дигиталната асамблея, която ще се проведе на 25 и 26 юни, а веднага след това започва и изданието за 2018 г. на Webit фестивала. „София е в топ 3 на Европа по дял на IT сектора – от 3,8% през 2015 г. сега достигна до 8% по обем на постигнатата продукция. Броят на занимаващите се в този сектор пък се е увеличи с 50% от 2015 г. досега и продължава да се увеличава. Това са качествени работни места за младите и образовани хора“, коментира Фандъкова.\r\nТя обясни, че дигиталната инфраструктура е изключително важен фактор за всички компании. „Също така и дигиталното образование – в София в средното образование се обучават ученици в 24 училища със специален профил „Информационни технологии“, в който има места общо за около 1000 ученици. В специалността „Компютърна техника и технологии“ местата са 250, а в „Компютърни мрежи“ - 182. Има и достатъчно университети, които обучават по тези специалности – в тях приемат около 11 хил. студенти всяка година“, каза тя и уточни че София участва дейно във формирането на европейската политика и дигиталното бъдеще на Европа.\r\nЦветилена СИМЕОНОВА", "date": "2017.12.11", "title": "Кметът Йорданка Фандъкова: София е в топ 3 на Европа по стартиращи фирми в IT сектора и броят на занимаващите се с това софиянци всяка година се увеличава"}
{"url": "http://www.focus-news.net/news/2017/12/11/2466166/sport-ludogorets-shte-igrae-sreshtu-milan-na-116-finalite-na-liga-evropa.html", "text": "Лудогорец ще бъде домакин на италианския отбор Милан за двубой от 1/16-финалите в турнира Лига Европа. Това стана ясно след тегленето на жребия в централата на УЕФА в Нион.\r\nПървият мач между Лудогорец и Милан ще се играе на 15-ти февруари в България, а срещата-реванш е на 22-ри същия месец догодина на стадион \"Джузепе Меаца\".Ето и останалите двойки за 1/16-финалите:\r\nБорусия (Дортмунд) - Аталанта\r\nНица - Локомотив (Москва)\r\nКопенхаген - Атлетико Мадрид\r\nСпартак (Москва) - Атлетик Билбао\r\nАЕК (Атина) - Динамо (Киев)\r\nСелтик - Зенит\r\nНаполи - РБ (Лайпциг)\r\nЦървена звезда - ЦСКА (Москва)\r\nЛион - Виляреал\r\nРеал Сосиедад - Залцбург\r\nПартизан - Виктория (Пилзен)\r\nСтяуа - Лацио\r\nЛудогорец - Милан\r\nАстана - Спортинг (Лисабон)\r\nЙостерсунд - Арсенал\r\nОлимпик (Марсилия) - Брага", "date": "2017.12.11", "title": "Спорт: Лудогорец ще играе срещу Милан на 1/16-финалите на Лига Европа"}
{"url": "http://www.focus-news.net/news/2017/12/11/2466167/po-op-regioni-v-rastezh-shte-se-rehabilitirat-oshte-22-km-ot-prohoda-petrohan.html", "text": "По ОП „Региони в растеж“ 2014-2020 г. ще се рехабилитират още 22,2 км от прохода „Петрохан“ на територията на Софийска област, съобщиха от пресцентъра на Агенция \"Пътна инфраструктура\". В лот 2 от програмата е участъкът от второкласния път II-81 Костинброд – Бучин проход от км 8+200 до км 30+400. В средата на ноември със средства от Европейския фонд за регионално развитие започна ремонтът на близо 21 км, които са част от лот 3. На символичната първа копка присъстваха председателят на Управителния съвет на Агенция „Пътна инфраструктура“ инж. Дончо Атанасов, инж. Веселин Давидов - член на УС, областният управител на Софийска област Илиан Тодоров, кметът на Костинброд Трайко Младенов и др.\r\nПроходът \"Петрохан\" съкращава пътуването между София и Монтана с около 50 км и с успешното изпълнение на проекта през следващите 15 месеца жителите на общините Костинброд, Годеч и Берковица ще пътуват по обновена инфраструктура. В края на 2018 г. ще има нов живот за този регион, защото основно икономиката днес се движи по път, подчерта инж. Атанасов.\r\nПътят II-81 София - Петрохан - Лом е изграден през 1970 г. и е основна комуникация на Северозападна и Югозападна България през билото на Стара планина. Второкласният път е най-пряката връзка за жителите от областите Монтана и Видин със София, както и с Дунав мост II, пристанище Лом и балнеоложкия курорт Вършец.\r\nУчастъкът, който основно ще се ремонтира в лот 2, започва от Костинброд, преминава през града и село Бучин проход и достига до кръстовището за Годеч. Ще се обновят и 2 моста - над р. Блато и р. Бучино, както и 13 пътни кръстовища. Отводняването на пътя ще бъде осигурено чрез изграждането на нови облицовани окопи, бетонови бордюри и отводнителни улеи. С изпълнението на проекта ще се подобрят транспортно-експлоатационните качества на отсечката и ще се повиши безопасността на движение. Участъкът ще бъде с нови ограничителни системи, хоризонтална маркировка и пътни знаци. Срокът за завършване на строителните дейности е 15 месеца.\r\nИзпълнител на лот 2 е ДЗЗД „Пътища 2016 - 1 етап“, в което са: „Геострой“ АД, „Пътстрой-92“ АД, „Пътища и съоръжения“ ЕАД и „Димас“ АД. Стойността на договора за строителство е 10 789 930,90 лв. с ДДС. Строителният надзор ще осъществява ДЗЗД „ММЛ-ТК“, с участници: „МОТТ МАКДОНАЛД ЛИМИТИД“ и „Трансконсулт-БГ“ ООД. Договорът им е за 280 039,32 лв. с ДДС. Авторският надзор е възложен на „РУТЕКС“ ООД. Стойността на договора е 11 199,60 лв. с ДДС.\r\nОбщата стойност на проекта BG16RFOP001-7.001-009 ,,Път II-81 Костинброд - Бучин проход от км 8+200 до км 30+400, с обща дължина 22,2 км, област София“ е 14 681 584,60 лв. с ДДС. Финансирането от Европейския съюз е 85% - 12 479 346,91 лв. с ДДС. Националното съфинансиране е 15% - 2 202 237,69 лв. с ДДС.", "date": "2017.12.11", "title": "По ОП „Региони в растеж“ ще се рехабилитират още 22 км от прохода „Петрохан“"}
{"url": "http://www.focus-news.net/news/2017/12/11/2466168/pazardzhik-prodalzhava-zalesyavaneto-s-topola-i-dab-na-teritoriyata-na-darzhavnoto-gorsko-stopanstvo.html", "text": "Продължава залесяването с топола и дъб на територията на Държавното горско стопанство – Пазарджик, каза за Радио „Фокус“ – Пазарджик директорът на стопанството инж. Гаврил Рангелов. Той обясни, че вече не се засаждат фиданки от черен бор, тъй като топлият климат не се отразява добре на иглолистните видове. „Залесяваме в селата Цар Асен и Говедаре и се надявам до 15 – 20 декември да приключим. Горското стопанство в Пазарджик е водещо по дейностите за залесяване на територията на Южното централно държавно предприятие и всяка година изпълняваме и преизпълняваме плана на предприятието“, коментира Рангелов. По отношение на на елхите за предстоящите Коледни празници, той уточни, че все по-малко се секат елхи. „Хората предпочитат да украсяват или изкуствени, или живи дървета, засадени в саксия“, каза също Рангелов.\r\nВаня НИКОЛОВА", "date": "2017.12.11", "title": "Пазарджик: Продължава залесяването с топола и дъб на територията на Държавното горско стопанство"}
{"url": "http://www.focus-news.net/news/2017/12/11/2466169/sliven-obshtinski-fond-kultura-obyavi-vtorata-sesiya-za-nabirane-na-predlozheniya-za-proekti-v-oblastta-na-kulturata.html", "text": "Общински фонд „Култура” обяви втората сесия за набиране на предложения за проекти в областта на културата, тематично свързани със Сливен и сливенския край за настоящата година. Това съобщиха от пресцентъра на Общината. Съгласно Правилника за работа на Фонда, право да подават проекти имат организации, културни институти и индивидуални дейци на културата от страната и чужбина.\r\nОбщински фонд „Култура” - Сливен допуска и подкрепя финансово стойностни образци на културата, допринасящи за съхраняване и обогатяване на духовния живот на региона. Проектите могат да бъдат в различни форми на музикалното изкуство, художествени или литературни произведения, документални филми, изследователски трудове, свързани с културно-историческото наследство на Сливен, творчески продукти на млади сливенски дарования и др.\r\nЗа повече информация вносителите на проекти могат да направят справка в дирекция „Образование, култура и връзки с обществеността” на Община Сливен, при техническия секретар на Фонда.\r\nПроекти се подават от 13 декември  до 16 часа на 26 януари 2018 година в деловодството на Общинска администрация. Пълният комплект документи, необходими за кандидатстване, са достъпни на официалната страница на Общински съвет Сливен – http://www.obs.sliven.bg.\r\nТелефони за контакт: 044/611-221; 0879 59 90 54", "date": "2017.12.11", "title": "Сливен: Общински фонд „Култура” обяви втората сесия за набиране на предложения за проекти в областта на културата"}
{"url": "http://www.focus-news.net/news/2017/12/11/2466170/tanya-petrova-gerb-politikite-v-sferata-na-obrazovanieto-tryabva-da-osiguryat-barza-pista-za-realizatsiya-na-mladite-hora.html", "text": "Нивата на безработица са исторически ниски, а за свободните работни места на практика не могат да бъдат намерени служители. Политиките в сферата на образованието трябва да осигурят „бърза писта” за успешната реализация на младите хора, така че техните знания да съответстват на нуждите на пазара на труда. Финансирането в тази сфера не е разход, а инвестиция в икономическото бъдеще на страната. Това коментира народният представител от ГЕРБ Таня Петрова, която бе сред лекторите на състоялата се в Кранево конференция на тема: „Математика и информатика – реалности и перспективи”, съобщиха от пресцентъра на ГЕРБ - Варна. Форумът бе организиран съвместно от Съюза на математиците в България – секция Варна, РУО – Варна, ВСУ „Черноризец Храбър”, ШУ „Епископ Константин Преславски” и Департамента за информация, квалификация и продължаващо образование. Участие взеха над 100 учители, училищни директори, преподаватели във висши учебни заведения, експерти по математика.\r\n„Усилията в образованието са насочени към привличането на по-мотивирани и инициативни учители, към оптимизиране на модела на финансиране, така че да се отчитат повече фактори, а не само броя на децата в училище”, заяви Таня Петрова, която я член на парламентарната комисия по образованието и науката. Тя запозна учителите с параметрите на бюджет 2018, който предвижда с 360 млн. лв. повече за образование. „240 млн. лв са за увеличение на заплатите на педагогическия персонал, 30 млн. лв. – за непедагогическия персонал, а 90 млн. лв.  – за увеличение на стандарта за издръжка на един ученик. С 15-процентното увеличение от 1 септември за първи път от десетилетие насам средната заплата на 90 000 учители надвишава средната заплата за страната. Целта е чрез поетапен ръст това увеличение да достигне 130% през 2021 г.”, обясни варненският депутат и акцентира върху допълнителните стимули за преподавателите, които работят с деца от уязвими групи и в погранични или планински райони.\r\nТаня Петрова разясни и предвижданите промени в механизма на делегирания бюджет, така че да се повиши качеството, да се отчитат спецификите и да се насърчи обучението по търсените от бизнеса професии.\r\nНародният представител сравни негативния ефект от намаляването на броя на населението с увеличения дял на ниско образованите хора. „В навечерието на новата учебна година стана ясно, че 206 378 деца и ученици на възраст от 5 до 18 години  са отпаднали от образователната система или никога не са били записвани в нея. В резултат от практическото изпълнение на Механизма за обхват на децата и учениците 17 297 от набор 2001 до набор 2012, включително се върнаха обратно в клас. Установени са 156 деца в риск, като за 44 от тях е предприета мярка за социална закрила. На терен работиха 1 103 екипа с общо 11 632 представители на различни институции – учители, директори, социални работници, полицаи, общински служители, членове на местните комисии за борба с противообществените прояви на малолетни и непълнолетни лица, медиатори, граждани”, припомни Таня Петрова. По думите й в повече от 50% от случаите търсените деца и ученици са извън страната.\r\nВ качеството си на дългогодишен училищен директор Таня Петрова обърна специално внимание и на пряката връзка между посещаването на детска градина и резултатите на учениците, което се потвърждава и от данните в последното издание на международното изследване PIRLS. „Анализите сочат, че четвъртокласниците, които са посещавали детска градина, са постигнали по-високи резултати от тези, които не са били обхванати в предучилищна подготовка”, добави Петрова, като подчерта и ролята на семейната среда в образователния процес.\r\n„По трите приоритетни оси на Оперативната програма „Наука и образование за интелигентен растеж” през 2018 г. ще бъдат разпределени 180,5 млн. лв.”, анонсира варненският депутат.\r\nОтчетен бе и шансът България да председателства Съвета на ЕС в момент, когато Европейската комисия слага сериозен фокус върху образованието и културата като фактори за икономически просперитет. „В този контекст приобщаващото и иновативното образование са сред приоритетите на МОН и ресорната парламентарна комисия”, посочи още Таня Петрова в обръщението си към присъстващите на конференцията учители и представители на образователни институции.", "date": "2017.12.11", "title": "Таня Петрова, ГЕРБ: Политиките в сферата на образованието трябва да осигурят „бърза писта” за реализация на младите хора"}
{"url": "http://www.focus-news.net/news/2017/12/11/2466171/reuters-vladimir-putin-shte-obsadi-s-egipetskiya-si-kolega-naprezhenieto-v-blizkiya-iztok-sled-priznavaneto-na-erusalim-za-stolitsa-na-izrael.html", "text": "След изненадващото си посещение в руската военновъздушна база в Сирия – „Хмеймим“, лидерът на Кремъл Владимир Путин се отправя към Кайро, където ще обсъди с египетския си колега Абдел Фатах Сиси двустранното сътрудничество и преди всичко – напрежението в Близкия изток след решението на американския президент Доналд Тръмп да признае Ерусалим за столица на Израел, предава Reuters.\r\nВизитата на Путин е отражение на опитите за задълбочаване на двустранните отношения между Москва и Кайро. На територията на Египет е разположена втората по големина в региона американска военна база (най-голямата е в Израел - бел. р.). Египет е стратегически партньор на САЩ, тъй като контролира трафика през Суецкия канал.Тереза Герова", "date": "2017.12.11", "title": "Reuters: Владимир Путин ще обсъди с египетския си колега напрежението в Близкия изток след признаването на Ерусалим за столица на Израел"}
{"url": "http://www.focus-news.net/news/2017/12/11/2466172/varna-okrazhnata-prokuratura-shte-protestira-opravdatelna-prisada-na-edin-ot-podsadimite-za-ubiystvo-na-bezdomnik.html", "text": "Окръжната прокуратура във Варна категорично не приема произнесената днес, 11 декември 2017 г., оправдателна присъда на подсъдимия Валери М., предаден на съд за убийство, извършено по особено мъчителен начин и с особена жестокост и в съучастие с Димитър Д. Със съдебния акт Валери бил признат за виновен само за причинена лека телесна повреда на убития бездомник Иван К., като съдът му наложил за това престъпление наказание 2 години и 8 месеца лишаване от свобода при строг режим. Убийството на бездомника Иван е извършено от Валери след изтърпяване на двегодишна ефективна присъда за друго деяние. Това е и един от аргументите на прокуратурата да протестира оправдателната му присъда за квалифицираното убийство. Това съобщиха от пресцентъра на Апелативна прокуратура – Варна.\r\nСъучастникът му Димитър Д. бе признат за виновен, като съдът му наложи наказание лишаване от свобода за срок от 19 години при строг режим. \r\n58-годишният Димитър Д. и 46-годишният Валери М. водели скитнически живот във Варна. Роденият в русенското село Глоджево 58-годишен Димитър пристигнал във Варна през 2013 год. Изкарвал прехраната си чрез просия пред катедралния храм. 46-годишният Валери М. се подвизавал във Варна, където дошъл през 2016 год. от Австрия. Запознали с 63-годишния Иван К. чрез друг скитник – свидетеля по делото Джевдет Х., който нощувал при него през зимата в изоставен строеж, близо до гарата във Варна.\r\nВ периода от 6 януари до 12 януари 2017 г. четиримата бездомници излезли сутринта от убежището си в строежа и всеки тръгнал да върши работата си – едни по казаните за смет, други – по пазара при търговците. Иван К. се почувствал зле, след като пил ракия. Върнал се обратно да си почива в строежа. \r\nОстаналите трима се прибрали по-късно. Избухнал спор за пари, които Валери смятал, че Иван му дължи. Разправията тръгнала и заради разхвърляните вещи из помещението. Валери и Димитър, който ходел с бастун, се нахвърлили върху лежащия върху дюшека на земята Иван К. Нанасяли му удари по тялото и главата. От ударите бастунът на Димитър се счупил. \r\nСледващите пет-шест дни тримата продължили с обичайните за скитническия живот занимания. Трупът на 63-годишния Иван бил увит в юрган, завързан със сезал и хвърлен през отвор в плочата на долното ниво на строежа, пълно с вода. Изчезването на възрастния човек направило впечатление на търговците от пазара, на които той помагал срещу дребни суми. \r\nНа 12 януари 2017 г. полицейски служители извършили рутинна проверка на обитаваното от скитниците помещение. Така било установено, че  Валери М. е обявен за издирване в Австрия. Той бил задържан и отведен в Първо РУ на МВР. Същите полицейски служители проверявали изоставения строеж и на 5 януари. Тогава видели, че там нощувал и Иван К., който сега отсъствал. \r\nНа 20 януари 2017 г. подсъдимият Димитър Д. не издържал да пази повече тайната за убийството, отишъл в полицията и разказал за станалото. Тялото на убития бездомник Иван било извадено с водолаз от наводнения подземен етаж. \r\nНазначената по делото тройна съдебномедицинска експертиза установила множество травми по цялото тяло на убития, но като причина за смъртта на Иван К. се сочи механична асфикция от притискане и в допълнение -  тежка гръдна травма със счупване на гръдната кост.", "date": "2017.12.11", "title": "Варна: Окръжната прокуратура ще протестира оправдателна присъда на един от подсъдимите за убийство на бездомник"}
{"url": "http://www.focus-news.net/news/2017/12/11/2466173/burgas-kontrolirani-vzrivni-raboti-shte-badat-izvarshvani-na-karierata-kray-kv-banevo.html", "text": "Контролирани взривни работи, свързани с добивния процес на кариерата край бургаския квартал „Банево“, ще се извършват тази сряда, 13 декември. Това съобщиха от пресцентъра на Община Бургас. От фирма „Благоустройствени строежи“ ЕООД призовават гражданите в близост до обекта за тяхна безопасност в това време да не приближават на разстояние по-малко от 1 километър около границите на кариерата.\r\nЗа осигуряване на сигурността на жителите по време на взривяването служители ще отцепят района и при необходимост ще дават указания на желаещите да преминат оттам.", "date": "2017.12.11", "title": "Бургас: Контролирани взривни работи ще бъдат извършвани на кариерата край кв. „Банево“"}
{"url": "http://www.focus-news.net/news/2017/12/11/2466174/nona-karadzhova-bez-konkreten-proekt-za-vtora-vazhena-liniya-v-bansko-nyama-kak-da-se-napravi-otsenka-na-vliyanieto-y-varhu-okolnata-sreda.html", "text": "Без конкретен проект за втора въжена линия в Банско няма как да се направи оценка на влиянието й върху околната среда  Това каза бившият министър на околната среда и водите Нона Караджова на кръгла маса за проектите на решения на Министерския съвет за Национален парк „Пирин“ и за „Ски зона Банско“, предаде репортер на Агенция „Фокус“. „Имам 6 ключови неща, които искам да изкажа като становище. Настоящият концесионен договор противоречи на директивата за концесиите от 2014 г. Обектът на концесия, свързан със ски зона Банско категорично е извън обхвата на директива от 2014 г. Не може да се прави по никакъв начин препратка. Оставаме на страните-членки да уреждат по какъв начин да уреждат концесии, по никакъв начин не може да става въпрос за наказателна процедура срещу България, както и за искане на разрешение от ЕК. В момента имаме действащ план за управление на национален парк \"Пирин\", който не допуска иницииране на какъвто и да е обект. Тоест, големият спор дали въжената линия или друг обект ще въздейства върху околната среда в момента по никакъв начин не може да бъде установен. Това може да се коментира абсолютно безпочвено, защото докато не се направи конкретен проект, който да очертае трасето на въжената линия, съответния няма как да се направи оценка дали ще повлияе на биоразнообразието, дали ще има изсичане на дървета“, заяви Караджова. По думите й това е била и причината през 2012 г. да приеме предложението на висшия експертен съвет за изготвяне на предложение до МС за промяна на действащия план за управление, който да позволи не строителство, а иницииране на проекти. „По отношение на площта на концесията – приех сигнала на НПО, че това, което концесионерът е направил като инвестиционна програма излиза извън параметрите на концесионния договор като площ. МОСВ възложи специализирани замервания. На пръв поглед установихме, че има противоречие на един от първите членове. Община Банко и „Юлен“ възразиха остро и се оказа, че не сме прави дотолкова, доколкото има огромни противоречия в договора. Оказа се, че има много пропуски. В този си вид концесионният договор е абсолютно неприложим и не може да продължи да съществува под тази форма. За да бъде сложен на здрава основа този концесионен договор, е необходима промяна“, посочи тя. Според нея това, което в момента се предлага, произтича именно от огромната работа, която е свършила тази работна група. „Докато не бъде решен този въпрос, винаги ще има спорове.  Имаше и други пропуски – липсваха санкции за нарушаване на клаузи от договора. По отношение на обекта на ЮНЕСКО в национален парк „Пирин“ и че е въведена забрана за нови обекти в обхвата на ски зоната, която е буферна – през 2010 г. по инициатива на МОСВ беше направена една много сериозна ревизия от страна на представители на ЮНЕСКО. Състоянието на парка „Пирин“ извън ски зоната е в отлично състояние. Ски зоната датира още от 1970 г., беше взето решение да бъде извадена от обхвата на ЮНЕСКО. За тази буферна зона решението на ЮНЕСКО е, че извън обхвата й не могат да бъдат правени никакви обекти, но в обхвата на буферната зона могат да бъдат правени подобрения, но при стриктно спазване на европейското и националното законодателство“, поясни Караджова. Тя подчерта, че не вижда екологични аргументи относно несъгласието с промяната в действащия план за управление на „Пирин“ и концесионния договор. „В момента няма на какво да се направи оценка, за да се каже дали, ако се направи втора въжена линия, съответно може да се окаже влияние върху околната среда. Твърдението, че ще се изсекат вековни гори е свързано с предишното, което казах. При всички положения ще има такава интервенция, но това може да бъде туширано с допълнително залесяване. Ако има проблем за българските гори, това са три други неща, а не 200, 300 или 500 дървета, които ще бъдат изсечени. Това са киселинните дъждове, вредителите и мокрият и тежък сняг“, каза още Нона Караджова. \r\nЛюба АЛЕКСИЕВА", "date": "2017.12.11", "title": "Нона Караджова: Без конкретен проект за втора въжена линия в Банско няма как да се направи оценка на влиянието й върху околната среда"}
{"url": "http://www.focus-news.net/news/2017/12/11/2466175/natsionalniyat-savet-za-tristranno-satrudnichestvo-shte-provede-zasedanie-na-12-dekemvri.html", "text": "Националният съвет за тристранно сътрудничество ще проведе заседание утре, 12 декември, от 12.00 часа в сградата на Министерския съвет. Това съобщиха от правителствената информационна служба.\r\nЩе бъдат обсъдени проектите на постановления на МС за определяне на нов размер на минималната работна заплата за 2018 г., за изменение на Наредбата за отпускане и изплащане на парични обезщетения за безработица и за изменение и допълнение на Наредбата за пенсиите и осигурителния стаж. Ще бъде разгледан и проект на решение за предложение до Народното събрание за ратифициране на Конвенция №131 на МОТ за определяне на минималната работна заплата.\r\nСоциално-икономическите партньори ще обсъдят също предложения на АИКБ, БСК, БТПП и КТ „Подкрепа“ и на КНСБ за предприемане на спешни мерки за преодоляване на тежкото финансово състояние на общинските болници.", "date": "2017.12.11", "title": "Националният съвет за тристранно сътрудничество ще проведе заседание на 12 декември"}
{"url": "http://www.focus-news.net/news/2017/12/11/2466176/ministar-nikolina-angelkova-ministerstvoto-na-turizma-podkrepya-izgrazhdaneto-na-sportno-tehnicheski-saorazheniya.html", "text": "Министерството на туризма подкрепя изграждането на спортно-технически съоръжения. Това каза министърът на туризма Николина Ангелкова на кръгла маса за проектите на решения на Министерския съвет за Национален парк „Пирин“ и за „Ски зона Банско“, предаде репортер на Агенция „Фокус“. „Министерството на туризма подкрепя това. В тази връзка и водени от разбирането, че трябва да има баланс на различните групи интереси. Още миналата година създадохме работна група за развитие на планинския туризъм. Тя продължи дейността си и в началото на този мандат на кабинета „Борисов“ 3. С конкретни предложения са. Министерството на туризма е поставило ключово въпросът за развитието на планинския туризъм. Важно е столицата да се използва от предимството си да има планина само на 15 минути от центъра на града. Ще продължим да работим в тази посока не само с необходимите законодателни промени, за да се улесни изграждането на такива спортно-технически съоръжения“, заяви Ангелкова. Според нея това ще доведе и до привличането на по-голям инвеститорски интерес. \r\nИзпълнителният директор на Националния борд по туризъм Полина Карастоянова заяви, че туризмът е безалтернативен. „Това е саботаж срещу българските граждани и срещу гостите на страната. Говорим за елементарна достъпност на българските планини. Ако някой е в състояние да ми покаже как лесно и бързо може да се качи на върха на планината, аз бих искала да видя този път. Имаме нужда може би от 30 влекове и кабинкови лифтове. Не е въпросът в участието или добронамереността, изразяваме тревога от липсата на действия, които водят до реализацията на решенията на тези работни групи“, каза още тя. \r\nПетър Петров, който е член на борда на директорите „Юлен“ АД, заяви, че е предвиден диаметрално различен подход. „Първият концесионен договор от 2001 г. се е опитал да изброи всички изключени обекти, но това изброяване е непълно и неточно. Не всички обекти са описани в приложението към концесионния договор. Държавата няма как да даде на концесия обекти, които не са държавна собственост. Както добре знаете, с приемането на закона за устройствената територия узаконяване на обекти вече е невъзможно. Звучи смехотворно, че някой с договор ще узаконява обекти. Поне в момента няма влязъл в сила акт,с който се е установило нарушение. София е единственият столичен обект, който има богатството на Витоша“, каза още той. \r\nЛюба АЛЕКСИЕВА", "date": "2017.12.11", "title": "Министър Николина Ангелкова: Министерството на туризма подкрепя изграждането на спортно-технически съоръжения"}
{"url": "http://www.focus-news.net/news/2017/12/11/2466177/dobrich-oblastniyat-savet-na-bchk-organizira-koleden-bazar-s-blagotvoritelna-tsel.html", "text": "Областният съвет на Български червен кръст (ОС на БЧК) в Добрич организира Коледен базар с благотворителна цел. Това съобщи д-р Артюр Еринозов, директор на организацията в града, предаде кореспондент на Радио „Фокус” – Варна. Коледният базар ще бъде открит днес в 16.00 часа и може да бъде посетен в следващите десетина дни. Посветен е на Деня на доброволеца и е инициатива на доброволците към БЧК. Всяко изделие на щанда е наречено за здраве и късмет – за купувача му и за този, на който ще бъде подарено. Предметите са изработени с много обич и сръчност от възрастните хора от Дома за стари хора „Радост” в с. Полковник Савово, община Тервел и от децата и близките им от Центъра за обществена подкрепа към БЧК – Добрич. Събраните средства ще се внесат в сметка на БЧК – Добрич, фонд „Милосърдие” за финансово подпомагане на хора в неравностойно положение от областта. Коледният базар ще бъде разположен в магазин от верига хипермаркети на кръстовището на улиците „Сан Стефано“ и „Кирил и Методий“. \r\n„Ние приканваме всички гости на град Добрич, посетители и клиенти на магазина да се отбият, да разгледат този благотворителен Коледен базар, където децата на Центъра за обществена подкрепа и възрастните хора доброволци на БЧК от Дома в село Полковник Савово са вложили много обич и любов в тези сувенири. Приканваме добруджанци освен да посетят и да разгледат базара, вземайки си от щандовете по един или два сувенира, да пуснат в касичките на Български червен кръст това, което те са оценили като стойност на тези сувенири“, каза д-р Артюн Еринозов. Изработката на сувенирите е ръчна от различни материали в продължение на няколко седмици. Малки и големи са вложили труд, старание и най-вече въображение и любов. \r\nЖулиета НИКОЛОВА", "date": "2017.12.11", "title": "Добрич: Областният съвет на БЧК организира Коледен базар с благотворителна цел"}
{"url": "http://www.focus-news.net/news/2017/12/11/2466178/zam-ministar-evgeni-stoyanov-obsadi-s-germanski-kolegi-konkretni-dosieta-v-sektor-pravosadie-na-balgarskoto-predsedatelstvo.html", "text": "В най-активната, последна фаза сме на подготовката на Българското председателство на Съвета на Европейския съюз, заяви заместник-министърът на правосъдието Евгени Стоянов днес по време на срещата между германски и български експерти от министерствата на правосъдието на двете държави, съобщиха от пресцентъра на министерството.\r\nНа работната среща в Министерството на правосъдието присъстваха Кристиане Вирц, парламентарен държавен секретар на Федералното министерство на правосъдието и защита на потребителите, Зигфрид Якоби, ръководител на щаба за ЕС в същото министерство, представители на посолството на Германия в България, както и експерти от българското Министерство на правосъдието.\r\nПо време на срещата зам.-министър Стоянов презентира приоритетите на България в предстоящото председателство в сектор „Правосъдие“, като акцентира върху изграждане на Службата на европейския прокурор. Бе изтъкнато, че България и Германия са сред инициаторите за установяване на засилено сътрудничество за създавана на Европейската прокуратура и това е от изключително значение и за двете страни.\r\nНа дискусия бяха подложени конкретни досиета, като бе наблегнато на електронните доказателства по отношение на наказателното правосъдие в киберпространството, както и т.нар. „втори шанс за предприемачите“ и повишаване на ефективността на производстата по несъстояталност.\r\nОсобено внимание бе отделено на изменението на Регламент Брюксел II а, свързан с упражняването но родителската отговорност и връщането на деца, отвлечени от родител. „Предложението е сред основните политически приоритети на Българското председателство, по който ще се стремим да постигнем общ подход с всички държави-членки“ , уточни зам.-министър Стоянов. \r\nОт своя страна германските експерти, заявиха, че България може да разчита на подкрепата на Германия по всяка от обсъдените теми.", "date": "2017.12.11", "title": "Зам.-министър Евгени Стоянов обсъди с германски колеги конкретни досиета в сектор „Правосъдие“ на Българското председателство"}
{"url": "http://www.focus-news.net/news/2017/12/11/2466179/menda-stoyanova-gerb-delegiraniyat-ot-darzhavata-byudzhet-za-plovdiv-e-po-visok-ot-minalogodishniya.html", "text": "Делегираният от държавата бюджет за Пловдив е по-висок от миналогодишния. Това каза пред журналисти в Пловдив председателят на Комисията по бюджет и финанси към Народното събрание Менда Стоянова, предаде репортер на Радио „Фокус” - Пловдив. „Има ръст в стандартите за образование, здравеопазване и за другите дейности”, поясни Стоянова. „Когато Общинският съвет гласува бюджета на града ведно със собствените му приходи, които не са малко, ще имаме пълна представа”, обясни Стоянова. \r\nСпоред нея не бива бюджетът да се разглежда отделно от общото развитие на града, тъй като Пловдив е най-бързо развиващият се в индустриално отношение град в България. „Нашата „Тракия икономическа зона” е пример, ние имаме водещо предимство в тази посока и това влияе и върху приходите на града, както и върху качеството на живот в града”, добави Менда Стоянова. По думите й обаче всичко това създава и проблеми, тъй като все повече хора идват в града. А това е голямо предизвикателство и за транспорта, и за чистотата на въздуха, улиците и трафика. „Затова се опитваме да развиваме града така, че той да остава привлекателно място за живеене“, каза още Менда Стоянова.\r\nЦветана ТОНЧЕВА", "date": "2017.12.11", "title": "Менда Стоянова, ГЕРБ: Делегираният от държавата бюджет за Пловдив е по-висок от миналогодишния"}
{"url": "http://www.focus-news.net/news/2017/12/11/2466180/zapochna-operatsiya-na-tispol-sreshtu-upotrebata-na-alkohol-i-narkotichni-veshtestva-ot-vodachite-na-avtomobili.html", "text": "От днес до неделя, 17 декември, в България и във всички страни, членки на Европейската мрежа на службите на пътна полиция – TISPOL, ще се проведе полицейска операция за установяване на употребата на алкохол, наркотични вещества или техни аналози от водачите на моторни превозни средства. Това съобщиха от пресцентъра на МВР. Осъзнаването от водачите на последствията, които биха причинили, управлявайки МПС, след като са пили или употребили наркотични вещества, е една от целите на акцията. Една от трите основни причини за възникване на тежки инциденти на пътя в Европа, с голям брой жертви, е точно управлението на МПС след употреба на алкохол и/или наркотични вещества. По време на проверките освен за алкохол и наркотични вещества полицейските екипи ще следят и за наличие на валидна задължителна застраховка „Гражданска отговорност“ на автомобилистите.", "date": "2017.12.11", "title": "Започна операция на TISPOL срещу употребата на алкохол и наркотични вещества от водачите на автомобили"}
{"url": "http://www.focus-news.net/news/2017/12/11/2466181/delegatsiya-ot-veliko-tarnovo-se-sreshtna-s-kmeta-na-ohrid-yovan-stoyanoski.html", "text": "Делегация от Велико Търново гостува за честванията на празника на Охрид и Деня на св. Климент Охридски – 8 декември, в рамките на партньорството между двата града, съобщиха от пресцентъра на Община Велико Търново. Работното посещение бе организирано по покана на кмета на Охрид Йован Стояноски. Представители на Велико Търново бяха заместник-кметът по хуманитарни дейности Ганчо Карабаджаков, директорът на дирекция „Култура, туризъм и международни дейности“ Нелина Църова, експерти от общинската администрация. \r\nГанчо Карабаджаков поздрави Йован Стояноски от името на кмета на Велико Търново Даниел Панов. Подчертана бе вековната свързаност между старопрестолния град и Охрид, както и възможността за разширяване на двустранните контакти и сътрудничество в духа на добросъседство между България и Македония. Кметът на Охрид и председателят на Общинския съвет Живка Ангелоска бяха поканени при първа възможност да посетят Велико Търново.\r\nДелегацията от старопрестолния град участва в официалните прояви за празника. Поднесени бяха цветя пред паметника на св. Климент Охридски, намиращ се на централния градски площад в Охрид. Великотърновци уважиха откриването на празнична изложба, както и тържествената церемония по връчване на годишните награди на изявени общественици. Другият български град, чиито представители участваха в официалните прояви, бе Пловдив.", "date": "2017.12.11", "title": "Делегация от Велико Търново се срещна с кмета на Охрид Йован Стояноски"}
{"url": "http://www.focus-news.net/news/2017/12/11/2466182/marin-rachev-kmet-na-septemvri-prokuraturata-ima-pravo-da-povdiga-obvineniya-no-sadat-reshava-i-opredelya-vinovnostta-za-edno-ili-drugo-deyanie.html", "text": "Прокуратурата има право да повдига обвинения, но съдът решава. Той ще определи виновността за едно или друго деяние. Това каза кметът на Община Септември Марин Рачев пред Радио „Фокус“ –  Пазарджик по повод на постановление на Софийска градска прокуратура, в което се визират данни за две престъпления по член 282 – престъпление по служба и член 220 – неизгодна сделка, от Наказателния кодекс. Той каза, че няма притеснения. На въпрос дали е запознат с визираните нарушения, Рачев отговори, че не е запознат, но нещата ще се изяснят по време на заседанията на съда.„Фокус“ припомня:\r\nВ Постановлението за изпращане по компетентност от Софийска градска прокуратура на Специализираната прокуратура се посочва, че в хода на извършена проверка са събрани достатъчно данни за извършени престъпления от общ характер и конкретно по чл. 220 и чл. 282 от НК от страна на кмета на Община Септември Марин Рачев, поради което и следва да се образува наказателно производство.\r\nВаня НИКОЛОВА", "date": "2017.12.11", "title": "Марин Рачев, кмет на Септември: Прокуратурата има право да повдига обвинения, но съдът решава и определя виновността за едно или друго деяние"}
{"url": "http://www.focus-news.net/news/2017/12/11/2466183/vladimir-putin-razporedi-izteglyaneto-na-ruskite-voyski-ot-siriya-obzor.html", "text": "В понеделник, 11 декември, държавният глава на Руската федерация Владимир Путин, който бе очакван с визита в Турция, пристигна на изненадващо посещение във военновъздушната база в Латакия, Сирия, откъдето разпореди изтегляне на руските войски. \r\n„На министъра на отбраната, началника на Генералния щаб, разпореждам: пристъпете към изтегляне на руските войски към точките на постоянната им дислокация“, обяви лидерът на Кремъл, който е и Върховен главнокомандващ на Въоръжените сили на Руската федерация.\r\nГоворейки пред военнослужещи в „Хмеймим“, Путин подчерта, че през последните две години войниците на Москва, съвместно със сирийската армия, са „разгромили най-боеспособните международни терористични групировки“. В тази задача руските военни са се справили блестящо, проявили са героизъм и професионализъм, и ще се завърнат при близките си като победители. „Родината ви чака, приятели. На добър час. Благодаря ви за службата“, бяха думите, с които Путин се обърна към войниците, като същевременно увери, че „никога няма да забравим за жертвите и загубите, които понесохме в борбата срещу тероризма – както тук, в Сирия, така и у дома, в Русия“.\r\n„Това обаче няма да ни принуди да отстъпим. Това не черта от характера на нашата нация. Тъкмо обратното – тази памет ни дава допълнителни сили за изкореняване на абсолютното зло, каквото е международният тероризъм“, продължи руският президент.\r\nПутин увери, че „ако терористите надигнат отново глава, то ние ще им нанесем такива удари, каквито до този момент не са виждали“. \r\nВ базата „Хмеймим“ държавният глава на Русия бе придружен от министъра на отбраната Сергей Шойгу и командващия руските части в Сирия – Сергей Суровикин. Те бяха посрещнати от сирийския президент Башар Асад. \r\nРусия започна операция на територията на Сирия през 2015 г. – по молба на Дамаск, както се уточнява в официалните съобщения. През март миналата година голяма част от руския контингент в близкоизточната република бе изтеглен във връзка с успешното изпълнение на поставените им задачи. В Сирия обаче продължиха да функционират военновъздушната база „Хмеймим“ в Латакия, логистичният пункт в Тартус и Центърът по примирение на враждуващите страни.\r\nСлед изненадващото си посещение в руската военновъздушна база в Сирия, лидерът на Кремъл Владимир Путин се отправя към Кайро, където ще обсъди с египетския си колега Абдел Фатах Сиси двустранното сътрудничество и преди всичко – напрежението в Близкия изток след решението на американския президент Доналд Тръмп да признае Ерусалим за столица на Израел.\r\nВизитата на Путин е отражение на задълбочаването на двустранните отношения между Москва и Кайро: на територията на Египет е разположена втората по големина в региона американска военна база (най-голямата е в Израел - бел. р.), а според медийни доклади Русия планира да открие своя база в северноафриканската страна. .Тереза Герова", "date": "2017.12.11", "title": "Владимир Путин разпореди изтеглянето на руските войски от Сирия (ОБЗОР)"}
{"url": "http://www.focus-news.net/news/2017/12/11/2466184/blagoevgrad-postanovka-po-udi-alan-shte-bade-predstavena-v-grada-na-13-dekemvri.html", "text": "Постановката „Секскомедия в лятна нощ“ от Уди Алън ще бъде представена на благоевградската сцена, съобщиха от пресцентъра на Община Благоевград. Театралният спектакъл ще бъде игран на 13 декември, сряда, от 19.00 часа в зала „Яворов“. Представлението е на Драматично-куклен театър „Иван Димов“ - Хасково. Сценичният вариант и постановката са на Юрий Дачев, сценографията и костюмите на Радина Близнакова. \r\nУчастие в постановката ще вземат актьорите Мартина Вачкова, Атанас Атанасов, Стефан Цирков, Стелияна Николов, Станислава Николова, Иванка Шекерова, Константин Соколов.\r\n  Пиесата на Уди Алън е едно своеобразно намигване към „Сън в лятна нощ” на Шекспир и филма на Бергман „Усмивки от една лятна нощ”. Текстовете на Уди Алън са смешни и тъжни, в тях се виждат несъвършените хора, объркани  и в същото време по особен начин симпатични.  \r\n  „Секскомедия в лятна нощ“ първоначално е филм, който Юрген Фишер адаптира в пиеса и поставя в Хановер преди десетина години. Пиесата прави аналогии с Шекспир и същевременно го пародира. Прави закачки и с интерпретациите по темата на Менделсон и Ингмар Бергман, любимец на Уди Алън в киното.\r\n Театралната постановка е част от „Коледен фестива“, организиран от Община Благоевград.", "date": "2017.12.11", "title": "Благоевград: Постановка по Уди Алън ще бъде представена в града на 13 декември"}
{"url": "http://www.focus-news.net/news/2017/12/11/2466185/dobrich-sadat-v-general-toshevo-zadarzha-pod-strazha-devetima-nelegalni-migranti.html", "text": "Уважени са исканията на Районната прокуратура в Генерал Тошево от съда за вземане мярка за неотклонение „Задържане под стража“ спрямо деветима мигранти, преминали незаконно държавната граница на Република България. За извършеното престъпление по член 279, ал. 1 от НК в ареста са задържани трима сирийци и шестима иранци, сред които и две жени. Това съобщиха от пресцентъра на Апелативна прокуратура – Варна.\r\nНа 7 декември 2017 г. румънските гранични власти задържат група от девет души от Сирия и Иран, които преминали незаконно държавната граница от Република България с Република Румъния в землището на с. Росица, община Генерал Тошево. Срещу тях Районната прокуратура в Генерал Тошево образувала досъдебни производства за това, че в землището на с. Росица, Добричка област,  между 224 – 225 гранична пирамида лицата са излезли през границата на страната без разрешение на надлежните органи на властта и не през определените за това места.  \r\nЧаст от тях били без документи за самоличност и без адресна регистрация на територията на Република България. Не са регистрирани и в бежански центрове, преминали са незаконно българската граница с Турция и са заведени първоначално в София, откъдето след това са транспортирани до с. Росица.\r\nУстановен е и българският гражданин от Варна – А.П., който ги е транспортирал с микробус до землището на граничното село.\r\nМикробусът се движел по черен път и ги отвел непосредствено до граничната бразда, където закъсал. Групата чужди граждани били принудени да слязат и да пренощуват в полезащитен пояс, след което преминали държавната граница и се натъкнали на полицейски патрул на румънските власти.", "date": "2017.12.11", "title": "Добрич: Съдът в Генерал Тошево задържа под стража деветима нелегални мигранти"}
{"url": "http://www.focus-news.net/news/2017/12/11/2466186/cnn-politsiyata-v-nyu-york-se-e-otzovala-na-signal-za-eksploziya-v-metroto.html", "text": "Полицията в Ню Йорк се е отзовала на сигнал за възможна експлозия в метрото в Манхатън, предава американският телевизионен канал CNN.\r\nСъгласно наличната към момента информация е разпоредена евакуация на влаковете.\r\nОчакват се подробности за инцидента.Тереза Герова", "date": "2017.12.11", "title": "CNN: Полицията в Ню Йорк се е отзовала на сигнал за експлозия в метрото"}
{"url": "http://www.focus-news.net/news/2017/12/11/2466187/ikonomistat-krasen-stanchev-sled-kontsesiyata-v-park-pirin-nyama-nikakvo-komprometirane-na-parka-ili-na-bufernata-zona.html", "text": "След концесията в парк „Пирин“ няма никакво компрометиране на парка или на буферната зона. Това каза икономистът Красен Станчев на кръгла маса за проектите на решения на Министерския съвет за Национален парк „Пирин“ и за „Ски зона Банско“, предаде репортер на Агенция „Фокус“. „Много важни са три аргумента. Проблемът не е от 8 години, а от 1987 г., поради два от факторите – дъждовете и насекомите и ерозията на тогавашната писта с два ръкава. През 1991 г. МОСВ намери с невероятен бюджетен дефицит пари и спаси Шилигарника. Няма никакъв проблем с опазването на околната среда. Вторият аргумент е, че това, което може да се каже по всички анализи за управлението на „Пирин“ е, че след концесията няма никакво компрометиране на парка или на буферната зона“, обясни Станчев. По думите му за този период от 17 години има безкрайно много доказателства по правната страна на въпроса. \r\n„Имаме около 65 дела в съда, които са еднозначно решени. Имаме 22 проверки на НАП и 11 на прокуратурата. В момента да се прави реверанс за допълнително търсене на баланс, означава само едно – да се потвърждава подозрението за корупция на всички органи, които управляват парка. Последно, но не по важност, трябва да има все пак платформа, на която да се обсъждат всякакви мнения. Музеят на парка „Пирин“ сега е като детска изложба. Има много платформи и този разговор трябва да се изведе извън задачите на изпълнителната власт, а те са да вземе решение по казусите за управление на парка и за концесионния договор“, каза още икономистът. \r\nЛюба АЛЕКСИЕВА", "date": "2017.12.11", "title": "Икономистът Красен Станчев: След концесията в парк „Пирин“ няма никакво компрометиране на парка или на буферната зона"}
{"url": "http://www.focus-news.net/news/2017/12/11/2466188/sofiya-podaden-e-falshiv-signal-za-vzrivno-ustroystvo-v-rayona-na-izraelskoto-posolstvo-v-stolitsata.html", "text": "Фалшив сигнал за взривно устройство в района на израелското посолство в София е подаден около 12.40 часа, съобщиха за Агенция „Фокус“ от пресцентъра на МВР. Проверката на сигнала е приключила около 14.00 часа. Не е открито взривно устройство и не се е наложила евакуация на хора. Работата по случая продължава.", "date": "2017.12.11", "title": "София: Подаден е фалшив сигнал за взривно устройство в района на израелското посолство в столицата"}
{"url": "http://www.focus-news.net/news/2017/12/11/2466189/afp-eksploziya-s-neizvesten-proizhod-v-manhatan-saobshtava-se-za-edin-arestuvan.html", "text": "Полицията в Ню Йорк разследва експлозия с „неизвестен произход“ в Манхатън, предава AFP.\r\n„Полицията в Ню Йорк се отзова на сигнал за експлозия с неизвестен произход на 42-ро и 8-мо авеню, Манхатън. Евакуирани са А,С и Е линии на метрото. Информацията е предварителна, няма друга налична“, се казва в съобщение на правоохранителните органи, публикувано на официалния профил в социалната мрежа „Туитър“.\r\nПо-късно бе съобщено за арестуван във връзка с инцидента. Очакват се допълнителни подробности.Тереза Герова", "date": "2017.12.11", "title": "AFP: Експлозия с „неизвестен произход“ в Манхатън, съобщава се за един арестуван"}
{"url": "http://www.focus-news.net/news/2017/12/11/2466190/tsik-organizira-provezhdaneto-na-simulatsii-na-distantsionno-elektronno-glasuvane-na-12-dekemvri.html", "text": "На 12 декември 2017 г. (вторник), от 10.00 часа, в зала „София“ на Гранд хотел София, ет. 2, Централната избирателна комисия (ЦИК) на Република България организира провеждането на симулации на дистанционно електронно гласуване. В изпълнение на § 145, ал. 3 от Преходните и заключителни разпоредби на Закона за изменение и допълнение на Изборния кодекс ЦИК трябва да проведе три симулации на дистанционно електронно гласуване до края на 2017 г. Това съобщиха от пресцентъра на ЦИК.\r\nСимулациите са различен процес от експерименталното дистанционно електронно гласуване, което е предвидено да се проведе през 2018 г. на три последователно произведени избори, включително частични избори, съгласно § 145, ал. 1 и 2 от Преходните и заключителни разпоредби на Закона за изменение и допълнение на Изборния кодекс.\r\nСистемата за дистанционно електронно гласуване е разработена от „Информационно обслужване“ АД съгласно договор, сключен с ЦИК. Разработената система за целите на симулациите е съобразена с разпоредбите на Изборния кодекс. Ще се проведат последователно три симулации, както следва: за избори за членове на Европейски парламент, за избори за народни представители и за избор на кмет на община, като помежду им е предвидено кратко технологично време. \r\nСимулациите ще се реализират в зала с определен брой предварително регистрирани участници, сред които членове на Централната избирателна комисия, представители на различни институции, ангажирани с изборния процес, журналисти, неправителствени организации и др.", "date": "2017.12.11", "title": "ЦИК организира провеждането на симулации на дистанционно електронно гласуване на 12 декември"}
{"url": "http://www.focus-news.net/news/2017/12/11/2466191/menda-stoyanova-gerb-priemam-zvanieto-doktor-honoris-kauza-s-izvestno-pritesnenie-tay-kato-nyamam-pryako-otnoshenie-kam-akademichnata-deynost.html", "text": "Приемам званието „Доктор хонорис кауза“ с известно притеснение, тъй като нямам пряко отношение към академичната дейност и към изкуството. Така народният представител Менда Стоянова коментира присъденото и звание от Академията за музикално, танцово и изобразително изкуство, предаде репортер на Радио „Фокус” - Пловдив. „Явно колективът на академията е решил да ми го присъди като знак за това, че съм била много настоятелна и съм лобирала пред правителството, за да се отпуснат пари за ремонта на Жълтото училище, където се помещава”, каза Стоянова. По думите й Жълтото училище е светиня не само за града, а и в национален мащаб. То съществува вече 150 години и е било крайно време да се обнови и да продължи да се съхранява. „Уникалното е, че над 150 години тази сграда се използва по предназначение, няма друго такова училище”, добави Стоянова. Тук са учили Иван Вазов, Пенчо Славейков и др., затова бе важно да се даде зелен път на Жълтото училище, посочи Стоянова.\r\nДепутатът ще обмисля каква лекция ще изнесе през следващата година вече като „Доктор хонорис кауза“ в академията. „Ще търся подходящата тема, която хем да е интересна за студентите, хем да е по специалността ми”, каза още Менда Стоянова.\r\nЦветана ТОНЧЕВА", "date": "2017.12.11", "title": "Менда Стоянова, ГЕРБ: Приемам званието „Доктор хонорис кауза“ с известно притеснение, тъй като нямам пряко отношение към академичната дейност"}
{"url": "http://www.focus-news.net/news/2017/12/11/2466192/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия” на Радио „Фокус” – Пловдив ще разберем какво организира НЧ „Христо Смирненски 1925” в Садово за Коледните и Новогодишни празници. Подробностите ще ни разкаже председателят на читалището Димитър Йорданов. Той ще ни каже още как в Селскостопанската гимназия, където е директор, ще се посрещнат празниците и какво се прави там за учениците, които са лишени от родители.\r\nСъщо в днешното предаване ще ви разкажем как в село Селци подготвят празниците, има ли групи за коледуване и изобщо какво е настроението там преди Коледа. Ще разговаряме със секретаря на читалището в Селци Петрана Илиева.\r\nВ края ще се срещнем с кмета на село Катуница Красимир Юруков, който ще ни информира как е изпълнена тази година капиталовата програма на селото. \r\nПредаването „Садово в сърцето на Тракия“ се излъчва всеки понеделник по Радио „Фокус” – Пловдив от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.12.11", "title": "Акценти в предаването „Садово в сърцето на Тракия” на Радио „Фокус” – Пловдив"}
{"url": "http://www.focus-news.net/news/2017/12/11/2466193/poslanikat-na-rusiya-v-balgariya-n-pr-anatoliy-makarov-shte-otkrie-oborudvaniya-s-nova-tehnika-tsentar-za-ruski-ezik-v-su-sv-kliment-ohridski.html", "text": "На 12 декември т.г. Посланикът на Русия в България А.А.Макаров тържествено ще открие оборудвания с нова техника Център за руски език „Акад. В.В.Виноградов“ (кабинет 124) в СУ „Св. Климент Охридски“. Това съобщиха от Посолството на Руската федерация в България. Мероприятието ще започне от 17.00 часа и ще включи също така протоколна среща на Посланика с проф. д-р Анастас Герджиков, ректор на Софийския университет.\r\nСъбитието се организира във връзка с дарението, което Домът на Москва в София направи на Катедрата по руски език на СУ през ноември т.г.\r\nи е отворено за медиите.", "date": "2017.12.11", "title": "Посланикът на Русия в България Н ПР. Анатолий Макаров ще открие оборудвания с нова техника Център за руски език в СУ „Св. Климент Охридски“."}
{"url": "http://www.focus-news.net/news/2017/12/11/2466194/veliko-tarnovo-tovaren-avtomobil-se-obarna-i-razpilya-plodove-v-rayona-prisovskite-zavoi-nyama-postradali.html", "text": "Товарен автомобил се обърна в района Присовските завои, няма пострадали. Това съобщи за Радио „Фокус“ – Велико Търново говорителят на Областна дирекция на МВР Марияна Христова. Тя уточни, че камионът е превозвал плодове, които са се разпилели на пътното платно. Към момента движението се осъществява в едната лента. Трафикът се регулира от служители на Пътна полиция. „Освен това се извършва и почистване на пътя, което допълнително затруднява движението. Нека водачите карат със съобразена скорост и повишено внимание“, апелира Марияна Христова. \r\nЛуиза ТРАНЧЕВА", "date": "2017.12.11", "title": "Велико Търново: Товарен автомобил се обърна и разпиля плодове в района Присовските завои, няма пострадали"}
{"url": "http://www.focus-news.net/news/2017/12/11/2466195/sport-uefa-shte-otpusne-tri-miliona-evro-na-bfs-za-podobryavane-na-futbolnata-infrastruktura.html", "text": "УЕФА ще отпусне три милиона евро на Българския футболен съюз за финансиране на проекта „Хеттрик 4“, насочен към подобряване на футболната инфраструктура в страната. Съответното съобщение бе направено от президента на БФС Борислав Михайлов след среща президента на УЕФА Александър Чеферин, който е на официално посещение в България.\r\nПрограмата „Хеттрик 4“ ще бъде стартирана през 2018 година. Отделните общини в страната ще кандидатстват за нея по специално предоставени от УЕФА документи. Те ще им бъдат предоставяни от БФС. Средствата ще бъдат използвани за изграждане на футболни терени, но без осветление и седалки за зрителите.", "date": "2017.12.11", "title": "Спорт: УЕФА ще отпусне три милиона евро на БФС за подобряване на футболната инфраструктура"}
{"url": "http://www.focus-news.net/news/2017/12/11/2466196/miroslav-kalugerov-mosv-absolyutno-nesastoyatelni-sa-spekulatsiite-che-darzhavata-shte-podari-obekti-na-kontsesionera-v-park-pirin.html", "text": "Абсолютно несъстоятелни са спекулациите, че държавата ще подари обекти на концесионера в парк „Пирин“. Това каза Мирослав Калугеров - директор на дирекция „Национална служба за защита на природата“ към МОСВ на кръгла маса за проектите на решения на Министерския съвет за Национален парк „Пирин“ и за „Ски зона Банско“, предаде репортер на Агенция „Фокус“. Според Калугеров очевидно концесионният договор има несъответствия. „Има проблеми, свързани и с концесионното плащане, както и с липсата на санкционни механизми.  Предвижда се изменение на концесионния договор, чрез което еднозначно ще бъде определен предмета на концесията. Ще бъде определено, че обект на концесията са съществуващите ски писти към датата на сключване на договора. Ще бъдат включени и преместваемите обекти за обслужването на посетителите, както и самата концесионна площ. Всякакви спекулации, че в държавата ще подари обекти и ще ги даде на концесионера да ги експлоатира като общинския път Банско-хижа Вихрен, са абсолютно несъстоятелни“, заяви Калугеров и подчерта, че държавата не може да даде чужди обекти на концесия. „Във времето се наслагва такава погрешна теза по отношение на обекти, изградени преди концесията. Това са няколко ски лифта и влека. Те категорично не са били собственост на държавата към момента на предоставяне на концесията. Това също е един проблем, който изисква внимание, но не и спекулации с него. Нови обекти в границите на ски зоната ще могат да се разполагат единствено в буферната зона – т.е. в съществуващата туристическа зона“, допълни той. Според него с това изменение ще се повиши размерът на концесионното плащане, ще се въведат клаузи за неустойки, включително и такива за нарушение на екологичното законодателство. „Надявам се да се предотвратят споровете относно изпълнението на концесионните договор. Националните паркове не са резервати. Там определени човешки дейности са възможни“, обясни той и допълни, че е забранено строителството с изключение за заслони и други подобни.\r\nЛюба АЛЕКСИЕВА", "date": "2017.12.11", "title": "Мирослав Калугеров, МОСВ: Абсолютно несъстоятелни са спекулациите, че държавата ще подари обекти на концесионера в парк „Пирин“"}
{"url": "http://www.focus-news.net/news/2017/12/11/2466197/api-otpada-ogranichenieto-za-mps-nad-12-t-prez-troyanskiya-prohod.html", "text": "Отпада ограничението за МПС над 12 т през Троянския проход. Това съобщиха от пресцентъра на Агенция „Пътна инфраструктура”.", "date": "2017.12.11", "title": "АПИ: Отпада ограничението за МПС над 12 т през Троянския проход"}
{"url": "http://www.focus-news.net/news/2017/12/11/2466198/vladimir-toshev-gerb-skorostniyat-pat-ot-vidin-do-botevgrad-shte-bade-gotov-do-2022-g.html", "text": "Скоростният път от Видин до Ботевград ще бъде готов до 2022 г. Това каза на пресконференция народният представител от ГЕРБ Владимир Тошев, предаде репортер на Радио „Фокус“ – Видин. Вече е стартирала процедурата по изграждането на новия участък Ботевград – Мездра, като се очаква през месец януари да започнат процедурите по изграждането на обхода на град Димово по главен път Е-79. „Трите населени места, които са изключително тежки за транспорта, ще бъдат заобиколени. Това са Димово, Бела и Скомля. Готов е проектът за изпълнение на обходния път в този участък на Е-79. Надявам се да приключи и процедурата по избор на изпълнител на ремонт на участъка със свлачището на пътя Видин – Кула край село Войница, за да може след това да бъде ремонтиран целия път“, обясни Тошев. \r\nПроцедурата по изграждането на обхода при Димово се е забавил от 2013 г. заради обжалването пред съдебните инстанции от неправителствени организации на доклада по оценка на въздействието върху околната среда (ОВОС), посочи Тошев. По думите му предстоят отчуждителни процедури, но те ще бъда проведени бързо, защото само около 10% от терените са общински и частни. „Реално строителните дейности по този обход могат да започнат през април или май следващата година“, каза народният представител. \r\nТой посочи, че изграждането на скоростния път от Е-79 от Видин до Ботевград включва два лота: Димово – Медовница и Скравена – Ботевград. „От Мездра до Ботевград са приключили отчуждителните и тръжни процедури, на практика започват строителни дейности, доколкото позволяват условията. Готови са обходите на Монтана и Враца. До 4 години – 2022 година – четирелентовият скоростен път на Е-79 от Видин до Ботевград ще бъде изграден изцяло“, каза Владимир Тошев. Той допълни, че финансирането за изграждането на този път е изцяло със средства от бюджета и засега прогнозните цени са между 800 млн. лв. и 1 млрд. лева.\r\nАнна ЛОЗАНОВА", "date": "2017.12.11", "title": "Владимир Тошев, ГЕРБ: Скоростният път от Видин до Ботевград ще бъде готов до 2022 г."}
{"url": "http://www.focus-news.net/news/2017/12/11/2466199/cnn-eksploziyata-v-manhatan-nyama-nalichna-informatsiya-za-postradali.html", "text": "Полицията в Ню Йорк разследва експлозия с „неизвестен характер“ в Манхатън. След първоначалните доклади за взрив в метрото властите поясниха, че инцидентът се е случил в близост до автобусна гара, но е разпоредена евакуация на разположените в близост линии на метрото, предава американският телевизионен канал CNN.\r\n„Полицията в Ню Йорк се отзова на сигнал за експлозия с неизвестен произход на 42-ро и 8-мо  авеню, Манхатън. Евакуирани са А,С и Е линии на метрото. Информацията е предварителна, няма друга налична“, се казва в съобщение на правоохранителните органи, публикувано на официалния профил в социалната мрежа „Туитър“.\r\nСъобщава се за един задържан във връзка с инцидента. Към момента не са постъпили данни за пострадали. \r\nОчевидец разказва, че е чул две експлозии около 7.45 часа (местно време).\r\n„От това, което видях, изглеждаше така, сякаш идваше от метрото, но аз просто предполагам. Бяха два отделни взрива. Навсякъде имаше полиция. Беше много странно, хаотично, но не видях пострадали\", разказва очевидецът.Тереза Герова", "date": "2017.12.11", "title": "CNN: Експлозията в Манхатън – няма налична информация за пострадали"}
{"url": "http://www.focus-news.net/news/2017/12/11/2466200/smolyan-ppmg-vlevski-blagodari-na-kmeta-nikolay-melemov-za-porednata-podkrepa.html", "text": "Благодарствено писмо до кмета Николай Мелемов изпрати директорът на ППМГ „Васил Левски” – Смолян Мария Илиева, съобщиха от пресцентъра на Община Смолян. В него се казва: „Ръководството на гимназията изказва дълбока признателност за Вашата щедрост. Сърдечно благодарим за това, че за пореден път безрезервно съдействахте и подкрепихте участието на наши ученици в Областен математически турнир „Перперикон-2017 в град Кърджали. Участие взеха общо 82 ученици от 5 до 12 клас. За първа година имахме представители във възрастова група 5 клас, като Янко Янчев взе ІІІ място. Гимназистите се завърнаха с два сребърни медала при осмокласниците, завоювано ІІІ място в ХІ клас и един бронзов в ХІІ клас. Без вашето съдействие тези резултати не биха били възможни”, се казва в благодарственото писмо.\r\nПолучените отлични оценки от четиримата дванадесетокласници и петимата единадесетокласници се признават за прием във висше учебно заведение в Пловдив и Варна.", "date": "2017.12.11", "title": "Смолян: ППМГ „В.Левски” благодари на кмета Николай Мелемов за поредната подкрепа"}
{"url": "http://www.focus-news.net/news/2017/12/11/2466201/pleven-tyalo-na-vazrasten-mazh-e-bilo-zaroveno-v-rayona-na-selo-pelishat-ima-zadarzhan-za-tezhkoto-prestaplenie.html", "text": "Съпричастен към извършено тежко престъпление е задържан в полицейския арест, съобщиха от пресцентъра на МВР. На 8 декември към 10.40 часа в Районно управление „Полиция” – Пордим бил получен сигнал, че в района на село Пелишат е намерено заровено тяло на мъж. Веднага е извършен оглед, установена е самоличността на жертвата – 72-годишен местен жител, а по тялото му били открити травматични наранявания. \r\nЗа случая бил уведомен дежурен прокурор, а за престъпление по чл.115 от НК е образувано досъдебно производство. Като съпричастен към извършеното престъпление има задържан, работата по разследването продължава под наблюдението на прокуратурата.", "date": "2017.12.11", "title": "Плевен: Тяло на възрастен мъж е било заровено в района на село Пелишат, има задържан за тежкото престъпление"}
{"url": "http://www.focus-news.net/news/2017/12/11/2466202/afp-moskva-i-kayro-podpisaha-dogovor-za-izgrazhdane-na-parvata-aets-v-egipet.html", "text": "В понеделник, 11 декември, Египет и Русия подписаха договор за изграждането на първата атомна електроцентрала в северноафриканската страна, предава AFP.\r\nСъответният документ бе подписан от президента на Руската федерация и египетския му колега Абдел Фатах Сисис в рамките на специална церемония, излъчвана по държавната телевизия. \r\nПутин  пристигна в Кайро след изненадващо посещение във военновъздушна база „Хмеймим“ в Сирия, откъдето обяви изтеглянето на руските военнослужещи.Тереза Герова", "date": "2017.12.11", "title": "AFP: Москва и Кайро подписаха договор за изграждане на първата АЕЦ в Египет"}
{"url": "http://www.focus-news.net/news/2017/12/11/2466203/balgarskoto-konsulstvo-vav-frankfurt-sadeystva-na-nashi-sanarodnitsi-s-otmenen-polet.html", "text": "Българското консулство във Франкфурт съдейства на наши сънародници с отменен полет, съобщиха от пресцентъра на МВнР. На 10 декември полет на авиокомпания Wizzair, който е трябвало да излети в 15:40 часа от Франкфурт на Майн към София е бил отменен, оставяйки около 100 български граждани без транспорт до София. \r\nСлед телефонен разговор на българския консул във Франкфурт Стефан Димитров, българските граждани са били транспортирани от летището и настанени в хотели в радиус от около 40 км. По информация на българската мисия разходите за нощувка са били поети от авиокомпанията. От консулството ни информират, че след разговори с авиокомпанията е установено, че групово решение за прерутиране не може да бъде очаквано. Въпреки това днес пътниците ще бъдат превозени от хотелите до летище Франкфурт на Майн в 13:30 часа местно време. Очаква се самолет на авиокомпанията Wizzair да качи една част от тях в 15:40 часа на полет до София. Пътниците, които не успеят да бъдат превозени с полета на Wizzair ще могат да потърсят вариант за прибиране в България чрез директен полет на Lufthansa по-късно през днешния ден, или с друг полет с междинно кацане. \r\nКонсулството на България във Франкфурт е в постоянна връзка с българските граждани, като информира, че част от тях вече са намерили алтернативен начин за транспорт до София. \r\nВсички клиенти на авиокомпании приемат общите условия на тези компании със закупуването на своя билет. Искове за нанесени материални и нематериални щети се подават лично от всеки гражданин към авиокомпанията. Гражданите могат да се информират за своите права .  \r\nБългарското консулство остава в постоянна връзка с българските граждани. За съдействие гражданите могат да се обръщат към дежурните телефони на консулството във Франкфурт: +49 69 509 278 13 10 \r\nМедиите могат да се обръщат за въпроси към Пресцентъра на МВнР – Петър Бучков, тел. 02/948 24 50, мобилен: +359 893 33 96 03", "date": "2017.12.11", "title": "Българското консулство във Франкфурт съдейства на наши сънародници с отменен полет"}
{"url": "http://www.focus-news.net/news/2017/12/11/2466204/tass-egipet-otsenyava-visoko-rolya-na-moskva-za-razreshavaneto-na-palestinskiya-vapros.html", "text": "Египет оценява високо ролята на Русия за разрешаването на палестинския въпрос през изминалите десетилетия. Това заяви в понеделник президентът на Египет Абдел Фатах ас Сиси по време на съвместна пресконференция с руския си колега Владимир Путин, който е на визита в Кайро, предава ТАСС.\r\nЮридическият статут на Ерусалим може да бъде определен само на основата на международното право и резолюциите на Съвета за сигурност на ООН, отбеляза египетския президент.\r\n„Президентът Путин потвърди важността от съхраняването на статуквото в Ерусалим“, добави той.\r\nСпоред думите на ас Сиси, палестинския проблем, особено в светлината на последното решение на американския президент Доналд Тръмп да признае Ерусалим за столица на Израел и да пренесе там посолството на САЩ, е заел важно място в преговорите му с Путин. „Обсъдихме възможните последствия от това опасно решение за мирния процес в Близкия Изток“.\r\nПревод и редакция:", "date": "2017.12.11", "title": "ТАСС: Египет оценява високо роля на Москва за разрешаването на палестинския въпрос"}
{"url": "http://www.focus-news.net/news/2017/12/11/2466205/targovishte-sadat-zadarzha-pod-strazha-izdirvan-s-evropeyska-zapoved-za-arest-ot-republika-frantsiya-balgarin.html", "text": "30-годишният Аврам М. от търговищкото село Подгорица е задържан под стража, след като състав на Търговищкия окръжен съд е уважил искането на Окръжната прокуратура в града. Това съобщиха от пресцентъра на Апелативна прокуратура – Варна.\r\nМъжът е издирван с Европейска заповед за арест, издадена от прокуратурата на Районния съд в Арас, Република Франция, за кражба на автомобил и притежание на наркотици. \r\nВ искането за вземане на мярка за неотклонение „Задържане под стража“ прокуратурата е намерила, че са налице всички предпоставки за нея. Налице и реална опасност Аврам М. да се укрие, тъй като веднага след произнасянето на присъдата е напуснал територията на Република Франция.", "date": "2017.12.11", "title": "Търговище: Съдът задържа под стража издирван с Европейска заповед за арест от Република Франция българин"}
{"url": "http://www.focus-news.net/news/2017/12/11/2466206/d-r-yanka-draganova-rzi-varna-za-momenta-ostrite-respiratorni-infektsii-zasyagat-nay-veche-detsata-i-vazrastnite-do-30-godini.html", "text": "За момента острите респираторни инфекции засягат най-вече децата и възрастните до 30 години. Това каза за Радио „Фокус“ – Варна д-р Янка Драганова, директор на Дирекция „Надзор на заразните болести” към Регионалната здравна инспекция. „При възрастните над 30 години ситуацията е по-спокойна. Там стойностите са малко по-високи от стойностите за страната, но незначително. През тази седмица заболеваемостта в тази възрастова група е по-ниска спрямо предходната седмица“, допълни д-р Драганова. По думите й наблюдаваните настъпили усложнения от респираторните инфекции са обичайни – пневмония и бронхит. „Към момента интензитетът на този епидемичен процес не е така ясно изразен“, подчерта д-р Драганова. Според нея имунизацията е едно от най-сигурните средства за профилактика срещу грип и респираторни заболявания, но повечето хора избягват този вид профилактика. Тя препоръча засилване на имунитета чрез консумация на повече плодове и зеленчуци, както и спазване на добра лична хигиена. „Да се избягват посещенията на места, където има струпване на много хора, както и контактите с хора, които имат явни прояви на остър катар на горните дихателни пътища“, препоръча още д-р Янка Драганова.\r\nМарияна ВАЛЕНТИНОВА", "date": "2017.12.11", "title": "Д-р Янка Драганова, РЗИ – Варна: За момента острите респираторни инфекции засягат най-вече децата и възрастните до 30 години"}
{"url": "http://www.focus-news.net/news/2017/12/11/2466207/sgp-atakuva-pred-sada-razporedbi-na-naredbata-za-grobishtnite-parkove-i-pogrebalno-obrednata-deynost-na-stolichen-obshtinski-savet.html", "text": "В изпълнение на законоустановените си правомощия за упражняване надзор за законност върху дейността на държавните органи и органите на местно самоуправление Софийска градска прокуратура (СГП) внесе протест в Административен съд София-град (АССГ) против разпоредбите на чл. 33-38 на Наредбата за гробищните паркове и погребално-обредната дейност на Столичен общински съвет. Това съобщиха от пресцентъра на Прокуратурата на Р България. Проверката по случая е инициирана по сигнал на граждански организации, като в хода ѝ е установено, че посочените норми на Наредбата не отговарят на изискванията на нормативен акт от по-висока степен, а именно - Закона за ограничаване на административното регулиране и администравния контрол върху стопанската дейност (ЗОАРАКСД). \r\nАтакуваните разпоредби предвиждат по същество въвеждането на регистрационен и лицензионен режим по отношение на гражданите и юридическите лица, които желаят да осъществяват погребално-обредна и каменоделска дейност на територията на Столична община. Това разрешение пряко противоречи на изискването на чл. 4, ал.1 и ал.2 от ЗОАРАКСД, съгласно което регистрационен и разрешителен режим за извършването на определена стопанска дейност могат да се установяват само със закон. Доколкото липсва закон, който да урежда обществените отношения – предмет на Наредбата и такива регулаторни режими не са установени по надлежния ред, то въвеждането им посредством подзаконов нормативен акт, каквато се явява Наредбата на Столичен общински съвет, е недопустимо. В тази връзка атакуваните разпоредби се явяват нищожни, доколкото не отговарят на посочените изисквания за законоустановеност на регистрационния и разрешителния режим при осъществяването на стопанска дейност. \r\nПоради гореизложеното СГП иска от съда прогласяване нищожността на разпоредбите на чл. 33-38 от Наредбата за гробищните паркове и погребално – обредната дейност на Столичен общински съвет.", "date": "2017.12.11", "title": "СГП атакува пред съда разпоредби на Наредбата за гробищните паркове и погребално-обредната дейност на Столичен общински съвет"}
{"url": "http://www.focus-news.net/news/2017/12/11/2466208/vidin-ot-dve-godini-obshtinskiyat-savet-raboti-po-problema-s-uzakonyavaneto-na-imotite-v-romskiya-kvartal-nov-pat.html", "text": "От две години Общинският съвет във Видин работи по проблема с узаконяването на имотите, върху които има издигнати незаконни къщи в ромския квартал „Нов път”. Това каза за Радио „Фокус” – Видин Генади Велков, председател на Общинския съвет във Видин. Той посочи, че целта е хората от квартала да получат законен достъп до електропреносната мрежа и да имат нормално водоснабдяване. „На всяка сесия на Общинския съвет във Видин се продават имоти в квартал „Нов път”. За последното заседание, което е предвидено на 28 декември, също ще бъдат продадени два имота”, уточни Велков. \r\nЗа две години са узаконени около 50 имота в квартала. „15 лв. на квадратен метър е цената, по която могат да бъдат закупени имотите в квартал „Нов път”. Данъчната оценка на квадратен метър тук е между 13,90 лв. и 14,90 лв. Общинският съвет не може да утвърди цена под тази данъчна оценка, затова сме приели тя да е 15 лв., с 10 стотинки по-висока от данъчната”, каза Генади Велков. Според него много от жителите на квартала искат да закупят имотите си, като до 5 - 6 години може да се реши проблемът с узаконяването на имотите в квартал „Нов път”. От Общинския съвет обаче са категорични, че трябва да се спре с незаконното строителство в ромския квартал, ако жителите му искат той да бъде благоустроен.\r\nАнна ЛОЗАНОВА", "date": "2017.12.11", "title": "Видин: От две години Общинският съвет работи по проблема с узаконяването на имотите в ромския квартал „Нов път”"}
{"url": "http://www.focus-news.net/news/2017/12/11/2466209/smolyan-dvizhenieto-po-pat--86-smolyan-srednogortsi-v-rayona-na-razklona-za-s-tikale-se-osashtestvyava-v-edna-lenta-poradi-srutvane-na-skalna-masa-na-patnoto-platno.html", "text": "Движението по път ІІ-86 Смолян - Средногорци, в района на разклона за с. Тикале, се осъществява в една лента, поради срутване на скална маса на пътното платно. Това съобщиха от пресцентъра на Агенция \"Пътна инфраструктура\".", "date": "2017.12.11", "title": "Смолян: Движението по път ІІ-86 Смолян - Средногорци, в района на разклона за с. Тикале, се осъществява в една лента поради срутване на скална маса на пътното платно"}
{"url": "http://www.focus-news.net/news/2017/12/11/2466210/sport-grigor-dimitrov-stana-nositel-na-nagradata-sporten-ikar.html", "text": "Григор Димитров стана носител на наградата „Спортен Икар“ за постижения през годината в света на спорта, предоставяна от Фондация „Български спорт“. Най-добрият ни тенисист ще получи наградата си на церемония, която ще се състои на 19 декември. 2017-а е най-успешната година в кариерата на Димитров до момента. Той я завърши на трето място в световната ранглиста, като спечели турнирите в Бризбън, София, Синсинати и заключителния турнир на АТП за годината в Лондон.", "date": "2017.12.11", "title": "Спорт: Григор Димитров стана носител на наградата „Спортен Икар“"}
{"url": "http://www.focus-news.net/news/2017/12/11/2466211/nedyalko-slavov-oblasten-upravitel-na-smolyan-na-38-mln-leva-vazlizat-shtetite-sled-prolivnite-dazhdove-v-nachaloto-na-dekemvri.html", "text": "На 3,8 млн. лева възлизат щетите след проливните дъждове в началото на декември. Това каза за Радио „Фокус“ – Смолян областният управител Недялко Славов. Поражения за 2,7 млн. лева са в община Смолян, където бе обявено и бедствено положение, посочи Славов. Останалите общини, в които има по-сериозни щети от дъждовете в първите дни на месеца, са Девин, Неделино, Мадан и Рудозем. Основните поражения са пропаднали пътища, свлачища, осигуряване на достъп до населени места и други, поясни Славов. Той каза още, че общините разчитат неочакваните разходи, възникнали след проливните валежи, да бъдат възстановени от Междуведомствената комисия.\r\nНели ГЕРГЬОВСКА", "date": "2017.12.11", "title": "Недялко Славов, областен управител на Смолян: На 3,8 млн. лева възлизат щетите след проливните дъждове в началото на декември"}
{"url": "http://www.focus-news.net/news/2017/12/11/2466212/veliko-tarnovo-koleden-avtobus-patuva-v-grada.html", "text": "Приказен коледен автобус пътува във Велико Търново. Зад волана на голямата шарена шейна на колела е самият Дядо Коледа. Организатор на атракцията, която е подготвена специално за малчуганите от детските градини в Старата столица, е Общинската туристическа агенция „Царевград Търнов“, съвместно с транспортна фирма ЕТ „Надежда – Надежда Христова“. Това съобщиха от пресцентъра на Община Велико Търново.\r\nОбиколките започнаха в края на миналата седмица, а първи в автобуса се повозиха децата от градините „Слънце“ и „Здравец“. Днес пасажери бяха малчуганите от градините „Ивайло“ и „Първи юни“. Централна спирка бе Коледният базар в парк „Марно поле“, където малките великотърновци пуснаха своите писма до Белобрадия старец в Коледната поща, пяха и танцуваха на сцената, разгледаха павилионите и получиха много лакомства. Вкусните изненади за малчуганите са осигурени от фирмите „Кармела“ ООД, „Престиж“ АД, „Лозев“ ЕООД и „Екстрапак“ АД. \r\nПътуванията продължават по следния график: 12 декември - ДГ „Слънчев дом” и ДГ „Соня”; 13 декември – ДГ „Пролет” и ДГ „Св. св. Кирил и Методий”; 14 декември – ДГ „Иванка Ботева”; 15 декември – ДГ „Рада Войвода” и ДГ „Райна Княгиня”; 18 декември – за градините от Килифарево и Дебелец; 19 декември – ДГ „Ален Мак” и 20 декември - ДГ „Евгения Кисимова“.", "date": "2017.12.11", "title": "Велико Търново: Коледен автобус пътува в града"}
{"url": "http://www.focus-news.net/news/2017/12/11/2466213/ministar-neno-dimov-yasno-e-che-tryabva-da-postignem-takova-upravlenie-na-bansko-che-da-nyama-opashki-na-liftovete.html", "text": "Ясно е, че трябва да постигнем такова управление на Банско, че да няма опашки на лифтовете. Това каза пред журналисти министърът на околната среда и водите Нено Димов след кръгла маса за проектите на решения на Министерския съвет за Национален парк „Пирин“ и за „Ски зона Банско“, предаде репортер на Агенция „Фокус“. „От коментарите стана ясно, че за последните 10 години е имало повече от 10 обсъждания на казуса, за който говорим в момента. На практика бяха поставени два основни въпроса. Концесията за парк „Пирин“, която беше отложена на последния МС беше основно разгледана. Ясно е, че трябва да постигнем такова управление на Банско, че да няма опашки на лифтовете. Това трябва да бъде съвсем ясно постигнато. Ясно е, че автомобилният транспорт замърсява много повече от въжения транспорт. Ясно е, че никой няма нищо против дигитализацията на границите. Ясно е, че концесията, която е сключвана през 2001 г. по вече недействащ закон, трябва да бъде приведен в съответствие и всички проблеми трябва да бъдат приведени в съответствие с действащото към днешна дата законодателство“, заяви Димов. Според него е било ясно изтъкнато, че концесиите като цяло са инструмент и покана към инвеститорите и трябва да се даде ясен пример как може да бъде развивана въобще концесията в България. „Това, което се случва с Банско не е такъв добър пример. Трябва да преминем в следващ етап на развитие. Площта не се променя. Ясно е концесионното възнаграждение е свързано с приходите, а не с територията и базата, която се изчислява. Тези основни притеснения не са основателни. Що се отнася до прочита на ЮНЕСКО, беше казано ясно, че още през 2009 г. тази територия е извадена от парка „Пирин“ и я е вкарало в буферна зона, в която е допустимо такъв тип строителство. Като казвам строителство, нека да бъде повече от ясно, че говорим за писти, ски съоръжения, техническа инфраструктура и за нищо основателно. Никакво строителство извън технически съоръжения и ски съоръжения – т.е. спортни, каквото е и по закон“, допълни той. По думите му тези, които не са присъствали на кръглата маса, за него просто нямат допълнителни въпроси или аргументи. „Нещо, което е естествено, след като толкова дълги години се е дискутирало и идва момент, в който въпросите се изчерпват“, каза още Нено Димов. \r\nЛюба АЛЕКСИЕВА", "date": "2017.12.11", "title": "Министър Нено Димов: Ясно е, че трябва да постигнем такова управление на Банско, че да няма опашки на лифтовете"}
{"url": "http://www.focus-news.net/news/2017/12/11/2466214/yambol-zadarzhaha-turski-grazhdanin-za-kontrabandno-prenasyane-na-nad-25-kg-heroin-prez-gkpp-lesovo.html", "text": "Окръжна прокуратура – Ямбол задържа за 72 часа турският гражданин Юсуф А. (на 40 г.), съобщиха от пресцентъра на Окръжната прокуратура. Той е обвинен за това, че на 10 декември 2017 г. през ГКПП – Лесово, обл. Ямбол, с товарен автомобил – влекач и полуремарке, без надлежно разрешително, пренесъл през границата на страната от Република Турция в Република България, 50 пакета с високорисково наркотично вещество – хероин (с общо тегло 25,666 кг.), като предметът на престъпление е в особено големи размери и е особено тежък.\r\nНаркотичното вещество е открито благодарение на отличната работа на митническите служители. Те са подложили товарният автомобил на щателна проверка и са открили наркотичното вещество, което било съхранявано в добре опаковани пакети, поставени в специално приготвено двойно дъно на превозното средство.\r\nПредстои (в следващите дни) Окръжна прокуратура – Ямбол да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2017.12.11", "title": "Ямбол: Задържаха турски гражданин за контрабандно пренасяне на над 25 кг хероин през ГКПП – Лесово"}
{"url": "http://www.focus-news.net/news/2017/12/11/2466215/reuters-tereza-mey-izrazyava-zadovolstvoto-si-ot-noviya-optimizam-v-pregovorite-za-brekzit.html", "text": "Министър-председателят на Великобритания Тереза Мей ще изрази задоволството си от „новото чувство за оптимизъм“ в преговорите за Брекзит от трибуната на парламента в Лондон. Тя ще призове ЕС да се съгласи на сделка по време на ключовата среща на върха на Европейския съвет в края на тази седмица, за да могат двете страни да „се придвижат напред“ към обсъжданията на бъдещите търговски отношения между двете страни след напускането на Обединеното кралство, предава Reuters.\r\nСлед като Мей отслаби позициите си заради провала на предсрочните избори във Великобритания, когато Консервативната партия изгуби мнозинството си и възникналите брожения срещу нея вътре в партията, британският премиер ще даде реч пред депутатите, в която ще се опита да се реваншира пред тези, които се съмняваха в това, че тя може да постигне сделка с ЕС в първия кръг от преговорите, по въпросите за правата на европейските граждани във Великобритания, границата между Северна Ирландия и Ирландия и сумата, която Лондон трябва да плати за „развода“.\r\n„Винаги съм била сигурна, че това няма да е лесен процес. Той изисква много компромиси от страна на ЕС и Великобритания. Ние направихме точно това“, ще каже тя пред английските депутати, според извадки от нейната реч, публикувани от пресслужбата на Даунинг стрийт.\r\n„Разбира се, не сме се разбрали за нищо, докато не се разберем за всичко“, допълва се в съобщението.\r\nПревод и редакция:", "date": "2017.12.11", "title": "Reuters: Тереза Мей изразява задоволството си от новия оптимизъм в преговорите за Брекзит"}
{"url": "http://www.focus-news.net/news/2017/12/11/2466216/blagoevgrad-knigata-etiopska-prikazka-na-vladimir-karadzhov-shte-bade-ofitsialno-predstavena-v-grada.html", "text": "Официално ще бъде представена книгата на Владимир Караджов „Етиопска приказка“, съобщиха от пресцентъра на Община Благоевград. Премиерата ще бъде на 13 декември, сряда, в Градска художествена галерия в Благоевград от 19.00 часа. Гостите на събитието ще имат възможност да се срещнат с Владимир Караджов и неговия екип, да си купят книгата, да получат автограф от автора, както и да се снимат с него. Всеки желаещ ще има възможност да зададе своите въпроси и да сподели впечатления и мнения. \r\n  Писателят ще застане пред жители и гости на града за да разкаже историята за създаването на труда си и ще разкрие любопитни случки и факти.\r\n  „Етиопска приказка“ е подходяща както за големи, така и за по-малки читатели. Илюстрирана е пълноцветно с прекрасни картини от Биляна Караджова.\r\n  Владимир Караджов е главен асистент-доктор в Югозападен университет „Неофит Рилски“. „Етиопска приказка“ е първият роман, който издава. „Няма по-хубаво чувство от това да знаеш, че книгата ти е част от живота на някого, че си създал нещо, което ще остане след теб“, казва Караджов.", "date": "2017.12.11", "title": "Благоевград: Книгата „Етиопска приказка“ на Владимир Караджов ще бъде официално представена в града"}
{"url": "http://www.focus-news.net/news/2017/12/11/2466217/spetsializiranata-prokuratura-zapochna-predyavyavane-na-obvineniyata-na-sedminata-zadarzhani-za-nezakonen-reeksport-na-skapostruvashti-lekarstva.html", "text": "Специализираната прокуратура започна предявяване на обвиненията на привлечените към наказателна отговорност 7 лица по случая с незаконния реекспорт на скъпоструващи лекарства. Това съобщиха от пресцентъра на Апелативна специализирана прокуратура.\r\nПовече информация по случая ще бъде предоставена на брифинг утре, 12 декември, от 10.00 часа, в сградата на „Черковна“ 90 в София. Ще участват ръководителят на Специализирана прокуратура Иван Гешев, говорителят на главния прокурор Румяна Арнаудова, директорът на ГДБОП Ивайло Спиридонов, главният секретар на Изпълнителна агенция по лекарствата Светлин Спиров, проф. Златица Петрова – ръководител на Изпълнителната агенция за медицински одит към МЗ.", "date": "2017.12.11", "title": "Специализираната прокуратура започна предявяване на обвиненията на седмината задържани за незаконен реекспорт на скъпоструващи лекарства"}
{"url": "http://www.focus-news.net/news/2017/12/11/2466218/tass-moskva-i-kayro-se-dogovoriha-za-zasilvane-na-koordinatsiyata-na-usiliyata-si-za-razreshavane-na-konflikta-v-siriya.html", "text": "Президентът на Русия Владимир Путин заяви, че се е договорил с египетския си колега Абдел Фатах ас Сиси за засилване на координацията в усилията на двете страни за разрешаването на конфликта в Сирия, предава ТАСС.\r\n„Информирах господин президента за предприетите от Русия ходове за нормализация на ситуацията в Сирия“, отбеляза Путин след края на срещата си с ас Сиси. „Разказах му и за резултатите от днешното ми пътуване до Сирия“. „Ние, с господин ас Сиси, се уговорихме да засилим координацията на усилията ни, за да съдействаме за постигането на дългосрочно разрешение на сирийската криза“, добави руският държавен глава.\r\nПутин напомни, че почти цялата територия на Сирия е освободена от терористите. „Смятам, че задачите, които трябваше да се решават с широко използване на руските въоръжени сили, като цяло, са изпълнени“, подчерта той. Руският държавен глава изрази признателността си към египетското ръководство за поддръжката му на руската инициатива за свикване на Конгрес на сирийския национален диалог. „Предвиждаме да привлечем към работата му различни опозиционни групи, включително представители от т.нар. „московска“ и „каирска“ платформи“, добави той.\r\nПревод и редакция:", "date": "2017.12.11", "title": "ТАСС: Москва и Кайро се договориха за засилване на координацията на усилията си за разрешаване на конфликта в Сирия"}
{"url": "http://www.focus-news.net/news/2017/12/11/2466219/petar-petrov-yulen-ad-izgrazhdaneto-na-vtorata-kabinka-v-bansko-ne-e-samotsel-tya-nyama-da-vdigne-kapatsiteta-na-ski-zonata-prosto-shte-povishi-komforta-na-patuvane-na-turistite.html", "text": "Изграждането на втората кабинка в Банско не е самоцел. Това каза пред журналисти Петър Петров, член на борда на директорите „Юлен“ АД - концесионер на „Ски зона Банско“, след дискусията за проектите на решения на Министерския съвет за Национален парк „Пирин“ и за ски зоната, предаде репортер на Агенция „Фокус“. „През последните 10 години правим не малко дискусии. Отговорите са еднозначни. Винаги се отговаря по един и същи начин. Реално обаче отзвукът от тези срещи  и дискусии се спекулира, тоест говори се в една или в драга посока“, коментира Петров. Той подчерта, че поставят проблема от 10 години. „Тоест от 10 години ние непрекъснато казваме, че там има проблем. Установихме, че капацитетът на кабинката няма да може да удовлетвори хората, които ще се качват. Вече 10 години този проблем не се решава“, допълни Петър Петров. На въпрос дали промяната на концесионния договор ще реши проблема, той отговори: „Това е една от малките стъпки, по които може да се стигне до крайната цел – изграждане на втората кабинка. Изграждането на втората кабинка обаче не е самоцел. Тя няма да вдигне капацитета на ски зоната, просто ще повиши комфорта на пътуване на туристите“. \r\nЛюба АЛЕКСИЕВА", "date": "2017.12.11", "title": "Петър Петров, „Юлен“ АД: Изграждането на втората кабинка в Банско не е самоцел – тя няма да вдигне капацитета на ски зоната, просто ще повиши комфорта на пътуване на туристите"}
{"url": "http://www.focus-news.net/news/2017/12/11/2466220/yambol-svetlinite-na-kolednata-ukrasa-na-tsentralniya-ploshtad-v-grada-shte-badat-zapaleni-tazi-vecher.html", "text": "Тази вечер малко след 17.00 часа ще бъдат включени светлините на коледната украса на централния площад в Ямбол, съобщиха от пресцентъра на Общината. За предпразничната атмосфера на града са експонирани изцяло нови композиции от коледни фигури и светлинни ефекти. Десет-метровата Кавказка ела пред сградата на общината е украсена със сребристи и сини декоративни елементи. Основен акцент е композицията от внушителни фигури на Дядо Коледа и Снежанка, допълнени от шейна с еленски впряг и декоративни подаръци под елхата. Още през деня празничната изненада за ямболлии бе посрещната с много усмивки и настроение, и стана обект на многобройни фотосесии от преминаващите граждани. Централната позиция в композицията е на шейната, в която всеки желаещ може да седне и да се снима за спомен.\r\nНовост тази година е и допълнителната украса пред входа на Зрителната зала на общината, в която се провеждат множество концерти и събития в навечерието на коледните и новогодишните празници. Светеща елха с два снежни човека е другата фигурна композиция, която рамкира празничната украса на целия площ в града.\r\nПо традиция, коледното настроение е пренесено и в други части на града, като основните пътни артерии са украсени с разнообразие от светещи елементи.", "date": "2017.12.11", "title": "Ямбол: Светлините на коледната украса на централния площад в града ще бъдат запалени тази вечер"}
{"url": "http://www.focus-news.net/news/2017/12/11/2466221/zaklyuchitelnoto-sabitie-za-predstavyane-na-rezultatite-ot-izpalnenieto-na-programa-bg08-kulturno-nasledstvo-i-savremenni-izkustva-shte-se-sastoi-na-12-dekemvri-v-galeriya-sredets.html", "text": "На 12 декември (вторник) от 9.30 часа в галерия „Средец” на Министерство на културата ще се проведе заключително събитие за представяне на резултатите от изпълнението на програма БГ08 „Културно наследство и съвременни изкуства“. Това съобщиха от пресцентъра на министерството.\r\nЦелта на събитието е запознаване на обществеността и заинтересованите страни с дейностите по проектите и въздействието на постигнатите резултати, както и да се подчертае доброто партньорство между Министерство на културата, Националното координационно звено, Офиса на финансовия механизъм и представителите на страните донори. Ще бъдат представени изпълнените проекти, постигнатите индикатори, както и резултатите от изложбата „Легенди в злато. Тракийски съкровища от България” в Берген. \r\nСъбитието ще бъде открито от министъра на културата Боил Банов, който е и ръководител на програмния оператор на програма БГ08 „Културно наследство и съвременни изкуства“. Поканени за участие са представители на Посолството на Кралство Норвегия, Офиса на финансовия механизъм, Националното координационно звено, представителите на страните донори, бенефициентите по програмата, участници в проектите, както и представители на медиите.", "date": "2017.12.11", "title": "Заключителното събитие за представяне на резултатите от изпълнението на програма БГ08 „Културно наследство и съвременни изкуства“ ще се състои на 12 декември в галерия „Средец”"}
{"url": "http://www.focus-news.net/news/2017/12/11/2466222/lovech-narodniyat-predstavitel-ot-gerb-ivan-mihovski-chete-prikazki-na-detsa-v-troyan.html", "text": "Народният представител от ГЕРБ – Ловеч Иван Миховски се включи в Националната седмица на четенето, която се провежда от 11 до 15 декември. Миховски чете български народни приказки на децата от подготвителната група в СОУ „Св. Климент Охридски“ в Троян, съобщиха от пресцентъра на партията. На свой ред малчуганите останаха много доволни и искаха още приказки.\r\n„Благодаря за поканата на директора на училището Иванка Цекова. Включих се с удоволствие, защото имам богат опит в четенето на приказки покрай моята дъщеря. Това е невероятно преживяване - да накараш децата да те слушат с интерес, а и да направиш така, че да разберат смисъла на това, които четеш. Днес много се забавлявах и много съжалявам, но май нито едно детенце не заспа след срещата ни“, сподели развеселен Миховски. \r\nТретата национална седмица на четенето 2017 г. се организирана от Министерство на образованието и науката. Целта на инициативата е да се предизвика интерес към четенето, да се обърне вниманието към четящите хора, да се акцентира на значението на четенето за интелектуалното израстване на личността.", "date": "2017.12.11", "title": "Ловеч: Народният представител от ГЕРБ Иван Миховски чете приказки на деца в Троян"}
{"url": "http://www.focus-news.net/news/2017/12/11/2466223/venera-arachkova-zam-kmet-na-smolyan-shteti-za-nad-25-mln-lv-nanese-bedstvieto-v-obshtinata.html", "text": "Щети за над 2,5 млн. лева нанесе бедствието в община Смолян в началото на декември. Това каза за Радио „Фокус“ – Смолян заместник-кметът на Община Смолян Венера Аръчкова. Тя отбеляза, че огледите във всички населени места в общината вече са приключили от служителите в дирекция „Строителство“, начело с ресорния зам.-кмет инж. Мариана Цекова и общата сума надхвърля 2,5 млн. лв. Най-сериозни са пораженията по пътищата за селата Мугла и Горово и там има най-спешна нужда от възстановителни средства и ремонти, подчерта Аръчкова. Тя уточни, че са необходими много средства за цялостни ремонти, но засега са нужни пари за възстановяване на достъпа до селата във вида, в който е бил преди проливните дъждове. Не са малко и нанесените щети в селата от Ардинското корито, в Горово, Киселчово и махалите около село Петково. По-малки са щетите в селата Търън, Момчиловци и Широка лъка, но пък има доста свлачища в селата Солища, Стикъл и Гела, поясни Аръчкова. Тя допълни, че с помощта на кметовете по населени места и доброволци една част от пораженията са почти възстановени. За разплащане на направените разходи община Смолян ще поиска средства от Междуведомствената комисия по бедствия и аварии, но не се знае кога ще бъдат възстановени.\r\nАръчкова припомни, че общината има неразплатени около 800 000 лв. от предишни бедствия за периода от 2014 до 2017 г. по различни заповеди. Тя уточни, че не всички са от бедствени положения, но за тези години е имало аварийни дейности при наводнение, снегопочистване и заледяване, свлачища и пожар. „За голямо съжаление в мандатите на кмета Николай Мелемов община Смолян бе сполетяна от всички възможни бедствия“, каза Аръчкова. Тя добави, че една част от извършените дейности при тези ситуации са платени, а други все още не на фирмите, които са работили по тях. „Имаме уговорка с фирмите, с които работим и хората влизат в положение, тъй като виждат, че се стремим към поредност на плащанията при възникване на такива ситуации. Начинът, по който общинското ръководство действа и работи показва, че сме стиковали работата с фирмите и работим добре, затова и те не ни отказват съдействие“, каза още Венера Аръчкова.\r\nНели ГЕРГЬОВСКА", "date": "2017.12.11", "title": "Венера Аръчкова, зам.-кмет на Смолян: Щети за над 2,5 млн. лв. нанесе бедствието в общината"}
{"url": "http://www.focus-news.net/news/2017/12/11/2466224/prof-lyubka-lipcheva-prandzheva-mladite-hora-imat-potrebnost-ot-govorene-za-levski.html", "text": "Младите хора имат потребност от говорене за Левски, каза в предаването „Аз, Васил Лъвский в Карлово роден“ на Радио „Фокус“ проф. Любка Липчева-Пранджева. Според нея това е един от важните изводи от научната конференция „Васил Левски – из кривините на литературната иконография”, която се състоя в Карлово на 1 и 2 декември. Проф. Липчева е инициатор на събитието, а конференцията бе организирана от Националния музей „Васил Левски“-Карлово и от Филологическия факултет на Пловдивския университет „Паисий Хилендарски“. “Особено важно беше присъствието на студентите в залата и за мен те са и големия ни успех от тази конференция. На студентите не им се искаше да си тръгнат – младите хора бяха истински заредени от дискусионните теми за Левски и от присъствието им през двата дни в къщата дом-паметник в Карлово. Видна е и потребността от говорене за Левски, която забелязахме по един или друг начин във всеки един от докладите, представени през тези два дни“, уточни проф. Любка Липчева. Тя допълни, че от атмосферата на дискусия е станало ясно, че единството на нацията се гради в многослойността на говоренето за Левски, в способността всеки да открие „своя Левски“. Проф. Любка Липчева завърши с това, че докато имаме това име, ще имаме и онази единна духовна аудитория, в която да се преброяваме като българи, независимо къде по света се намираме.", "date": "2017.12.11", "title": "Проф. Любка Липчева-Пранджева: Младите хора имат потребност от говорене за Левски"}
{"url": "http://www.focus-news.net/news/2017/12/11/2466225/ministar-nikolina-angelkova-sas-sigurnost-podkrepyam-izgrazhdaneto-na-vtori-lift-v-bansko.html", "text": "Министерството на туризма и аз лично винаги сме подкрепяли изграждането на втори кабинков лифт в Банско и със сигурност ще подкрепим това и за в бъдеще, защото е изключително важно не само за развитието на туризма, но и като цяло на планинския. Това каза пред журналисти министърът на туризма Николина Ангелкова след кръгла маса за проектите на решения на Министерския съвет за Национален парк „Пирин“ и за „Ски зона Банско“, предаде репортер на Агенция „Фокус“. „Винаги съм казвала и го казвам отново, че лифтовете са най-екологичният вид транспорт и отварят достъпа до планината целогодишно и дават възможност да покажем пред всички какви богатства има нашата страна. Съответно да развиваме целогодишен туризъм“, заяви Ангелкова. По думите ѝ на днешната дискусия е станало ясно, че независимо, че концесионният договор ще се приведе в съответствие, всяка една дейност, която следва да се осъществява на територията в буферната зона, отново задължително преминава през всички процедури, включително и през ОВОС. \r\n„За мен от днешната дискусия, която е поредна, стана ясно, че няма как без допълнително да бъдат извършени процедури по ОВОС и други, съответстващи на националното ни законодателство и европейското, да се извършва нещо на територията на концесионния договор. Така че абсолютно защитен е национален парк „Пирин“ и със сигурност за всички трябва да е ясно, че без да се преминат тези процедури, няма да се появи образно казано лифт утре, дори ако МС вземе такова решение“, допълни Ангелкова и подчерта, че трябва да се спазват законите. „Аз като министър със сигурност подкрепям изграждането на втори лифт в Банско“, заяви още Николина Ангелкова. \r\nСпортният министър Красен Кралев допълни, че също от министерството са категорични и стоят зад идеята за втори лифт. „Няма алтернатива просто. Категорично трябва да продължим с изграждането на спортна инфраструктура за практикуване на зимните спортове. В България са традиционни и много популярни. Още повече, че в момента една от звездите на световните алпийски ски е българинът Радослав Янков, който е един от най-силните състезатели през последните години в сноуборда“, обясни той. По думите му в България няма писти и трасета за практикуване на сноуборд. „Затова сме принудени най-добрите ни състезатели да се подготвят в чужбина. Наясно сме, че тези хора са идоли за много деца и подрастващи. Там, където имаме силни спортисти веднага следва една мощна вълна от подрастващи, които се записват и почват да практикуват този спорт. В България за съжаление не можем да кажем, че имаме условия за практикуване на сноуборд. 200 км писти са крайно недостатъчни в цялата страна. Дадох пример с Чехия, където са 7000 км, Словения – 1800. Излишно е да коментираме държави като Австрия, Швейцария, Италия. Там километрите са по 20-30 000 на държава“, обясни той и подчерта, че е крайно време този процес да се отвори, спазвайки цялото българско и европейско законодателство. „Категорично искаме увеличаване и то километри писти, кабинкови лифтове – такива, които да направят и спортния туризъм, и практикуването на зимни спортове достъпни за всеки български гражданин“, каза още Красен Кралев. \r\nЛюба АЛЕКСИЕВА", "date": "2017.12.11", "title": "Министър Николина Ангелкова: Със сигурност подкрепям изграждането на втори лифт в Банско"}
{"url": "http://www.focus-news.net/news/2017/12/11/2466226/washington-examiner-politsiyata-v-nyu-york-podozira-che-vzrivat-v-manhatan-e-teroristichno-napadenie-edin-chovek-e-zadarzhan.html", "text": "Полицейското управление в Ню Йорк разследва експлозията, която прогърмя в близост до автобусния терминал на пристанищната служба в Манхатън. Съществуват подозрения, че това може да е терористично нападение, пише американското издание Washington Examiner.\r\nПолицейските власти съобщиха, че са задържали един мъж по подозрение за участие в инцидента, след като са получили няколко сигнала, че той е пренасял взривно устройство. То е паднало случайно, което не е останало незабелязано от случайните минувачи, които са съобщили в полицията.\r\nБивш комисар на нюйоркската полиция заяви пред американска медия, че според предварителната информация по случая, заподозреният е планирал нападението „в името на „Ислямска държава“, което го прави случай на тероризъм.\r\nТой съобщи, че заподозреният е около 20-годишен и най-вероятно родом е от Бангладеш.\r\nПревод и редакция:", "date": "2017.12.11", "title": "Washington Examiner: Полицията в Ню Йорк подозира, че взривът в Манхатън е терористично нападение, един човек е задържан"}
{"url": "http://www.focus-news.net/news/2017/12/11/2466227/premierat-boyko-borisov-ochakvame-velikobritaniya-da-ostane-nash-strategicheski-partnyor.html", "text": "Въпреки процесите, които текат между Европейския съюз и Великобритания, България очаква Обединеното кралство да остане стратегически партньор на Съюза по ключови въпроси като сигурността и борбата с тероризма. Това посочи министър-председателят Бойко Борисов пред британския си колега Тереза Мей, по чиято покана е на работно посещение в Лондон, съобщиха от правителствената информационна служба.\r\nДвамата обсъдиха сътрудничеството в областта на миграцията и на сигурността. Беше дадена висока оценка за взаимодействието между специалните служби на България и Великобритания.\r\nБорисов посочи, че очаква подкрепата на Лондон за интеграцията на страните от Западните Балкани. По думите му тяхното приобщаване към семейството на демократичните ценности е най-голямата гаранция за успешно, сигурно и мирно развитие на европейския континент. „Хората от този регион очакват да им покажем, че Европа мисли за тях“, каза българският министър-председател.\r\nНие напускаме ЕС, но не и Европа, коментира премиерът Тереза Мей. Тя посочи, че като бивш вътрешен министър на Великобритания може да оцени положените от България усилия в процеса на овладяване на мигрантската криза в Европа и за борбата с тежката престъпност. „Затова благодаря на теб и на България за помощта, която оказахте в общата ни борба с организираната престъпност, тероризма и трафика на хора“, каза Тереза Мей.", "date": "2017.12.11", "title": "Премиерът Бойко Борисов: Очакваме Великобритания да остане наш стратегически партньор"}
{"url": "http://www.focus-news.net/news/2017/12/11/2466228/le-monde-mariya-gabriel-nay-mladiyat-chlen-na-ek-i-lovets-na-falshivi-novini.html", "text": "В понеделник, 11 декември, френският ежедневник Le Mond публикува статия, посветена на Мария Габриел, в която представя кратка биографична справка на българката, която все още остава непозната за голяма част от европейците – или поне онези от тях, които не следят постоянно новините от Брюксел.\r\nПодчертавайки, че Мария Габриел е завършила висшето си образование в Бордо и е убеден франкофон, от редакцията уверяват, че през следващите месеци българката ще влезе в светлината на прожекторите. А причината е свързана с поемането на България на ротационното председателство на ЕС от 1 януари 2018 г. Винаги усмихната и динамична, Габриел е успяла да се утвърди още като депутат в ЕП от ЕНП.\r\nРаботата на Мария Габриел в ЕК не е лесна. Преди всичко, тя стана част от изпълнителния орган в средата на мандата на Комисията „Юнкер“, когато повечето законодателни инициативи вече са представени. В областта на цифровизацията обаче са финализирани едва шест от общо 24 представени проекта, а до европейските избори през май 2019 г. няма много време за реализирането им. Натискът към нея ще нарасне в началото на следващата година: ЕК разчита на младата жена да помогне на страната й в месеците, в които София ще председателства за първи път Съвета на ЕС. \r\nМария Габриел е отдадена и на борбата срещу разпространяването на фалшиви новини. „Това е голямо предизвикателство, особено като се има предвид, че повечето фалшиви новини не са незаконни“, заявява комисарят.\r\nГабриел подчертава, че информираният избор е в основата на демокрацията: „Искаме да предоставим на гражданите инструменти, които да им помогнат да разберат източника на информация“.\r\nПо отношение на родината си, Габриел коментира: „Обичам страната си, но никой не говори за тази държава, която успя да опази външна граница от 254 км с Турция по време на мигрантската криза. Макар да не сме дори членове на Шенгенската зона - несправедливост, която не може да продължи, трябва да избегнем на всяка цена това да накараме европейски граждани да чувстват, че са от друга категория. Говорим за нас само когато България е на дъното на класациите\", изразява съжаление еврокомисарят. \r\nСъщевременно тя подчерта, че в някои отношения България е първенец – като например в заетостта на жените в цифровия сектор.", "date": "2017.12.11", "title": "Le Monde: Мария Габриел - най-младият член на ЕК и „ловец“ на фалшиви новини"}
{"url": "http://www.focus-news.net/news/2017/12/11/2466229/ria-novosti-atomnata-elektrostantsiya-v-egipet-shte-se-ohranyava-s-pomoshtta-na-ruski-kosmicheski-spatnitsi.html", "text": "Русия ще участва в обезпечаването на сигурността на района на атомната електростанция в ед Дабаа, на средиземноморския бряг на Египет, с помощта на изкуствени космически спътници, съобщи пред РИА Новости членът на комитета по енергетика на египетския парламент Ал Бадри Ахмед Дейф.\r\n„Този район ще се контролира с помощта на руснаците, чрез спътници, което представлява допълнителна гаранция за сигурността й“, съобщи той.\r\nРуският президент Владимир Путин взе участие в церемонията по подписването на актовете за встъпване в сила на търговските споразумения за строителството на първата АЕЦ в Египет, в което ще участва Русия.\r\nПревод и редакция:", "date": "2017.12.11", "title": "РИА Новости: Атомната електростанция в Египет ще се охранява с помощта на руски космически спътници"}
{"url": "http://www.focus-news.net/news/2017/12/11/2466230/evropeyskata-komisiya-privetstva-parvite-konkretni-stapki-za-sazdavaneto-na-evropeyski-sayuz-za-otbrana.html", "text": "Председателят на Европейската комисия Жан-Клод Юнкер приветства днешното решение на Съвета за формалното създаване на Постоянно структурирано сътрудничество (ПСС) в областта на отбраната. Това съобщиха от Представителството на Европейската комисия в България.\r\n\"През юни казах, че е време да събудим Спящата красавица на Лисабонския договор - Постоянното структурирано сътрудничество. Шест месеца по-късно това се случи. Приветствам решението на държавите членки за полагане основите на Европейски съюза за отбраната. Европа не може и не бива да възлага другиму отговорността за нашата сигурност и отбрана\", подчерта председателят Юнкер. \r\nПостоянното структурирано сътрудничество представлява рамка и процес на основата на Договора, позволяващи задълбочаване на сътрудничеството в областта на отбраната между онези държави — членки на ЕС, които могат и са готови да сторят това. То ще позволи на държавите членки да развият общ капацитет за отбрана, да инвестират в съвместни проекти и да увеличат оперативната готовност и приноса на техните въоръжени сили. На 13 ноември 23 държави членки на ЕС подписаха съвместна нотификация за ПСС. Това са Австрия, Белгия, България, Германия, Гърция, Естония, Испания, Италия, Кипър, Латвия, Литва, Люксембург, Нидерландия, Полша, Румъния, Словакия, Словения, Унгария, Финландия, Франция, Хърватия, Чешката република и Швеция. \r\nНа днешното заседание в Брюксел на Съвета по външни работи правителствата официално потвърдиха намерението си.", "date": "2017.12.11", "title": "Европейската комисия приветства първите конкретни стъпки за създаването на Европейски съюз за отбрана"}
{"url": "http://www.focus-news.net/news/2017/12/11/2466231/veliko-tarnovo-vazstanoveno-e-dvizhenieto-po-pat-i-5-veliko-tarnovo-gabrovo-pri-prisovski-zavoi.html", "text": "Възстановено е движението по път I-5 Велико Търново – Габрово при „Присовски завои“. Това съобщиха от пресцентъра на Агенция \"Пътна инфраструктура\".", "date": "2017.12.11", "title": "Велико Търново: Възстановено е движението по път I-5 Велико Търново – Габрово при „Присовски завои“"}
{"url": "http://www.focus-news.net/news/2017/12/11/2466232/inzh-petya-karazahova-opu-veliko-tarnovo-3-mln-leva-sa-otdeleni-za-zimno-pochistvane-v-oblastta.html", "text": "3 млн. лева са отделени за зимно почистване в областта за 2017/2018 година. Въпреки че на километър в региона се падат по 20% повече средства, в сравнение със съседните области, нивото на поддръжката е много по-ниско. Това заяви инж. Петя Каразахова, председател на Областното пътно управление – Велико Търново, която присъства на среща, организирана от Сдружението на кметовете във Великотърновска област, предаде репортер на Радио „Фокус“ – Велико Търново. На събитието присъстваха още седем от осемте народни представители в региона, областният управител проф. Любомира Попова, кметове и кметски наместници и Христо Христов, председател на Областното сдружение на кметовете във Великотърновска област. Христов даде пример със съседната Габровска област, където средствата за миналата година са били едва 1,3 млн. лв., но пътищата се поддържат много по-добре. Той обясни, че в Ново село два пъти дневно от месец и половина насам автомобил на почистващата фирма при температура 8 – 10 градуса извършва обход, което според Христов е излишно. Той бе категоричен, че средствата не се разходват правилно. \r\nОт своя страна Петя Каразахова уточни, че ОПУ няма информация относно размера на одобрените средства за съседните области. „Поддържането във Великотърновска област се осъществява от фирми, като има сключени  четири договора. През 2014 година са изхарчени 3,8 млн. за текущи ремонти, а 1,594 млн. лв с ДДС за зимно почистване. През 2015 година за текущи дейности – 570 хиляди лева, а за зимно 1,3 млн. лв. През 2016 година за ремонти са изхарчени 530 лв., а за зимно 1,480 млн. лева с ДДС“, посочи Каразахова. Тя допълни, че до момента не са подавани сигнали за нарушения, свързани с почистването. „През 2017 година одобреният бюджет за ремонт на републиканската пътна мрежа е 1,873 млн. За зимно почистване са отделени 3 млн. лева. До този момент за зимно поддържане за периода януари – март са изразходени 1.740 млн. лв. с ДДС, а за ремонт 1,870 млн. лв.“, каза още Петя Каразахова. \r\nНа въпрос относно обхода с автомобили при положителни температури тя отговори, че това е задължение на Агенция „Пътна инфраструктура” по договор, тъй като се счита за превантивни мерки. От срещата не стана ясно дали ще има подобрение в дейността на Областно пътно управление.\r\nЛуиза ТРАНЧЕВА", "date": "2017.12.11", "title": "Инж. Петя Каразахова, ОПУ – Велико Търново: 3 млн. лева са отделени за зимно почистване в областта"}
{"url": "http://www.focus-news.net/news/2017/12/11/2466233/xiv-mladezhki-ikonomicheski-forum-shte-se-provede-v-unss-na-12-dekemvri.html", "text": "Утре, 12 декември (вторник), от 10.00 часа в голямата конферентна зала на Университета за национално и световно стопанство ще се проведе 14-ото издание на тридневния Младежки икономически форум, организиран от Студентския съвет при УНСС. Тази година темата е „Българското председателство на Съвета на ЕС: възможности и заплахи“. Това съобщиха от пресцентъра на УНСС.\r\nГост-лектори на форума през първия ден ще бъдат столичният кмет Йорданка Фандъкова, вицепремиерът Томислав Дончев, заместник-министърът на образованието и науката Петър Николов и др.", "date": "2017.12.11", "title": "XIV Младежки икономически форум ще се проведе в УНСС на 12 декември"}
{"url": "http://www.focus-news.net/news/2017/12/11/2466234/kmetat-na-nyu-york-vragovete-ni-iskat-da-razrushat-multikulturnoto-obshtestvo.html", "text": "Кметът на Ню Йорк Бил де Блазио заяви, че няма повече инциденти за момента, нито организирани действия на терористична група, пише The Telegraph, след взрива в Ню Йорк, който бе обявен за терористично нападение от местните полицейски власти.\r\n“Всичко, което знаем е, че една отделна личност, която, благодарим на господа, не успя да реализира плановете си“, заяви той. „Враговете ни искат да разрушат мултикултурното ни общество“, добави той, визирайки пакистанския произход на заподозрения за деянието.\r\nТой добави, че предстои да се направи по-задълбочено разследване на инцидента, за да има повече яснота за него.\r\nПревод и редакция:", "date": "2017.12.11", "title": "Кметът на Ню Йорк: Враговете ни искат да разрушат мултикултурното общество"}
{"url": "http://www.focus-news.net/news/2017/12/11/2466235/plovdiv-apelativniyat-sad-shte-zasedava-po-deloto-sreshtu-13-te-imami-za-razprostranenie-na-radikalen-islyam-na-12-dekemvri.html", "text": "Апелативният съд в Пловдив ще гледа на 12 декември от 09.30 часа делото за разпространение на радикален ислям срещу 13-те имами, сред които е и Ахмед Муса, каза за Радио „Фокус“ – Пазарджик прокурор Недялка Попова. Тя обясни, че по време на утрешното заседание ще се гледа петорната експертиза, назначена от Апелативния съд по указание на Върховния касационен съд. „Експертизата е голяма по обем и доста сложна – над 440 страници“, уточни Попова.„Фокус“ припомня: \r\nДелото се разглежда отново от Апелативния съд в Пловдив, след като бе върнато от ВКС. Ахмед Муса Ахмед беше признат за виновен от Пазарджишкия окръжен съд през март 2014 година по три престъпления по НК: за проповядване на антидемократична идеология, за членство в организация, която си е поставила за цел разпространението на антидемократична идеология (Ал Уакф ал Ислями) и за проповядване на омраза на религиозна основа. Пловдивският апелативен съд потвърди присъдата и увеличи наказанието на Ахмед Муса на две години затвор, ВКС отмени присъдата и върна делото за разглеждане от друг състав.\r\nВаня НИКОЛОВА", "date": "2017.12.11", "title": "Пловдив: Апелативният съд ще заседава по делото срещу 13-те имами за разпространение на радикален ислям на 12 декември"}
{"url": "http://www.focus-news.net/news/2017/12/11/2466236/ombudsmanat-maya-manolova-poiska-ot-kevr-da-namali-tsenata-na-vodata.html", "text": "Омбудсманът Мая Манолова изпрати остро становище до председателя на Комисията за енергийно и водно регулиране (КЕВР) Иван Иванов, във връзка с предстоящото увеличение на ВиК услугите от 1 януари 2018 г. в 14 области в страната. Това съобщиха от пресцентъра на Омбудсмана на Р България.\r\n„За пореден път държавният регулатор не счете за необходимо да проведе обществено обсъждане по един толкова важен въпрос, който засяга потребителите в областите: Смолян, Варна, Пловдив, Силистра, Кърджали, Русе, Перник, Монтана, Шумен, Сливен, Бургас, Ямбол, Враца, София-град“, пише омбудсманът.\r\nВ документа тя подчертава, че „правилното определяне на цените на ВиК услугите е въпрос от обществена значимост за развитие на ВиК сектора“.\r\nМанолова посочва, че на практика КЕВР и ВиК дружествата обсъждат цени, които се плащат от трета страна, без последната да има възможност да вземе отношение по тях. „Това, освен че е незаконосъобразно, е и неморално“, категоричен е общественият защитник.\r\nВ становището си до председателя на КЕВР тя акцентира и върху факта, че вместо инфлацията от м. януари до м. октомври т.г., която е 0,7 %, регулаторът е взел предвид справка от м. декември 2016 г. до края на м. октомври т.г. – 1,9 %. \r\nОт друга страна, Мая Манолова посочва, че всъщност инфлацията следва да се изчислява от момента на влизане в сила на утвърдената цена за 2017 г. за ВиК услугите, която е различна за операторите. \r\nОмбудсманът дава и пример за абсурдността на ситуацията с предстоящото изменение на цените на водата за ВиК Ямбол.\r\n„При спазване на нормативните изисквания, одобрената цена на водата за ВиК Ямбол за 2018 г., не би следвало да се изменя. Вместо това, за този ВиК оператор цената на водата е с най-голямото увеличение – 20%“, изтъква парадокса Манолова.\r\nНационалният обществен защитник критикува работата на КЕВР и по отношение определяне социалната поносимост на цената на ВиК услугите. Манолова е категорична, че КЕВР ползва данните от изследването на Националния статистически институт /НСИ/ „Статистика на доходите и условията на живот“, които са чувствително по-високи от друго тяхно изследване за същата година – „Наблюдение на домакинските бюджети относно средно месечния доход на домакинствата“: \r\n„На основание чл.19, ал.1, т.4 от Закона за омбудсмана отправям препоръка, да се вземат под внимание посочените аргументи като приложите правилните критерии за определяне периода на инфлацията и социалната поносимост на цените на ВиК услугите. По този начин ще бъдат постигнати по-ниски и справедливи цени, в съответствие със закона“, пише в становището си до КЕВР омбудсманът.", "date": "2017.12.11", "title": "Омбудсманът Мая Манолова поиска от КЕВР да намали цената на водата"}
{"url": "http://www.focus-news.net/news/2017/12/11/2466237/smolyan-razchisteno-e-svlachishteto-po-patya-smolyan-srednogortsi-pri-razklona-za-selo-tikale.html", "text": "Разчистено е свлачището по пътя Смолян – Средногорци, при разклона за село Тикале, съобщиха за Радио „Фокус“ – Смолян от Областно пътно управление – Смолян. Движението вече се осъществява нормално и в двете ленти. \r\nВ областта движението се осъществява при зимни условия. Пътните настилки са мокри, по усойните части – заледени на места, но опесъчени и осолени. Времето е ясно, с добра видимост. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци. През деня не са получавани сигнали инциденти по републиканските пътища в областта. По всички републикански пътища остава повишена опасността от падащи камъни.\r\nВ Смолян автомобилният трафик е интензивен в края на работния ден. По-натоварено е движението по централните улици и входно-изходните артерии на града. Пътните настилки са предимно сухи.\r\nНели ГЕРГЬОВСКА", "date": "2017.12.11", "title": "Смолян: Разчистено е свлачището по пътя Смолян – Средногорци, при разклона за село Тикале"}
{"url": "http://www.focus-news.net/news/2017/12/11/2466238/gubernatorat-na-shtat-nyu-york-tova-e-nyu-york-da-se-vrashtame-obratno-na-rabota.html", "text": "Губернаторът на Ню Йорк Андрю Куомо похвали бързината, с която са реагирали полицейските власти на взрива в Манхатън, за който се разбра, че е опит за терористично нападение. „Всички работиха екипно. Имаше експлозия, това беше ефективно – нискотехнологично – устройство. Няколко човека получиха дребни наранявания, но всички се справиха изключително добре“, заяви той, цитиран от The Telegraph.\r\nНормалното функциониране на автобусния терминал е възобновено, съобщи още Куомо.\r\n„Това е един от най-страшните кошмари. Това е Ню Йорк и това ни прави цел за международния тероризъм. Осъзнаваме го“, подчерта той.\r\n„Всеки може да влезе в интернет, но реалността в Ню Йорк е друга и ние си държим очите отворени и имаме най-добрите полицаи на света. Ще преминем през това заедно, да се връщаме обратно на работа“, завърши губернаторът.\r\nПревод и редакция:", "date": "2017.12.11", "title": "Губернаторът на щат Ню Йорк: Това е Ню Йорк, да се връщаме обратно на работа"}
{"url": "http://www.focus-news.net/news/2017/12/11/2466239/vidin-predpriemachi-gerb-predstaviha-proekta-perlata-na-balkanite.html", "text": "По инициатива на Предприемачи ГЕРБ - Видин бе представена концепция за цялостно развитие на Видин като туристически, спортен и рехабилитационен център, съобщиха от пресцентъра на партията. „Събрали сме се да предложим за реализация проекта „Перлата на Балканите“ във Видин, по подобие на други световни центрове за предоставяне на комплексни туристически услуги”, каза в началото на срещата председателят на ПГЕРБ – Видин Николай Цветков. \r\n„Проектът включва изграждане на комплекс от хотели, спортни съоръжения, гребен канал и яхтено пристанище, разположени в естествената природна среда, каквато е река Дунав”, посочи още Цветков. “Нашата цел е да съумеем да използваме добрите отношения на българското правителство с европейски, арабски и азиатски инвеститори и да призовем местната власт да подготви идейно предложение за реализиране на проект „Перлата на Балканите”, за да привлечем крупни инвеститори и променим цялостния облик на Видин”, каза в заключение председателят на ПГЕРБ – Видин.\r\n От своя страна народният представител от ГЕРБ и областен координатор на партията Владимир Тошев подчерта, че регион Видин е кръстопът на  исторически, културен, религиозен и различни други видове туризъм. „Тук има много природни дадености и неслучайно в миналото се е наричал „Златният рог“. Градът лежи върху подземно богатство от топла минерална вода с показатели, равни  на световноизвестни балнеокурорти“, посочи Тошев.\r\n \tВидинските предприемачи бяха подкрепени от председателя на ПГЕРБ Валя Чилова. „Големите, стратегически инвеститори търсят цялостни концепции и готови проекти на етап предпроектна готовност. Конкуренцията за привличане на инвестиции на ниво държави е много голяма, такава трябва да бъде и на ниво градове. Убедена съм, че с възможностите за промотиране на проект, включващ яхтено пристанище, балнеологичен център, хотелска база, минерална баня, с вода с уникални характеристики и спортни съоръжения, Видин коренно ще промени своя облик и икономиката на града ще претърпи огромно развитие. Вие имате конкретна идея, когато има единомислие и обединени усилия на държавна, местна власт и бизнеса,  можем да успеем. Имаме разбирането на правителството, което ще подкрепи всяка добра идея за развитието на Видинска област”,  каза Валя Чилова.\r\n \tНа срещата единодушно бе избран 5-членен Инициативен комитет с председател Николай Цветков, който до средата на януари 2018 г. да подготви и представи цялостна концепция  на проекта „Перлата на Балканите”.", "date": "2017.12.11", "title": "Видин: Предприемачи ГЕРБ представиха проекта „Перлата на Балканите”"}
{"url": "http://www.focus-news.net/news/2017/12/11/2466240/fox-news-ustanoviha-samolichnostta-na-napadatelya-ot-nyu-york.html", "text": "Полицията в Ню Йорк е установила самоличността на задържания заподозрян за извършването на бомбената атака в Манхатън. Това е 27-годишният Акайед Юлла, който се е радикализирал по примера на „Ислямска държава“ и е заложил конусовидно самоделно взривно устройство в автобусния терминал на нюйоркското пристанище в натоварената понеделнишка сутрин ( в България – късен следобед). Най-вероятно несполуката му се дължи на това, че е детонирал самоделната бомба преждевременно, пише американската новинарска телевизия Fox News.\r\nЮлла е заложил бомбата в подлез, водещ към метрото, в около 7:30 местно време, заяви губернаторът на щата Ню Йорк Андрю Куомо. Самият извършител е получил изгаряния от взрива и се предполага, че той е единственият сериозно пострадал човек в резултат от експлозията. Животът му не е в опасност.\r\nПревод и редакция:", "date": "2017.12.11", "title": "Fox News: Установиха самоличността на нападателя от Ню Йорк"}
{"url": "http://www.focus-news.net/news/2017/12/11/2466241/ministar-valentin-radev-predstavi-prioritetite-i-merkite-na-natsionalniya-savet-po-preventsiya-na-prestapnostta-za-2018-godina.html", "text": "Министърът на вътрешните работи Валентин Радев председателства новия състав на Националния съвет по превенция на престъпността, сформиран през октомври, в който участват 12 заместник-министри и ръководители на агенции и дирекции, които имат отношение към проблема. Това съобщиха от пресцентъра на МВР. На заседанието участниците приеха Отчет за изпълнение на приоритетите и целите от Плана за превенция на престъпността през миналата година. Приета бе и работна програма за 2018 година, в която като основен акцент са изведени мерките, свързани с ограничаване на измамите и посегателствата над възрастни и самотноживеещи хора, пресичане кражбите на селскостопанска продукция, ограничаване на незаконната сеч и незаконната търговия с културни ценности, както и намаляване на престъпленията против собствеността. Включени са и мерки, насочени към намаляване насилието сред децата и младежите, ограничаване броя на необхванатите и преждевременно напусналите образователната система деца; повишаване на образователния, културния и социалния статус на маргинализираните групи от обществото. \r\nМинистър Радев посочи, че превенцията и противодействието на конвенционалната престъпност са сред основните приоритети в Програмата за управление на правителството на страната за периода 2017 – 2021 година, изтъквайки, че превантивната дейност може да бъде успешна само, ако са ангажирани и си взаимодействат държавни и местни органи, обществени организации и граждани. „Тъй като престъпността е сложно социално явление, резултат от влиянието на много фактори като социално-икономическото състояние на страната, жизненото равнище на гражданите, качеството на образованието и обхвата на децата в образователната система, а също и семейната среда, институциите и обществеността следва да си сътрудничат и да работят съвместно за противодействието й и най-вече за нейната превенция“, заяви министър Радев при откриването на заседанието. Той припомни, че през април 2016 година от предишния състав на Националния съвет по превенция на престъпността е одобрен План за изпълнение на приоритетите и постигане на целите за периода 2016 - 2018 г., който включва 5 приоритета и над 110 мерки за борба с конвенционалната престъпност. Изграждането на устойчиви партньорства за превенция на престъпността между органите на държавната власт, неправителствените организации, бизнеса и гражданското общество е сред основните приоритети, залегнали в плана, наред с изграждането на сигурна и безопасна среда в населените места и създаване на среда на толерантност сред децата и младежите и възпитаване на дух на отговорност и развиване на гражданска култура. Друг основен приоритет е създаване на условия за намаляване на риска от престъпления сред уязвими групи.   \r\nНа заседанието директорът на Главна дирекция „Национална полиция“ главен комисар Христо Терзийски запозна участниците с това как полицията си взаимодейства с органите на местната власт и самоуправление по линия на превантивната дейност.", "date": "2017.12.11", "title": "Министър Валентин Радев представи приоритетите и мерките на Националния съвет по превенция на престъпността за 2018 година"}
{"url": "http://www.focus-news.net/news/2017/12/11/2466242/varna-oblastniyat-savet-na-bchk-i-obshtinata-organizirat-za-trinadeseti-poreden-pat-praznichno-blagotvoritelno-sabitie-zaedno-za-koleda.html", "text": "Областният съвет на БЧК и Община Варна заедно с други социални партньори организират за тринадесети пореден път празнично благотворително събитие „Заедно за Коледа“. Това каза за Радио „Фокус“ – Варна Илко Раев, председател на Областния съвет на БЧК – Варна. Благотворителният коледен празник ще се състои на 12 декември от 11.00 часа в зала „Аула“ на Икономически университет – Варна. За 600 варненци в уязвимо положение е подготвен коледен концерт за духовно и емоционално съпреживяване на коледно-новогодишните празници и индивидуален коледен хранителен пакет с основни хранителни продукти.\r\nВ програмата ще участват индивидуални и групови изпълнители от училището по изкуства „Д. Христов“, СУ „Елин Пелин“, Център за личностно развитие, Клуб рокендрол при читалище „Асен Златаров“.\r\nМарияна ВАЛЕНТИНОВА", "date": "2017.12.11", "title": "Варна: Областният съвет на БЧК и Общината организират за тринадесети пореден път празнично благотворително събитие „Заедно за Коледа“"}
{"url": "http://www.focus-news.net/news/2017/12/11/2466243/angela-merkel-rusiya-e-sila-formirashta-svetovniya-red.html", "text": "Канцлерът на Германия Ангела Меркел заяви, че Русия е сила, формираща световния ред и приведе за пример ситуацията в Сирия, предава ТАСС.\r\n„Виждаме една Русия, която иска да бъде съставя световния ред и ако погледнем в Сирия, ще видим, че тя е такава“, заяви Меркел, по време на пресконференция в Берлин.\r\nТя засегна и темата за ЕС, като заяви, че Съюза трябва да играе „геополитическа роля“ и да има „огромно влияние“ по света. Освен това Меркел констатира и засилването на влиянието по света на Китай.\r\nПревод и редакция:", "date": "2017.12.11", "title": "Ангела Меркел: Русия е сила, формираща световния ред"}
{"url": "http://www.focus-news.net/news/2017/12/11/2466244/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от -5° до +15°. Времето над страната е предимно ясно. Слаб до умерен вятър духа в областите Варна, Враца, Кърджали, Монтана, Пазарджик и Шумен. Пътните настилки в страната са предимно сухи, по усойните места мокри, заледени и обработени.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: \r\nобласт София: Временно движението по АМ Тракия от км 54+000 до км 54+500 в посока Бургас се осъществява в една лента, поради професионална некомпетентност и нежелание от страна на собственика да се използва специализирана техника за отстраняване на авариралия тежкотоварен автомобил. Движението се осъществява в изпреварващата лента. Участъкът е сигнализиран. Срок до 12.12.2017 г.\r\nобласт Стара Загора: Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.11", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/11/2466245/sport-sastezaniyata-ot-formula-1-sa-s-8-po-poseteni-prez-2017-godina.html", "text": "Този сезон състезанията от Формула 1 са били с 8% по-посетени в сравнение с миналата година. Това съобщиха новите собственици на състезателния формат Liberty Media, като според техните данни, през 2017 година, състезанията са посетени от 4 милиона зрители. Средно по 200 хиляди зрители са наблюдавали всяка надпревара. По-слаба посещаемост е регистрирана в само 5 от кръговете – в  Япония, Русия, САЩ, Великобритания и Мескико.", "date": "2017.12.11", "title": "Спорт: Състезанията от Формула 1 са с 8% по-посетени през 2017 година"}
{"url": "http://www.focus-news.net/news/2017/12/11/2466246/sofiya-verizhna-katastrofa-v-rayona-na-televizionnata-kula-e-predizvikala-kilometrichno-zadrastvane.html", "text": "Верижна катастрофа в района на Телевизионната кула е предизвикала километрично задръстване, предаде репортер на Агенция „Фокус“. Ударили са се най-малко три автомобила.", "date": "2017.12.11", "title": "София: Верижна катастрофа в района на Телевизионната кула е предизвикала километрично задръстване"}
{"url": "http://www.focus-news.net/news/2017/12/11/2466247/zatvoren-za-dvizhenie-e-patyat-mezhdu-veliko-tarnovo-i-selo-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са предимно сухи и нормално проходими. Времето е облачно, но без валежи. Движението към този час е интензивно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от  Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4 – през село Леденик. Ограничено движението на МПС над 3,5 тона на път Чешма – Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище yчастък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2017.12.11", "title": "Затворен за движение е пътят между Велико Търново и село Шемшево поради влошено състояние на мостово съоръжение"}
{"url": "http://www.focus-news.net/news/2017/12/11/2466248/prodalzhava-rabotata-za-otstranyavane-na-avariyata-zaradi-koyato-beshe-spryano-toplopodavaneto-v-nyakolko-stolichni-kvartala.html", "text": "Продължава работата за отстраняване на аварията, заради която беше спряно топлоподаването в няколко столични квартала днес, съобщиха от пресцентъра на „Топлофикация София“ ЕАД. Аварийните екипи бяха затруднени от активния трафик на мястото на пробива (ул. „Дойран“ по трасето на два тролейбуса), паркираните автомобили, които трябваше да бъдат преместени и необходимостта да се извършват изкопни работи в частен имот. Работата по отстраняване на авариралия участък от главния топлопровод ще продължи и през нощта, като екипите ще работят без прекъсване до възстановяване на топлоподаването. Съгласно нормативната уредба аварията следва да бъде отстранена до 48 часа, като в рамките на посочения срок компанията не дължи на потребителите обезщетение за недоставена топлинна енергия. Дружеството полага всички необходими усилия, за да възстанови и нормализира отоплението и топлата вода към засегнатите квартали във възможно най-кратки срокове. \r\n„Топлофикация София“ ЕАД поднася най-искрени извинения на клиентите за създаденото неудобство.", "date": "2017.12.11", "title": "Продължава работата за отстраняване на аварията, заради която беше спряно топлоподаването в няколко столични квартала"}
{"url": "http://www.focus-news.net/news/2017/12/11/2466249/ministerstvoto-na-turizma-shte-vrachi-vtorite-si-godishni-nagradi-na-12-dekemvri.html", "text": "Министерството на туризма ще връчи вторите Годишни награди в туризма, съобщиха от пресцентъра на министерството.  Официалната церемония ще се състои на 12 декември в София. Събитието ще започне в 19:00 часа, в зала „Концертна“ на Централния военен клуб. Сред гостите ще бъдат посланици, народни представители, министри, кметове, представители на бизнеса, туристическите организации, медии и др.  \r\nПобедителите в Годишните награди в туризма се оценяваха в 16 категории на два етапа. През първия всеки желаещ можеше да подаде кандидатурата си съгласно Правилата за кандидатстване, публикувани на интернет платформата . Гласуването за финалистите започна на 21 ноември и продължи до 10 декември, като в този период хиляди потребители подкрепиха своите фаворити.  Министерството на туризма отчете засилен интерес както от страна на кандидатите, така и от гласуващите.", "date": "2017.12.11", "title": "Министерството на туризма ще връчи вторите си годишни награди на 12 декември"}
{"url": "http://www.focus-news.net/news/2017/12/11/2466250/stela-todorova-mosv-50-ot-balgariya-sa-planini-a-golyama-chast-ot-zashtitenite-teritorii-se-namirat-imenno-tam.html", "text": "50% от територията на България са планини. Голяма част от защитените територии в страната се намират именно в планините. Това каза в дневния блок „Добър ден“ на Радио „Фокус“ Стела Тодорова началник на отдел „Нaтура 2000 – защитени територии“ в дирекция „Национална служба за защита на природата“ към Министерство на околната среда и водите, по повод Световния ден на планините. „Географската наука казва, че от 37-те планини в България, близо 36 могат да се видят в южната част на страната. Във високите планински вериги, каквито са Рило-Родопския масив и Стара планина, се намират най-големите защитени територии. Това са трите национални парка – Рила, Пирин и Централен Балкан. Най-посещаваните планини са именно националните паркове“, уточни Стела Тодорова. \r\nТя допълни, че планините у нас са много разнообразни и опазват изключително богато биоразнообразие. Тя призова да сe съхранява равновесието в природата.", "date": "2017.12.11", "title": "Стела Тодорова, МОСВ: 50% от България са планини, а голяма част от защитените територии се намират именно там"}
{"url": "http://www.focus-news.net/news/2017/12/11/2466251/redzhep-taiyp-erdogan-sasht-sa-vinovni-za-kravoprolitieto-v-erusalim.html", "text": "Президентът на Турция Реджеп Таийп Ердоган заяви в понеделник, че САЩ са отговорни за кръвопролитието в Ерусалим, случило се в резултат от решението на американския президент Доналд Тръмп да обяви официално Свещения град за столица на Израел, пише турското издание Daily Sabah.\r\n„Тези, които превръщат Ерусалим в затвор за мюсюлманите и членовете на другите религиозни общности, никога няма да могат да измият кръвта от ръцете си“, заяви той, по време на събитие в турската столица Анкара.\r\nЕрдоган подчерта, че Вашингтон е виновен и за кръвопролитията в района на Близкия Изток. „САЩ станаха съучастник в кръвопролитието, с решението си да признаят Ерусалим за столица на Израел. Ние определено не подкрепяме това решение и никога няма да го подкрепим. Заявленията на президента Тръмп не ни задължават, нито задължават ислямския свят“.\r\nТурският президент говори и за историята на региона. Той заяви, че държавата не е съществувала през 40-те години на XX век. Според думите на Ердоган, навремето Западът е разделил Палестина на няколко малки части. „Иска ми се реакциите на Западните държави срещу решението на САЩ за Ерусалим да е повратна точка в непостоянната им позиция относно Израел“, добави той.\r\nЕрдоган подчерта, че продължаването на вандализма и репресиите в Ерусалим не е приемливо. Президентът предупреди, че тези, които се възприемат като собственици на града, няма да могат дори и дърво, зад което да се скрият.\r\nТой обеща, че борбата няма да спре, докато не бъде основана палестинска държава в границите от 1967 година.\r\nПревод и редакция:", "date": "2017.12.11", "title": "Реджеп Таийп Ердоган: САЩ са виновни за кръвопролитието в Ерусалим"}
{"url": "http://www.focus-news.net/news/2017/12/11/2466252/aktsenti-v-sutreshniya-blok-dobro-utro-balgariya-na-12-dekemvri.html", "text": "След поредната инициирана среща относно проектните решения, касаещи Национален парк „Пирин“ и  „Ски зона Банско“, до решение не се стигна. Ще се постигне ли консенсус по темата за изграждането на втори кабинков лифт в Банско или напротив - решаването на казуса изглежда все по-далечно? Темата ще коментираме с кмета на Банско Георги Икономов. Ще насочим внимание и към посещението на премиера Бойко Борисов във Великобритания по покана за министър-председателя Тереза Мей. Индикация за какво е визитата в толкова важен момент, на фона на Брекзит и предстоящото Българско председателство на Съвета на ЕС? Каква роля ще заема страната ни с отговорността, която ще поеме и какво влияние ще окажат динамичните неясни процеси, случващи се в редица държави - членки на Общността? Отговорите на тези и още въпроси ще потърсим от политолога проф. Анна Кръстева. След официално дадения старт на благотворителната инициатива „Българската Коледа“ ще научим как „Майчин дом“-София ще се включи в каузата от началника на неонатологичното отделение в лечебното заведение проф. Боряна Слънчева. В минутите след 9.00 часа - кореспондентът ни във Варна Марияна Валентинова ще ни разкаже за конкурса „Мария Кюри – живот, посветен на науката\", иницииран по повод 150 години от рождението на учения. Цветана Тончева от Радио „Фокус“-Пловдив ще ни разкрие повече за Еснафския празник „Св. Спиридон“, а пък кореспондентът ни в Добрич Жулиета Николова ще ни пренесе на коледна вълна. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2017.12.11", "title": "Акценти в сутрешния блок „Добро утро, България“ на 12 декември"}
{"url": "http://www.focus-news.net/news/2017/12/11/2466253/tass-sled-poseshteniyata-si-v-siriya-i-egipet-vladimir-putin-pristigna-v-turtsiya.html", "text": "Президентът на Русия Владимир Путин продължава работния си ден в столицата на Турция – Анкара, където пристигна след завършването на преговорите му с президента на Египет Абдел Фатах ас Сиси в Кайро. Там руският лидер има планирана среща с турския лидер Реджеп Таийп Ердоган, предава ТАСС.\r\nОт Кремъл подчертават, че в Анкара „ще се състои размяна на мнения по ключови въпроси от световния дневен ред, включително ситуацията в Близкия Изток и разрешаването на кризата в Сирия.\r\nПо-рано в понеделник, Путин посети руската военновъздушна база Хмеймим в Сирия, където се срещна с президента на страната Башар Асад и също поговори с руския военен персонал. Той анонсира, че Русия ще изведе част от руските въоръжени сили от Сирия, във връзка със завършването на основната част от операцията за подпомагане на сирийската армия в борбата й с терористите. Както заяви самият той, въпросите по разрешаването на сирийската криза ще се обсъждат в Кайро и Анкара.\r\nОще една тема на разговора с Ердоган ще е ситуацията около Ерусалим. По време на телефонен разговор между двамата лидери, проведен на 7 декември, те изразиха сериозното си безпокойство относно решението на САЩ да признае Ерусалим за столица на Израел и отбелязаха, че нови ескалации на напрежение в региона са недопустими.\r\nОсвен това, в дневния ред на предстоящата среща влиза и темата за икономическите връзки между Русия и Турция. „В хода на преговорите с президента на Турция Реджеп Таийп Ердоган ще бъдат обсъдени и актуалните въпроси от двустранното сътрудничество, преди всичко, хода на реализацията на големите съвместни проекти в сферата на енергетиката“, отбелязаха от пресслужбата на Кремъл.\r\nПревод и редакция:", "date": "2017.12.11", "title": "ТАСС: След посещенията си в Сирия и Египет, Владимир Путин пристигна в Турция"}
{"url": "http://www.focus-news.net/news/2017/12/11/2466254/sport-ludogorets-milan-shte-se-igrae-v-razgrad.html", "text": "След изтеглянето на жребия за 1/16-финалите на Лига Европа, който отреди Лудогорец да се изправи срещу един от най-титулуваните клубове в Европа – Милан, изпълнителният директор на отбора Ангел Петричев заяви, че мачът срещу италианския гранд ще се проведе в Разград, а не в София. Освен това, той изрази задоволството си, че тимът ще се изправи срещу такова футболно величие.", "date": "2017.12.11", "title": "Спорт: Лудогорец – Милан ще се играе в Разград"}
{"url": "http://www.focus-news.net/news/2017/12/11/2466255/krasimira-yatakchieva-obshtina-topolovgrad-23-toto-izdanie-na-mezhdunarodniya-teatralen-festival-velko-kanev-v-topolovgrad-shte-se-provede-za-prav-pat-iztsyalo-na-balgarski-ezik.html", "text": "23-тото издание на Международния театрален фестивал в Тополовград, носещ името на българския актьор Велко Кънев, ще се проведе за пръв път изцяло на български език. Това каза в дневния блок на Радио „Фокус“ Красимира Ятакчиева, началник на отдел „Хуманитарни и социални дейности“ в Община Тополовград по повод днешната дата, на която почитаме паметта на любимеца на поколения българи - Велко Кънев. Тя отбеляза, че Международният фестивал на любителските комедийни театри, пантомима и сатира „Велко Кънев” в Тополовград ще се проведе от 15 до 21 май 2018г. „Велик актьор и велик човек, Велко Кънев остана в сърцата ни. Той отвори нашия фестивал, той го направи по-добър, по-качествен, по-привлекателен. Нашият фестивал носи името на Велко, а това му придава едно особено очарование. Фестивалът ще се проведе за 23-ти път през 2018г., а форматът му ще е променен – акцент ще бъдат българските театри от чужбина. Всички спектакли ще бъдат на български език – това се прави за първи път. По този начин фестивалът ще бъде по-достъпен за публиката“, допълни Красимира Ятакчиева. Работи се в посока това да се превърне в традиция, защото много хора, живеещи в чужбина и занимаващи се с театрално изкуство, търсят изява именно в родната си страна и на родния си език.", "date": "2017.12.11", "title": "Красимира Ятакчиева, Община Тополовград: 23-тото издание на Международния театрален фестивал „Велко Кънев” в Тополовград ще се проведе за пръв път изцяло на български език"}
{"url": "http://www.focus-news.net/news/2017/12/11/2466256/stara-zagora-vremenno-dvizhenieto-po-pat-i-5-stara-zagora-dimitrovgrad-v-uchastaka-zagore-badeshte-se-osashtestvyava-dvuposochno-v-edna-lenta-poradi-ptp.html", "text": "Временно движението по път I-5 Стара Загора - Димитровград, в участъка Загоре - Бъдеще, се осъществява двупосочно в една лента поради ПТП. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.12.11", "title": "Стара Загора: Временно движението по път I-5 Стара Загора - Димитровград, в участъка Загоре - Бъдеще, се осъществява двупосочно в една лента поради ПТП"}
{"url": "http://www.focus-news.net/news/2017/12/11/2466257/zam-kmetat-na-sofiya-yoana-hristova-shte-predstavi-sistemata-za-ranno-predizvestyavane-za-zamarsyavane-na-vazduha-s-fini-prahovi-chastitsi.html", "text": "Зам.-кметът на София Йоана Христова ще представи Системата за ранно предизвестяване за замърсяване на въздуха с фини прахови  частици. Това съобщиха от пресцентъра на Столична община. Системата е разработена  от екип на БАН.  Пресконференцията ще се състои на 12  декември в 10.00 часа в Зала 1 на Столичната община.", "date": "2017.12.11", "title": "Зам.-кметът на София Йоана Христова ще представи Системата за ранно предизвестяване за замърсяване на въздуха с фини прахови  частици"}
{"url": "http://www.focus-news.net/news/2017/12/11/2466258/sofiya-nyama-postradali-pri-verizhnata-katastrofa-v-rayona-na-televizionnata-kula.html", "text": "Няма пострадали при верижната катастрофа в района на Телевизионната кула. Това съобщиха за Агенция „Фокус“ от пресцентъра на МВР. От там уточниха, че пътният инцидент е станал между три автомобила в близост до  МБАЛ „Токуда“ малко пред 18.00 часа. Трафикът в района се нормализира.", "date": "2017.12.11", "title": "София: Няма пострадали при верижната катастрофа в района на Телевизионната кула"}
{"url": "http://www.focus-news.net/news/2017/12/11/2466259/vladimir-toshev-gerb-tryabva-da-se-napravi-reviziya-na-privatizatsiyata-spored-men-dori-sme-pozakasneli.html", "text": "Трябва да се направи ревизия на приватизацията, според мен дори сме позакъснели, каза за Радио „Фокус“ – Видин народният представител от ГЕРБ Владимир Тошев. Той посочи, че като народен представител в три от мандатите си е бил член на парламентарната комисия по европейски въпроси и контрол на европейските фондове. „Присъствал съм на заседания на Европейския парламент, в които се отчиташе, че има недостатъци в приватизацията, извършена във всички бивши социалистически страни от Централна и Източна Европа. Проблемите са в мащабите на тези недостатъци, не казвам престъпления или злоупотреби“, каза Владимир Тошев. Той допълни, че по оценки на Европейския парламент навсякъде има недостатъци, свързани с нечисти сделки. “Но, пак казвам – по техните оценки, процентът на вноските в държавните бюджети на страните от Централна Европа от приватизационните сделки на предприятията е между  85% и 93%, а в България този процент е под 10%“, каза Владимир Тошев. Според него някой трябва да докаже, че това е вярно. “Когато излязат отговорите от приватизацията ще разберем защо са ни толкова ниски пенсиите, защо ни е на това дередже здравеопазването и защо заплатите ни не могат да стигнат средноевропейските“, каза Владимир Тошев. Той посочи, че ще се проверява как и по какви критерии са избирани тези, които са приватизирали предприятията. „Няма да се раздават присъди, ще се дадат становища, за всичко останало има прокуратура и съд“, каза народният представител.\r\nАнна ЛОЗАНОВА", "date": "2017.12.11", "title": "Владимир Тошев, ГЕРБ: Трябва да се направи ревизия на приватизацията, според мен дори сме позакъснели"}
{"url": "http://www.focus-news.net/news/2017/12/11/2466260/afp-ot-es-zayaviha-che-voynata-v-siriya-ne-e-zavarshila-vapreki-che-rusiya-zapochna-chastichno-izteglyane.html", "text": "От Европейския съюз предупредиха в понеделник, че войната в Сирия „продължава“ и продължават да загиват мирни жители, след като руският президент Владимир Путин обяви, че страната ще изтегли част от силите си, действащи в региона, във връзка с успешното изпълняване на поставените цели, предава AFP.\r\nПутин обяви решението си, по време на изненадваща визита в руската военновъздушна база Хмеймим в Сирия.\r\nВърховният представител на Европейския съюз по въпросите на външните работи и политиката на сигурност Федерика Могерини заяви, че Блокът е готов да направи, каквото трябва, за да подкрепи преговорите за разрешаване на сирийската криза в Женева, под шапката на ООН, но предупреди, че идеята, че „нещата могат да се върнат към реалността не е основана на реални факти“.\r\n„Конфликтът продължава, дори и да се правим, че е завършил“, заяви тя пред репортери в Брюксел.\r\n„Знаем много добре, че въоръжените стълкновения там продължават, продължават да загиват и цивилни жители и виждаме това, благодарение на хуманитарната помощ, която изпращаме в Сирия ежедневно“, разясни Могерини.\r\nПревод и редакция:", "date": "2017.12.11", "title": "AFP: От ЕС заявиха, че войната в Сирия не е завършила, въпреки че Русия започна частично изтегляне"}
{"url": "http://www.focus-news.net/news/2017/12/11/2466261/balgariya-i-obedinenoto-kralstvo-shte-prodalzhat-da-spodelyat-vzaimniya-si-interes-za-spravyane-s-terorizam-organizirana-prestapnost-nelegalna-migratsiya-trafik-na-hora-kiberprestapleniya.html", "text": "В областта на сигурността България и Обединеното кралство ще продължат да споделят взаимния си интерес за справяне с предизвикателства като тероризъм, организирана престъпност, нелегална миграция, трафик на хора, киберпрестъпления. Добрата координация и установените традиции в съвместната работа на специалните служби на България и Великобритания ще продължат и след Брекзит, бе гарантирано на срещи на премиера Бойко Борисов в MI 5 и в Хоум офис в Лондон. Това съобщиха от правителствената информационна служба.\r\nБългарската експертиза се цени и се разчита на нея, посочи държавният секретар на вътрешните работи на Великобритания Амбър Ръд. \r\nВ срещите участваха председателят на ДАНС Димитър Георгиев и главният секретар на МВР главен комисар Младен Маринов.", "date": "2017.12.11", "title": "България и Обединеното кралство ще продължат да споделят взаимния си интерес за справяне с тероризъм, организирана престъпност, нелегална миграция, трафик на хора, киберпрестъпления"}
{"url": "http://www.focus-news.net/news/2017/12/11/2466262/predstoyashti-sabitiya-v-stranata-za-12-dekemvri-agentsiya-fokus.html", "text": "***\r\nОт 12.00 часа в сградата на Министерския съвет Националният съвет за тристранно сътрудничество ще проведе заседание. \r\n***\r\nОт 9.30 часа в галерия „Средец” на Министерство на културата министър Боил Банов ще открие заключително събитие за представяне на резултатите от изпълнението на програма Културно наследство и съвременни изкуства“.\r\n***\r\nОт 11.00 часа в Академията на МВР (бул. „Александър Малинов” №1) министърът на вътрешните работи Валентин Радев ще постави началото на коледното издание на Националната благотворителна кампания в подкрепа на децата на загиналите и пострадалите при изпълнение на служебния дълг полицаи и пожарникари. \r\n***\r\nОт 19.00 часа в Централния Военен клуб ще се проведе церемонията по връчване на Годишните награди в туризма \r\n***\r\nОт 09.00 часа 33-ти състав на Софийски градски съд ще заседава по делото срещу Венцеслав В., обвинен в убийството на жена си.\r\n***\r\nОт 09.30 часа в заседателната зала в сградата на Висшия съдебен съвет ще започне заседанието на Съдийската колегия към ВСС.\r\n***\r\nОт 09.30 часа 2-ри състав на Софийски градски съд ще заседава по делото срещу Мирослав М., бивш началник от ДАНС, обвинен в изнасяне на информация (чл. 357-360 НК).\r\n***\r\nОт 10.00 часа в Зала 1 на Столичната община зам.-кметът на София Йоана Христова ще представи Системата за ранно предизвестяване за замърсяване на въздуха с фини прахови  частици.\r\n***\r\nОт 10.00 часа в сградата на „Черковна“ 90 ще се състои брифинг във връзка с обвиненията на привлечените към наказателна отговорност 7 лица по случая с незаконния реекспорт на скъпо струващи лекарства. Ще участват ръководителят на Специализирана прокуратура Иван Гешев, говорителят на главния прокурор Румяна Арнаудова, директорът на ГДБОП Ивайло Спиридонов, главният секретар на Изпълнителна агенция по лекарствата Светлин Спиров, проф. Златица Петрова – ръководител на Изпълнителната агенция за медицински одит към МЗ.\r\n***\r\nОт 10.00 часа в зала „София“ на Гранд хотел София Централната избирателна комисия ще проведе симулации на дистанционно електронно гласуване.\r\n***\r\nОт 10.00 часа в голямата конферентна зала на Университета за национално и световно стопанство ще се проведе 14-тото издание на тридневния Младежки икономически форум, организиран от Студентския съвет при УНСС. Тази година темата е „Българското председателство на Съвета на ЕС: възможности и заплахи“. Гост-лектори на форума през първия ден ще бъдат столичният кмет Йорданка Фандъкова, вицепремиерът Томислав Дончев, заместник-министърът на образованието и науката Петър Николов и др.\r\n***\r\nОт 10.00 часа Общественият съвет към Комисия по взаимодействието с неправителствените организации и жалбите на гражданите ще заседава в зала 142 в сградата на Народното събрание на пл. „Княз Александър I“ №1.\r\n***\r\nОт 10.00 часа в сградата на КЕВР ще се проведе открито заседание за обсъждане на доклад относно заявление от „Електроенергиен системен оператор“ ЕАД за одобряване на „Общи условия за ползване на електропреносната мрежа от крайни клиенти“.\r\n***\r\nОт 10.00 часа в зала „Еспонада“ на хотел „Експо“ – София ще бъде представена чешката компания „БУСЕ – Бланско“ и нейния проект „Информационна система за София“.\r\n***\r\nОт 10.00 часа 8-и състав на Специализирания наказателен съд ще заседава по делото срещу Иво Д., Алиман Б. и др., на които са повдигнати обвинения за организиране и ръководене на организирана престъпна група. \r\n***\r\nОт 10.00 часа 12-и състав на Специализирания наказателен съд ще заседава по делото срещу Роза П., Валери М. и др., на които са повдигнати обвинения за организиране и ръководене на организирана престъпна група. \r\n***\r\nОт 10.00 часа в Аулата на Висшето училище по застраховане и финанси (ВУЗФ) ще се проведе тържествена церемония по връчване на дипломите на випуск 2017 година.\r\n***\r\nОт 10.30 часа 17-и състав на Специализирания наказателен съд ще заседава по делото срещу Александър В., Георги С. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Централното фоайе на НДК ще бъде открито 45-ото издание на Софийския международен панаир на книгата.\r\n***\r\nОт 11.00 часа в Конферентен център „Проджект лаб” в столицата (бул. „Мария Луиза” 58) Държавната агенция „Електронно управление” ще представи проекта „Инвентаризация на информационно-комуникационната инфраструктура за нуждите на електронното управление“, по Оперативна програма „Добро управление“, приоритетна ос „Административно обслужване и е-управление”.\r\n***\r\nОт 11.00 часа заместник-министърът на икономиката Александър Манолев и посланикът на Кралство Швеция Луиз Бергхолм ще открият българо-шведски форум в Гранд Хотел София.\r\n***\r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 4-ти състав на Специализирания наказателен съд ще заседава по делото срещу Дандисон Д., Маркс Б. и Принс Б., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Литературен клуб „Перото“ ДНК и ПИБ  ще бъде представят благотворителния си календар за 2018 г. \r\n***\r\nОт 11.00 часа в Националния пресклуб на БТА ще се проведе пресконференция, на която ще бъде обявено сливането на Софийска стокова борса и Българска стокова борса.\r\n***\r\nОт 11.30 часа 18-и състав на Специализирания наказателен съд ще заседава по делото срещу Богомил М., Ивелин Д. и Ивайло Х., на които са повдигнати обвинения за изнудване.\r\n***\r\nОт 11.30 часа в център „Сохо“, (ул. „Искър“ № 4) ще се проведе пресконференция по повод приключване на проект „В подкрепа на дейността на Дневен център към Дом за медико-социални грижи за деца „Св. Иван Рилски”, чрез разширяване и подобряване на специализираната терапевтична работа за деца от 0 до 7 години”.\r\n***\r\nОт 12.00 часа в Националния пресклуб на БТА ще се състои пресконференция на Комисията за отнемане на незаконно придобито имущество (КОНПИ) във връзка със запор на имуществото на Иво Прокопиев, членовете на неговото семейство и контролираните от него дружества.\r\n***\r\nОт 12.00 часа в Националния пресклуб на БТА Българско либертарианско общество и Движение Промена ще представят проучването „Анализ на българската наркополитика 2009-2016\" част 1.\r\n***\r\nОт 13.00 часа в зала „Изток“ на Народното събрание ще се проведе открито заседание на Националния съвет по равнопоставеност на жените и мъжете.\r\n***\r\nОт 13.30 часа в залата на Националния пресклуб на БТА ще се проведе пресконференция на Иво Прокопиев относно противоправните действия на Комисията за отнемане на незаконно придобито имущество (КОНПИ).\r\n***\r\nОт 14.00 часа 7-и състав на Специализирания наказателен съд ще заседава по делото срещу Анжело В., Валери Д. и др., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа 6-и състав на Специализирания наказателен съд ще заседава по делото срещу Антон С., Бисер Ш. и др., на които са повдигнати обвинения за организиране и ръководене на организирана престъпна група.\r\n***\r\nОт 15.00 часа народният представител от „БСП за България” Антон Кутев и общинският съветник Николай Николов ще бъдат на разположение на софиянци в постоянната приемна на БСП – София на ул. „Леге” №10.\r\n***\r\nОт 15.30 часа 12-и състав на Специализирания наказателен съд ще заседава по молба на Божидар С. , за изменение на наложената му мярка за неотклонение.\r\n***\r\nОт 17.00 часа в СУ „Св. Климент Охридски“ посланикът на Русия в България А.А.Макаров тържествено ще открие оборудвания с нова техника Център за руски език „Акад. В.В.Виноградов“ (кабинет 124).\r\n***\r\nОт 18.00 часа в Българския културен център – София Националният литературен музей организира литературна вечер за поета Пейо Яворов под надслов „Копнение за мир небесен“.\r\n***\r\nОт 18.00 часа в Литературен клуб „Перото“ ще бъдат представени двете книги на Кристофър Бъкстон „Завръщане“ и „Далече от Дунава“.\r\n***\r\nОт 18.30 часа в изложбената зала на Roca - \"Експо Баня София\", бул. \"Мария Луиза\" 16, ще се състои церемонията по връчването на наградите в журналистическия конкурс \"Светове и цветове\" на Сдружението на испаноговорещите журналисти в България.\r\n***\r\nОт 10.00 часа в детския отдел на Регионална библиотека „Димитър Талев“- Благоевград ще се състои представлението „Зимна приказка“.\r\n***\r\nОт 16.30 часа в Младежки дом ще бъде представена пиесата „Ту тук, ту там“ .\r\n***\r\nОт 18.00 часа във фоайето на Община Благоевград ще се проведе „Часът на приказния разказвач“.\r\n***\r\nОт 11.00 часа в ОУ „Васил Левски“ ще се проведе открит урок  по използване на нови технологии в образованието с участието на заместник-министъра на образованието и науката Деница Сачева.\r\n***\r\nОт 09.30 часа в зала „Юнашки салон“ ще се проведе безплатен семинар на тема  „Как да подготвим успешни проекти по основните отворени и предстоящи за отваряне еврогрантове“. Събитието е организирано от Консорциум Черноморски клъстери.\r\n***\r\nОт 10.30 часа в сградата на Брегови център за управление и информационно обслужване на корабоплаването – Варна ще се проведе официално честване  на 70-годишнината на Брегова станция „Варна радио“ (LZW).\r\n*** \r\nОт 11.00 часа в аулата на Икономически университет – Варна ще бъде открит благотворителния коледен празник „Заедно за Коледа 2017“. Организатори са Община Варна, съвместно с БЧК. Поканени са 600 варненци в уязвимо положение, които ще получат благотворителни пакети.\r\n*** \r\nОт 10.30 часа в зала 314 на Областна администрация Велико Търново Регионалният съвет за развитие (РСР) на Северен централен район (СЦР)  ще проведе заседание. \r\n*** \r\nОт 19.00 часа е театралния салон на НЧ „Надежда 1869“ ще бъде представен „Лъжата”от Флориан Зелер -  спектакъл на театър „Сълза и смях”. \r\n***  \r\nОт 11.00 часа в Заседателна зала №1 на Областна администрация Видин ще се проведе заседание на Областния консултативен съвет по туризъм.\r\n***\r\nОт 11.00 часа в Младежкия дом ще се проведе Коледна арт работилница.\r\n***\r\nОт 12.15 часа в Етнографски музей на открито \"Етър\" ще бъде представен проекта „Как се вади шарлан” и ще бъде открита преустроената Шарланджийска работилница.\r\n***  \r\nОт 17.30 часа в Зала 1 на Общината ще се проведе Концерт „Коледно настроение“ на изпълнители от клас пиано и клас китара при НЧ „Напредък-1869.\r\n***\r\nОт 09.30 часа в Детска градина № 18 ще се проведе куклен спектакъл  „Забързана приказка“ на Държавен куклен театър „Дора Габе“.\r\n***\r\nОт 10.30 часа Детска градина № 25 ще се проведе куклен спектакъл „Коледата е за всички“ на Държавен куклен театър „Дора Габе“.\r\n***\r\nОт 12.00 часа ще се проведе  народните представители от ПП ГЕРБ Даниела Димитрова и вицеадмирал Пламен Манушев ще се срещнат с членове на дамската организация в с. Ведрина, община Добричка.\r\n***\r\nОт 17.30 часа в Конферентна зала „Добрич“ ще бъде представена изложба на коледни картички и играчки за елха на детските градини в Добрич „Коледно вълшебство“.\r\n***\r\nОт 17.30 часа в Младежки център – Добрич ще се състои традиционния коледен концерт на Състав за градски шлагери „Добрич” при Народно читалище „Йордан Йовков  - 1870 г.” с ръководител В. Георгиев и Група за стари градски песни „Есенна въздишка“ с ръководител В. Милева\r\n***\r\nОт 10.30 часа в Актовата зала на СУ „Екзарх Антим I“ деца от ДГ №13 „Мечо Пух“ и от от ДГ № 3 „Теменуга“ ще се включат в Третата национална седмица на четенето. От 12.20 часа в Актовата зала на училището учениците от I, II и III клас ще представят драматизации на приказки. От 13.00 часа ще започне дидактичната игра „Приказен пъзел“ (създаване на нова приказка чрез комбиниране и съчетаване на откъси от прочетени приказки) с учениците от V клас.\r\n***\r\nОт 09.30 часа Апелативният съд в Пловдив ще гледа делото за разпространение на радикален ислям срещу 13-те имами, сред които е и Ахмед Муса.\r\n***\r\nОт 18.00 часа  в Зала „Маестро Георги Атанасов“ ще се състои традиционният коледен концерт на СУ „Георги Брегов“ Пазарджик.\r\n***\r\nОт 10.00 часа в базата на Общински детски комплекс /ОДК/ - Пловдив Общински съвет по наркотични вещества /ОСНВ/ с Превантивно-информационен център /ПИЦ/ – Пловдив, организират коледно мероприятие под надслов: „Заедно за едно ново начало”. \r\n***\r\nОт 10.30 часа, в двора на Етнографския музей ще се проведе Еснафският празник „Св. Спиридон“. Ще бъде възпроизведен занаятчийския ритуал, празнуван още от епохата на Възраждането. \r\n***\r\nОт 11.00 часа народните представители от ГЕРБ Красимир Велчев и д-р Александър Александров организират приемен ден за граждани в централния офис на партията на ул „Търговска“ 30.\r\n***\r\nОт 12.00 часа в Регионалния пресклуб ще се състои пресконференция по повод  предстоящия „Парад на модата - Плевен 2017“.\r\n***\r\nОт 09.00 часа Пловдивският митрополит Николай ще оглавиархиерейска света Литургия в храм „Св. преп. Петка”. След това ще освети параклис на името на св. Спиридон в храма.\r\n***\r\nОт 10.30 часа в Етнографския музей, когато шествието на майсторите ще потегли към църквата „Св. Петка“, за да се освети новият параклис на Свети Спиридон, построен в храма. От 12.30 часа ще бъдат връчени майсторски свидетелства на новите майстори в музея.\r\n***\r\nОт 10.30 часа на адрес ул. „Тодор Каблешков“ 18, ет.2, местната организация на политическа партия ПП „Движение Да България“ организира пресконференция с тема: „Пловдив 2019 – параван за безконтролното харчене на пари от Общината“. \r\n***\r\nОт 16.00 часа общинският съветник от ПП ГЕРБ Иван Вичков ще се срещне с граждани в офиса на партията в район „Тракия” в блок 91.\r\n***\r\nОт 10.00 часа в Зала 1 на Областна администрация Русе ще се състои заседанието на Постоянната секторна комисия в областта на индустрията и новите технологии.\r\n*** \r\nОт 19.00 часа в Зала № 1 на Родопски драматичен театър “Николай Хайтов“ ще бъде представен спектакълът „Палежи и грабежи“ по разкази на Николай Хайтов.  \r\n***\r\nОт 11.30 часа Библиотека „Родина” ще гостува на децата от СУ „Христо Ботев“ с творческа работилница, приказки, стихчета и песни.\r\n***\r\nОт 12.00 часа в актова зала на VI ОУ „Свети Никола“ ученици ще се включат в Третата национална седмица на четенето.\r\n***\r\nОт 17.00 часа участници от школа ,,Училище по драма“ с ръководител Иван Калошев\r\n ще четат любими детски произведения пред децата от подготвителна група на детската градина – ДДГ,,Калина“.\r\n***\r\nОт 17.30 часа Регионален исторически музей ще бъде открита изложбата  „Нумизматичен салон 2017“.\t\r\n***\r\nОт 18.00 часа в Регионална библиотека „Захарий Княжески“ ще бъдат представени презентации на алпинисти и туристи от ТД „Сърнена гора“ – Стара Загора за експедициите през 2017 г. – „Височинните експедиции“.\r\n***\r\nОт 17.00 часа на сцената на площад „Свобода“ ще се проведе празничен спектакъл с група „Вакали“.", "date": "2017.12.11", "title": "Предстоящи събития в страната за 12 декември (Агенция „Фокус“)"}
{"url": "http://www.focus-news.net/news/2017/12/11/2466263/golyamoto-zlo-se-razmina-v-nyu-york-atentatatorat-e-edinstveniya-postradal-ot-teroristichnoto-napadenieobzor.html", "text": "Поредната терористична атака в Ню Йорк завърши с неуспех за терориста „самотен вълк“. Местната полиция установи самоличността на задържания заподозрян за извършването на бомбената атака в Манхатън. Това е 27-годишният Акайед Юлла, който се е радикализирал по примера на „Ислямска държава“ и е заложил конусовидно самоделно взривно устройство в подлез, водещ от автобусния терминал на нюйоркското пристанище към метрото, внатоварената понеделнишка сутрин ( в България – късен следобед). Най-вероятно несполуката му се дължи на това, че е детонирал самоделната бомба преждевременно и в резултат от това, той се оказа единствения сериозно пострадал от инцидента. Още четирима души са получили наранявания.\r\nПо въпроса се изказаха Губернаторът на щата Ню Йорк Андрю Куомо, изразил задоволството си от работата на органите на реда и кметът на града Бил де Блазио, който заяви, че враговете на САЩ се опитват разрушат мултикултурното общество в страната.\r\nПревод и редакция:", "date": "2017.12.11", "title": "Голямото зло се размина в Ню Йорк, атентататорът е единствения пострадал от терористичното нападение(ОБЗОР)"}
{"url": "http://www.focus-news.net/news/2017/12/11/2466264/savet-vanshni-raboti-prie-reshenie-za-sazdavane-na-postoyanno-strukturirano-satrudnichestvo.html", "text": "Министрите на външните работи на страните членки на ЕС на редовното си заседание днес приеха решение за създаване на Постоянно структурирано сътрудничество (ПСС). Те одобриха списък от 17 конкретни проекта, чието изпълнение ще има за цел засилване на отбранителните способности на държавите-членки. България, която е една от 25-те участнички в инициативата, бе представена на заседанието от заместник-министъра на външните работи Емилия Кралева, съобщиха от пресцентъра на министерството.\r\nВ рамките на Съвета министрите проведоха неформална работна закуска с премиера и външен министър на Израел Бенямин Нетаняху, на която бяха обменени мнения по актуалната ситуация и предизвикателствата пред бъдещето на Близкоизточния мирен процес. В светлината на решението, обявено на 6 декември от президента Тръмп, министрите от ЕС потвърдиха своето общо разбиране, че статутът на Йерусалим трябва да бъде решен чрез преговори между Израел и Палестинската автономия. Заявена бе и готовността на ЕС да продължи да подкрепя всички усилия, включително в рамките на Квартета, за създаване на условия за възобновяване на директните преговори между двете страни. Подчертана бе важността на поддържането на активен политически диалог между ЕС и Израел.\r\nАктуалното развитие на обстановката в по-широкия регион на Близкия изток, включително в Сирия, Ливан, Ирак, Йемен и регионалната политика, бяха теми на обстойна дискусия по време на основната сесия на Съвета.  Потвърдена бе подкрепата за суверенитета, независимостта и териториалната цялост на Ирак. Заявена бе готовността на ЕС да съдейства за постигането на национално помирение, да окаже подкрепа за създаването на условия за завръщане на вътрешно-разселените лица и мигрантите, както и за икономическото възстановяване на страната.\r\nБългарският представител отбеляза значението на предстоящото приемане на цялостна стратегия на ЕС за Ирак през януари следващата година. Заяви подкрепа за работата на специалния пратеник на ООН за Сирия Стафан де Мистура и политическия процес в Женева за намиране на решение на конфликта в Сирия.\r\nПървите дипломати на ЕС подчертаха важността на стабилността на Ливан и приветстваха постигнатото споразумение между управляващите партии за запазването на правителството на страната.\r\nСъветът изрази дълбока загриженост от постоянно влошаващата се хуманитарна ситуация в Йемен в резултат на продължаващия военен конфликт. Обсъдени бяха възможностите  ЕС да съдейства за прекратяване на огъня и осигуряване на хуманитарен достъп до нуждаещите се.\r\nВ рамките на Съвета се състоя неформална среща с външните министри на Г5 - Сахел - Буркина Фасо, Мавритания, Мали, Нигер и Чад. Обсъдена бе подкрепата, оказвана от ЕС и от страни-членки за Г-5 Сахел  за техните съвместни сили за борба с тероризма, както и възможностите за нейното разширяване.\r\nНа съвместна сесия министрите на външните работи и министрите за развитието на ЕС обсъдиха резултатите от  Срещата на върха ЕС-Африкански съюз и по-нататъшното развитие на сътрудничеството с Африка.", "date": "2017.12.11", "title": "Съвет \"Външни работи\" прие решение за създаване на Постоянно структурирано сътрудничество"}
{"url": "http://www.focus-news.net/news/2017/12/11/2466265/tereza-mey-sdelkata-za-brekzit-pokaza-che-velikobritaniya-mozhe-da-napusne-es-po-gladak-i-podreden-nachin.html", "text": "Премиерът на Великобритания Тереза Мей изрази задоволството си от постигнатата сделка с ЕС по първия кръг от преговорите за Брекзит в понеделник, в изказване от трибуната на парламента в Лондон. Според думите й, договорката е доказала, че Обединеното кралство може да напусне ЕС по „гладък и подреден“ начин, предава AFP.\r\nТя заяви, че постигнатото споразумение в Брюксел, по финансовите взаимоотношения между Лондон и Брюксел, правата на европейските граждани във Великобритания след Брекзит и ирландската граница, трябва да бъде приветствана от всички, независимо дали подкрепят оставането или излизането от Съюза.\r\n„Това са добри новини за хората, гласували за напускане и бяха притеснени, че няма да се справим с мъчителните преговори и няма да изпълним желанието им“, похвали се Мей.\r\n„То е добро и за тези, които гласуваха за оставане и бяха притеснени, че ще напуснем без споразумение“, подчерта британския премиер.\r\n„Ще напуснем, но ще го направим по гладък и подреден начин, осигурявайки си дълбоко и специално партньорство с нашите приятели, докато отново поемаме контрола над границите си, парите си и законите си“, обясни Мей.\r\nПревод и редакция:", "date": "2017.12.11", "title": "Тереза Мей: Сделката за Брекзит показа, че Великобритания може да напусне ЕС по „гладък и подреден“ начин"}
{"url": "http://www.focus-news.net/news/2017/12/11/2466266/kmetat-na-veliko-tarnovo-daniel-panov-se-sreshtna-s-prezidenta-na-uefa.html", "text": "Кметът на Велико Търново и председател на Националното сдружение на общините в България Даниел Панов се срещна с президента на УЕФА Александър Чеферин, с президента на БФС Борислав Михайлов и спортния министър Красен Кралев. Темите на разговора бяха свързани със сътрудничеството между УЕФА, БФС и местната власт в България. Това съобщиха от пресцентъра на Община Велико Търново.\r\nОбхванати бяха въпроси за подобряването на спортната инфраструктура на детско-юношеските школи в страната и възможностите за подпомагане от футболните организации, прилагането на новата програма на УЕФА за училище футбол и успешното продължаване на програмата „Грасрутс“. В срещата участваха и кметове на други български градове, които също са представители на Националното сдружение на общините.\r\nПо-рано днес Александър Чеферин се срещна и с премиера на България Бойко Борисов.\r\nДаниел Панов оцени работната дискусия като ползотворна и подчерта, че развитието на футбола в България се случва с общите усилия както на БФС, така също на изпълнителната и местната власт. \r\n„През последните няколко години и най-вече – при управлението на премиера Бойко Борисов, започна така важното обновяване и модернизиране на стадионите и спортните бази в страната. Много е важна подкрепата и на Спортното министерство. Уверен съм, че подобряването на материалните бази за футбол ще продължи още по-активно в най-близко бъдеще. Инвестициите в спорта имат голяма добавена стойност – те насърчават децата и младите хора да живеят здравословно, дават възможност на футболните клубове да се развиват и да постигат успехи на международно ниво. Това е предпоставка в България да гостуват големи европейски отбори, което е още една възможност за популяризиране на страната ни“, коментира Панов. Той благодари на всички кметове, които полагат сериозни усилия за развитието на спортните бази.\r\nДаниел Панов получи плакет от Българския футболен съюз, връчен му от Борислав Михайлов.", "date": "2017.12.11", "title": "Кметът на Велико Търново Даниел Панов се срещна с президента на УЕФА"}
{"url": "http://www.focus-news.net/news/2017/12/11/2466267/sport-ludogorets-pobedi-pirin-v-blagoevgrad-s-20.html", "text": "Шампионът Лудогорец победи Пирин с 2:0, в последния мач от 20-ия кръг на българската Първа лига, игран на стадион „Христо Ботев“ в Благоевград. Това се случи, малко след като се разбра жребият за 1/16-финалите на Лига Европа, който отреди разградчани да играят с един от най-големите европейски грандове – Милан. Във временното класиране води Лудогорец с 48 точки, пред ЦСКА с 47 и Левски с 39. Пирин е на 11-о място с 19 точки.", "date": "2017.12.11", "title": "Спорт: Лудогорец победи Пирин в Благоевград с 2:0"}
{"url": "http://www.focus-news.net/news/2017/12/11/2466268/abv-sofiya-se-obyavi-sreshtu-veloaleite-i-nebostargachite-i-poiska-vazstanovyavane-na-mineralnite-bani-obzor.html", "text": "Градската структура на АБВ се обяви срещу велоалеите и небостъргачите в столицата. АБВ-София са притеснени от жизнената среда в столицата, както и от сигурността, културата и спорта. Това стана ясно по време на пресконференция на градската структура на партията. Според председателя на АБВ-София Емил Кало софиянци страшно много се дразнят от проекта с велоалеите. Според него той е погълнал огромно количество пари. Кало попита дали някой е погледнал колко от велоалетите се ползват от велосипеди и колко са превърнати в пешеходни алеи. Той уточни, че ако не го срещне в медиите в близко време, ще си направи труда да види кривата на нарастване на закупуването на велосипеди. От думите му стана ясно още, че велоалеите увеличили и задръстванията в София. \r\nТой обърна вниманието и към все по-западащите читалища в София. Според него те почти окончателно са загубили своята функция на културни средища. Мизерно съществуване в рамките на слабо ползвани библиотеки - това е картината на софийските читалища, заяви Емил Кало и подчерта, че за АБВ-София основният кръг проблеми се въртят по територията на Столична община. „Много разчитаме на това клише, наречено „средство за масова комуникация“, което е окупирано от две партии – ГЕРБ и БСП. Това е, което излиза пред лицата на зрителите, като че ли никой друг не се грижи за България и никой не го интересува за София, освен тези две партии“, коментира Кало. \r\nПламена Пламенова от столичната младежка организация на АБВ-София коментира, че столицата се нуждае от стратегия за стопанисване на минералните й извори. По думите ѝ има няколко минерални бани, които са в окаяно състояние и години наред не се реставрират. Според нея София е уникална столица, която има 42 минерални извора с 8 различни вида вода, но сега единствената действаща минерална баня е тази в Панчарево. Пламенова подчерта, че трябва да се възстановят тези бази и да се обособят като една голяма стратегия. Според нея една от мерките за подобряване на средата за живот е запазването на културно-историческото ни наследство. Пламенова обърна внимание и на разрушаването на паметници на културата, което според нея е ежедневно. По думите ѝ се разрушават и бутат сгради през уикенда, когато институциите не работят, което е недопустимо. Тя уточни, че според проучвания все повече хора предпочитат да живеят на места, където има памет и автентичност. Според нея трябва да се развиват културният туризъм, православният и СПА туризмът. \r\nЗам.-председателят на АБВ-София Христо Колев постави въпроса какво се прави за спорта в столицата. Според него тези площадки, които се строят в парковете, са хубави, но не са достатъчни и сериозен спорт не може да се извърши. \r\nЗам.-председателят на АБВ-София Васил Георгиев добави, че последната им акция е била свързана с проекта за небостъргача на бул. „България“ и „Акад. Иван Ев. Гешов“. Според него той би загрозил обстановката и може да попречи на въздушните движения от Витоша. По думите му други проблеми са премахването на паветата от бул. „Княз Ал. Дондуков“, местата за паркиране, непосилно големият трафик и изчезването на зелените площи. \r\nЛюба АЛЕКСИЕВА", "date": "2017.12.11", "title": "АБВ-София се обяви срещу велоалеите и небостъргачите и поиска възстановяване на минералните бани (ОБЗОР)"}
{"url": "http://www.focus-news.net/news/2017/12/11/2466269/miroslav-iliev-agrometeorolog-kulturite-v-rayona-na-severoiztochna-balgariya-shte-posreshtnat-zimnite-mesetsi-dobre-ukrepnali.html", "text": "В района на Североизточна България температурите през повечето дни от месец декември ще се задържат над нулата. Това заяви за Радио „Фокус“ – Варна Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. Той допълни, че вегетацията на растенията ще продължава с по-бавни темпове, но без да спира за районите по черноморската ивица. „Зимните месеци културите ще посрещнат добре влагозапасени и укрепнали. Условията за работа на открито ще останат благоприятни през дните без валежи“, отбеляза агрометеорологът. По думите му в региона на Североизточна България средната височина на пшеницата и ечемика е около 10-15 см, фаза братене, развитие – трети лист. „За месец декември очакваните валежи ще бъдат до нормата – около 40-50 л/м2 до 70 л/м2. Средномесечните температури през денонощието ще бъдат в диапазона минимални около -1,-2 градуса, а максималните до 5-10 градуса, в отделни дни и до 15 градуса“, каза още Мирослав Илиев.\r\nМарияна ВАЛЕНТИНОВА", "date": "2017.12.11", "title": "Мирослав Илиев, агрометеоролог: Културите в района на Североизточна България ще посрещнат зимните месеци добре укрепнали"}
{"url": "http://www.focus-news.net/news/2017/12/11/2466270/cnn-gorskite-pozhari-v-kaliforniya-sa-na-plosht-po-golyama-ot-nyu-york-i-bostan-vzeti-zaedno.html", "text": "Една седмица след подпалването на няколко храсталака, пожарът в Калифорния се превърна в истинска огнена стихия и стотици пожарникари продължават да се борят с него, пише американската новинарска телевизия CNN.\r\nПлощта на пожара е по-голяма от тази на градовете Ню Йорк и Бостън взети заедно и към понеделник сутринта (в България – вечер), само 15% от него е ограничена, според местната противопожарна служба.\r\nПовече от 230 хиляди акра са изпепелени в няколко околии, а стихията, получил името пожара „Томас“, е петият по големина в модерната история на щата Калифорния.\r\nПревод и редакция:", "date": "2017.12.11", "title": "CNN: Горските пожари в Калифорния са на площ по-голяма от Ню Йорк и Бостън взети заедно"}
{"url": "http://www.focus-news.net/news/2017/12/11/2466271/nimh-utre-shte-e-predimno-slanchevo-s-maksimalni-temperaturi-mezhdu-10-i-15.html", "text": "През нощта ще бъде предимно ясно, с минимални температури между минус 3° и 2°, по Черноморието по-високи. Утре ще е предимно слънчево, с разкъсана висока облачност. Ще духа слаб в Източна България до умерен вятър от югозапад. Главно в западната част на Дунавската равнина и в отделни райони на Горнотракийската низина ще се образува ниска облачност или мъгла и там дневните температури ще остават малко по-ниски, в останалата част от страната максималните ще са между 10° и 15°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягане е по-високо от средното за месец декември и ще остане без съществена промяна.\r\nПо Черноморието ще е предимно слънчево. Ще духа до умерен югозападен вятър. Максималните температури ще са 12°-14°. Вълнението на морето ще е 2-3 бала. Температурата на морската вода 10° - 12°.\r\nВ планините ще е предимно слънчево. Ще духа умерен до силен вятър от запад-югозапад. Максималната температура на височина 1200 метра ще е около 10°, на 2000 метра – около 4°.\r\nВ сряда през по-голямата част от деня ще бъде предимно слънчево и още малко по-топло. Главно в западната част на Дунавската равнина и в отделни райони на Горнотракийската низина ще бъде мъгливо и там дневните температури ще остават малко по-ниски. Вятърът ще бъде от югозапад-запад, слаб до умерен. По-късно през деня от запад облачността ще се увеличи. През нощта срещу четвъртък и в четвъртък сутринта на места от запад на изток ще превали слаб дъжд. Вятърът временно ще се ориентира от запад-северозапад, а дневните температури слабо ще се понижат. В петък отново ще преобладава слънчево време, вятърът ще стане южен.", "date": "2017.12.11", "title": "НИМХ: Утре ще е предимно слънчево, с максимални температури между 10° и 15°"}
{"url": "http://www.focus-news.net/news/2017/12/11/2466272/the-jerusalem-post-benyamin-netanyahu-prizova-es-da-spre-da-razvalya-palestintsite.html", "text": "Премиерът на Израел Бенямин Нетаняху призова европейските лидери, които ще се съберат в Брюксел в понеделник, да спрат да „развалят“ палестинците, пише израелското издание The Jerusalem Post.\r\nЗа разлика от ЕС, заяви той, президентът на САЩ Доналд Тръмп каза истината на палестинския народ, когато призна Ерусалим за столица на Израел.\r\nВ разговор с репортери на борда на правителствения си самолет, преди да излети от Брюксел след срещата си с голяма част от министрите на външните работи на страните-членки на ЕС, Нетаняху заяви, че еврейските колонии в района на Западния бряг не са в основата на израело-палестинския конфликт. За тях(палестинците), дори части от територията на суверенната израелска държава, като Яфа, са „колонии“.\r\nМинистър-председателят обвини ЕС и в лицемерие. Според думите на Нетаняху, Съюза постоянно го критикува по въпроса за еврейските колонии, но никога не повдига въпроса за признаването на израелската държава от страна на палестинците, което още не се е случило.\r\nНа въпрос от европейските министри, дали Израел има намерение да предприеме стъпки за подобряване на живота на палестинците, премиерът отговори, че това вече е направено, в областите на инфраструктурното развитие и осигуряването на разрешителни за работа.\r\nПревод и редакция:", "date": "2017.12.11", "title": "The Jerusalem Post: Бенямин Нетаняху призова ЕС да спре да „разваля“ палестинците"}
{"url": "http://www.focus-news.net/news/2017/12/11/2466288/predstoyashti-mezhdunarodni-sabitiya-za-12-dekemvri-agentsiya-fokus.html", "text": "***Президентът на Франция Еманюел Макрон ще приеме 50 световни лидера за „Срещата на върха Една планета“, в опит да активизира преминаването към по-зелена икономика\r\n***Oсмият кръг от преговорите за Сирия под шапката на ООН продължа с присъствието на обединена делегация на опозицията\r\n***Полският парламент ще гласува вот на доверие за новия кабинет на премиера Матеуш Моравиецки, който ще представи програмата си за предстоящото управление\r\n***", "date": "2017.12.11", "title": "Предстоящи международни събития за 12 декември ( Агенция „Фокус“ )"}
{"url": "http://www.focus-news.net/news/2017/12/11/2466289/gen-kircho-kirov-otteglyaneto-na-ruskite-voyski-ot-siriya-e-sabitie-ot-globalno-znachenie.html", "text": "Оттеглянето на руските войски от Сирия е събитие от глобално значение, каза ген. Кирчо Киров, началник на Националната разузнавателна служба от 2002 до 2012 година за предаването „Това е България“ на Радио „Фокус“. „Това събитие, защото то е събитие от глобално значение, би могло да бъде разглеждано в няколко аспекта. На първо място това е  потвърдената в последните дни увереност на руската страна, на руското военно командване и Путин, че военните ефективи на ИД са разбити. На второ място това показва нарасналата роля на Сирия в Близкия изток и увереността, че борбата с тероризма на нейна територия може да се развива и без наличието на такива големи ефективи като Русия“, каза ген. Кирчо Киров. Той допълни, че на трето място, това знаково посещение на Путин в Сирия, трябва да се преценява и от вътрешна гледна точка на Русия, защото предстоят президентски избори и обявената военна победа над тероризма ще донесе бонус точки на сегашния лидер. „Това е и стъпка, която води до успокояване на обстановката в Сирия, след толкова години война и разруха, а това е знаково, не само за района, но и за света“, добави ген. Кирчо Киров.", "date": "2017.12.11", "title": "Ген. Кирчо Киров: Оттеглянето на руските войски от Сирия е събитие от глобално значение"}
{"url": "http://www.focus-news.net/news/2017/12/11/2466290/sofiya-prodalzhava-da-se-utvarzhdava-kato-tsifrovata-stolitsa-na-evropa-obzor.html", "text": "София продължава да се утвърждава като цифровата столица на Европа. Около това се обединиха българският еврокомисар по въпросите на цифровата икономика и общество Мария Габриел, кметът на София Йорданка Фандъкова и председателят на фондация Webit Пламен Русев по време на пресконференцията по повод предстоящата Европейска седмица на цифровизацията и иновациите (25 – 29 юни 2018 г.) и домакинството на София на Европейската дигитална асамблея.\r\nЕврокомисар Мария Габриел уточни, че основната цел на предстоящата Дигитална асамблея е да се достигне до максимален брой хора, които да се убедят в това, че цифровите технологии са бъдещето на Европа и отварят множество нови възможности. По думите й темите, които ще бъдат засегнати, са цифровите умения, киберсигурността и цифровото бъдеще на Стария континент. „Ще бъде важно да видим и новите технологии какво носят като полза за гражданите – от електронно гласуване до електронно здравеопазване. Цифровата столица на Европа е София, но тя не губи значението си и на местно ниво, за да може да носи полза на всеки свой гражданин“, каза Габриел и уточни, че едно от най-големите предимства на България в дигиталния свят на Европа е, че страната ни е на първо място по брой жени в IT сектора - 27% при средно ниво за Европейския съюз 16,1%.\r\nПредседателят на фондация Webit Пламен Русев обясни, че прозвището „Дигитална столица на Европа“ не е случайно и е дадено на София преди време от световното сп. „Форбс“.\r\nКметът Йорданка Фандъкова коментира, че София се намира в топ 3 на градовете в Европа по стартиращи фирми в IT сектора и че броят на занимаващите се с това софиянци всяка година се увеличава. „Дигиталната инфраструктура и дигиталното образование стават все по-важни за всички компании. А в София в средното образование се обучават ученици от 24 училища със специален профил „Информационни технологии“, в който има места общо за около 1000 деца. В специалността „Компютърна техника и технологии“ местата са 250, а в „Компютърни мрежи“ - 182. Има и достатъчно университети, които обучават по тези специалности – в тях приемат около 11 хил. студенти всяка година“, каза тя и уточни че столицата на България участва активно във формирането на европейската политика и дигиталното бъдеще на Европа.\r\nЦветилена СИМЕОНОВА", "date": "2017.12.11", "title": "София продължава да се утвърждава като цифровата столица на Европа (ОБЗОР)"}
{"url": "http://www.focus-news.net/news/2017/12/11/2466291/dobrich-nagradiha-pobeditelite-v-oblastniya-uchenicheski-konkurs-za-ese-detsata-s-uvrezhdaniya-sred-nas.html", "text": "Във фоайето на Общинския младежки център „Захари Стоянов“ се състоя тържество, на което бяха наградени победителите в областния ученически конкурс за есе „Децата с увреждания сред нас“, предаде кореспондентът на Радио „Фокус” – Варна. Приветствие поднесе зам.-кметът „Хуманитарни дейности“ д-р Емилия Баева. По думите й участието на децата в конкурса и тяхното отношение към темата показват, че в днешното трудно време добродетелите не са забравени: „Искам да се обърна към всички ученици, които отвориха сърцата си и забелязаха, че сред нас живеят и хора с увреждания. Този термин не е толкова приятен и приемлив дори за произнасяне. Но аз искам да кажа, че през последните години с помощта на Фондация „Лумос“, успяхме да се преборим с лицемерието, което съществуваше в нашето общество – да се правим, че тези хора ги няма и ние не ги забелязваме, просто защото не ни е приятно особено в навечерието на празниците да виждаме такива хора. Това, че толкова много ученици, толкова много хора се включиха, помислиха как са тези хора сред нас, за мен е един голям напредък в нашето мислене“. 27 деца са се включили със своите творби. „Темата за децата с увреждания не е лесна, тя провокира задаването на трудни въпроси, които невинаги имат еднозначен отговор. Въпроси, с които и възрастните се затрудняват“, посочи Снежана Ванкова, ръководител на „Лумос“ в Добрич. Жури с председател Сашо Серафимов, председател на Дружеството на писателите в Добрич, и членове Петранка Божкова, филолог, поет и член на Съюза на българските писатели и на Съюза на българските журналисти, Мария Методиева, филолог, председател на фондация „Св. Николай Чудотворец“ и Снежана Ванкова, социален педагог и координатор на Фондация „Лумос“ – Добрич, са  избрали трима достойни победители. Те са: Първа награда за Марина Иванова, на 15 г., от  СУ „Йордан Йовков“ в град Тервел, Втора награда за Елизавета Млечкова, на 18 г., възпитаник на СУ „Стефан Караджа\" в град Каварна, и Трета награда за Стефани Маринова , на 17 г., ЧПГТП „Райко Цончев” в град Добрич. Присъдени са и 4 поощрителни награди – за Преслав Пейчев, 18 г., СУ „Димитър Талев“, град Добрич, Евгения Павлова, 18 г., СУ „Св. Климент Охридски\", град Добрич, Дамяна Димова, 16 г., Езикова гимназия „Гео Милев“, град Добрич и Зорница Трифонова, 15 г., СУ „Асен Златаров”, град Шабла. Председателят на журито Сашо Серафимов сподели, че всички есета, участвали в конкурса, са написани на много високо ниво. „Поздравления за всички, можете да не сте написали всички есета прекрасно, но е прекрасно, че сте ги написали“, с тези думи Сашо Серафимов се обърна към участниците в конкурса, защото техният жест на внимание дава надежда, че в бъдеще хората с увреждания ще бъдат част от цялото, от общото и ще се радват на уважение и разбиране.\r\nЖулиета НИКОЛОВА", "date": "2017.12.11", "title": "Добрич. Наградиха победителите в областния ученически конкурс за есе „Децата с увреждания сред нас“"}
{"url": "http://www.focus-news.net/news/2017/12/11/2466292/sergey-shoygu-ruskite-voenni-veche-zapochnaha-da-se-zavrashtat-v-rusiya-ot-siriya.html", "text": "Руските военни вече са започнали да се завръщат у дома от Сирия, но точният срок на изтеглянето ще се определя според обстановката. Това съобщи руският военен министър Сергей Шойгу, предава ТАСС.\r\n„Те вече започнаха да се завръщат, ще действаме според обстановката“, отговори той на съответстващ въпрос.\r\nПо-рано в понеделник, руският президент Владимир Путин посети руската военновъздушна база Хмеймим в Сирия, където обяви успешният завършек на разгрома на „най-боеспособната групировка международни терористи“ и нареди да се пристъпи към изтеглянето на значителна част от руския военен контингент от Сирия. Според неговите думи, вече са създадени условия за политическо разрешение на кризата в страната под егидата на ООН.\r\nТой напомни и за това, че в съответствие с международните договори, в Сирия продължава да работи руският Център за примиряване на враждуващите страни. Освен това Путин отбеляза, че Въоръжените сили на Русия са създали и ще действат на постоянна основа от два пункта на базиране на сирийска територия: в Тартус и Хмеймим.\r\nПревод и редакция:", "date": "2017.12.11", "title": "Сергей Шойгу: Руските военни вече започнаха да се завръщат в Русия от Сирия"}
{"url": "http://www.focus-news.net/news/2017/12/11/2466293/mariana-miltenova-natsionalen-sayuz-na-gradinarite-ne-bi-tryabvalo-da-ima-promyana-v-tsenite-na-plodovete-i-zelenchutsite-za-praznitsite.html", "text": "Не би трябвало да има промяна в цените за празниците. Това каза в интервю за Агенция „Фокус“ Мариана Милтенова, председател на УС на Национален съюз на градинарите. „Не бих казала, че трябва да се очаква повишение на цените на плодовете и зеленчуците“, посочи тя. „Вече полско производство няма, произвеждат се оранжерийни продукти. В България малко оранжерии произвеждат домати в този период от време. Енергийните ресурси са много скъпи. Залага се предимно на краставици, зелени салати и на други продукти“, обясни Мариана Милтенова. „Не мога да кажа по отношение на разликите в цените на българските и вносните продукти. Има българския круши, които са много по-евтини много по-качествени от вносните от чужбина. Част от вносните може да изглеждат по-красиви, а някои дори и не са по-красиви, но така или иначе в супермаркетите преобладават вносните плодове и зеленчуци. Потребителите купуват това, което има, освен ако не отиде на фермерски пазар“, коментира тя. „Благодарение на фермерските пазари, които се организират, българските производители успяват да предложат продукцията си. Според моите наблюдения българските плодове и зеленчуци са малко по-скъпи от тези в супермаркетните вериги. Така потребителите предпочитат да купуват от тях“, поясни Мариана Милтенова. „Чувала съм коментари, че продуктите на фермерските пазари са много по-вкусни, но това е въпрос на възможности и предпочитания. Освен това фермерски пазари няма всеки ден и навсякъде в страната, има на определени места и в определени периоди. Това е една малка възможност за родния производител да достигне до българския потребител“, допълни тя. „Понякога условията на супермаркетните вериги са такива, че нашите производители не винаги успяват да им отговорят. По отношение на количества, опаковки, охлаждане, част на доставка в точно определен период“, каза още тя. \r\nБиляна ИВАНОВА", "date": "2017.12.11", "title": "Мариана Милтенова, Национален съюз на градинарите: Не би трябвало да има промяна в цените на плодовете и зеленчуците за празниците"}
{"url": "http://www.focus-news.net/news/2017/12/11/2466294/burgas-dyado-koleda-shte-iznenada-malkite-zriteli-na-myuzikala-snezhanka-i-sedemte-dzhudzheta.html", "text": "Дядо Коледа ще изненада малките зрители на мюзикъла „Снежанка и седемте джуджета“ в събота, на 16 декември, от 12:30 часа в залата на бургаската опера. Това съобщиха от пресцентъра на Държавна опера-Бургас. Преди срещата с него дечицата ще изживеят чудото на приказката на братя Грим, претворена в детска музикално-сценична творба. След това те ще успеят лично да се докоснат до добрия старец и да получат подарък от него под светлинките на коледната елха. Чудото ще се случи, разбира се, с помощта на техните родители, които могат тайничко от малчуганите да се осведомят на касата на операта как се извършва коледната магия. В края на представлението децата могат да се снимат с Дядо Коледа.", "date": "2017.12.11", "title": "Бургас: Дядо Коледа ще изненада малките зрители на мюзикъла „Снежанка и седемте джуджета“"}
{"url": "http://www.focus-news.net/news/2017/12/11/2466295/sport-tsska-pobedi-montana-s-31-vav-voleybolnoto-derbi-na-kraga.html", "text": "ЦСКА записа пета поредна победа в първенството, след успеха над Монтана с 3:1, в мач от 11-ия кръг на волейболното ни първенство, пред пълните трибуни на монтанската зала „Младост“. След този успех ЦСКА ще зимува на второто място във временното класиране с 26 точки, колкото има и третият Нефтохимик 2010 (Бургас). Едноличен лидер е Пирин (Разлог) с 10 точки, а Монтана останаха четвърти с 22 точки.", "date": "2017.12.11", "title": "Спорт: ЦСКА победи Монтана с 3:1 във волейболното дерби на кръга"}
{"url": "http://www.focus-news.net/news/2017/12/11/2466296/plovdiv-obnovyavat-tabelite-s-imenata-na-ulitsite-v-grada.html", "text": "Нови табели на пловдивските улици дават кратка информация на български и английски език за значими личности и събития, на които се наименувани. Това съобщи за Радио „Фокус”- Пловдив директорът на ОП „Организация и контрол на транспорта“ инж. Борислав Кръстев. Монтажът започна от ул. „Найден Геров“ и продължава по „Божидар Здравков“, „Константин Фотинов“, „Цанко Церковски“, „Ангел Букорещлиев“, „Цанко Дюстабанов“, „Кръстьо Пастухов“, „Авксентий Велешки“, „Иван Вазов“ и „Гладстон“. В рамките на първия етап от обновлението се предвижда в дните до Коледа да бъдат поставени 103 информационни табели на 26 улици. „Нови табели ще има във всички райони по предложение на техните кметове. Започваме с най-емблематичните места в центъра на Пловдив, които се посещават от най-много хора“, съобщи инж. Борислав Кръстев. Той обясни, че на по-късите улици информационни табели ще се поставят от двата им края, а на по-дългите пътни отсечки като бул. „Цар Борис III Обединител“ предстои монтирането на 17 табели, а на бул. „Шести септември“ – 10. Тъй като информацията е адресирана предимно към пешеходците, местата са съобразени с техния трафик.\r\nЗа да има единен стил, дизайнът е съобразен с вече монтирани нови табели в Стария град. Наред с улици в централната градска част като „Петко Д. Петков“, „Райко Даскалов“, „Стефан Веркович“, „Стоян Чалъков“, „Цанко Лавренов“, „Христо Дюкмеджиев, бул. „Христо Ботев“, бул. „Васил Априлов“ и „Филип Македонски“, на първия етап ще се подменят табелите на бул. „Никола Вапцаров“ и ул. „Димитър Талев“ в район „Южен“.\r\nОбновяването на информационните табели с имената на улиците в Пловдив е в съответствие с решение на Общинския съвет, като за целта бяха отпуснати 50 хил. лв. Подмяната ще продължи до изчерпване на сумата, като се предвижда да бъдат поставени над 300 нови табели.\r\nЦветана ТОНЧЕВА", "date": "2017.12.11", "title": "Пловдив: Обновяват табелите с имената на улиците в града"}
{"url": "http://www.focus-news.net/news/2017/12/11/2466297/evropeyskata-komisiya-sporazumenieto-za-brekzit-e-sdelka-mezhdu-dzhentalmeni.html", "text": "Европейската комисия съобщи, че „формално“ общият доклад, договорен между Великобритания и ЕС, който е основата за споразумението за \"развода\" по Брекзит, не е правно обвързващ, защото „все още не е споразумение по чл. 50 от Договора за ЕС“, предава EUObserver.\r\n„Ние гледаме на общия доклад като на споразумение между джентълмени и се разбира, че той е напълно подкрепян от правителството на Великобритания“, съобщи прес-секретар на ЕК. Виктор Турмаков", "date": "2017.12.11", "title": "Европейската комисия: Споразумението за Брекзит е сделка между джентълмени"}
{"url": "http://www.focus-news.net/news/2017/12/11/2466298/redzhep-tayip-erdogan-sporazumenieto-za-dostavki-na-raketni-sistemi-s-400-ot-rusiya-shte-bade-zavarsheno.html", "text": "Президентът на Турция Реджеп Тайип Ердоган заяви, че споразумението за закупуването на ракетни системи С-400 от Русия ще бъде завършено „тази седмица“, предава Anadolu Agency.\r\n„Колегите ни ще се съберат тази седмица, за да приключат работата“, заяви Ердоган по време на съвместна пресконференция в Анкара заедно с руския си колега Владимир Путин. \r\nПо отношение на търговията турският президент заяви, че сътрудничеството между Анкара и Москва се засилва „ежедневно“. „Имаме хармонична работна обстановка и на политическо равнище“, допълни той.  Агенция „Фокус“ припомня:  \r\nС-400 е най-модерна противовъздушна ракетна система и може да бъде зареждана с три вида ракети, способни да разрушават цели като балистични и „Круз“ ракети.  Системата може да проследява до 300 цели едновременно на височина до 27 км.  Виктор Турмаков", "date": "2017.12.11", "title": "Реджеп Тайип Ердоган: Споразумението за доставки на ракетни системи С-400 от Русия ще бъде завършено"}
{"url": "http://www.focus-news.net/news/2017/12/11/2466299/new-york-post-napadatelyat-v-nyu-york-zayavi-che-e-iskal-da-otmasti-zaradi-nasilieto-v-ivitsata-gaza.html", "text": "Вдъхновеният от „Ислямска държава“ извършител на нападението край пристанището на Ню Йорк заяви след задържането си, че е искал да отмъсти за израелските действия в Ивицата Газа, пише  New York Post.\r\nСпоред полицейски източници Акайед Юлла, имигрант от Бангладеш, живеещ в Бруклин, им е заявил, че е искал отмъщение за атаките срещу палестинската територия, при които четирима души бяха убити от израелските сили за сигурност по време на протести и въздушни удари, след като президентът на САЩ Доналд Тръмп обяви Ерусалим за столица на Израел. \r\n27-годишнията Юлла рани себе си и още няколко души, след като взриви изготвен в домашни условия експлозив край автобусния терминал на пристанището в Ню Йорк. След това бе задържан.  Виктор Турмаков", "date": "2017.12.11", "title": "New York Post: Нападателят в Ню Йорк заяви, че е искал да отмъсти заради насилието в Ивицата Газа"}
{"url": "http://www.focus-news.net/news/2017/12/11/2466300/sport-moskovskite-vlasti-saobshtiha-che-gradat-e-gotov-da-bade-domakin-na-mondial-2018.html", "text": "Директорът на отдела за спорт и туризъм на московските власти Николай Гуляев съобщи, че инфраструктурата на града е готова да приеме Мондиал 2018 г.\r\n В руската столица мачовете от Световното първенство ще се проведат на стадиони „Спартак“ и „Лужники“.  1183 хотела в града са получили право да приемат гости за спортното събитие. Виктор Турмаков", "date": "2017.12.11", "title": "Спорт:  Московските власти съобщиха, че градът е готов да бъде домакин на Мондиал 2018"}
{"url": "http://www.focus-news.net/news/2017/12/11/2466301/usgs-dve-zemetreseniya-s-magnitud-ot-54-i-47-sa-registrirani-na-granitsata-mezhdu-iran-i-irak.html", "text": "Две земетресения с магнитуд съответно 5,4 и 4,7 по скалата на Рихтер са регистрирани на границата между Иран и Ирак, показва справка на интернет-страницата на Геологическата служба на САЩ. И двете са регистрирани край граничния иракски град Халабджа.\r\nПървото и по-силно е регистрирано в 17:09 часа местно време (16:09 часа българско време) на 25 км югозападно от града на дълбочина от 17 км. Второто е регистрирано в 17:42 часа местно време (16:42 часа българско време) на 27 км. югозападно от града на дълбочина от 10 км.\r\nНяма данни за жертви и разрушения.  Виктор Турмаков", "date": "2017.12.11", "title": "USGS: Две земетресения с магнитуд от 5,4 и 4,7 са регистрирани на границата между Иран и Ирак"}
{"url": "http://www.focus-news.net/news/2017/12/11/2466302/usgs-zemetresenie-s-magnitud-56-e-registrirano-v-tihiya-okean-kray-ostrovite-vanuatu.html", "text": "Земетресение с магнитуд 5,6 по скалата на Рихтер е регистрирано в Тихия океан северно от островната държава Вануату,показва справка на интернет-страницата на Геологическата служба на САЩ (USGS).\r\nЗеметресението е регистрирано в 3:29 часа сутринта местно време (19:29 часа българско време) на 52 км северно от град града Сола на островите на дълбочина от 187 км. \r\nНяма данни за жертви и разрушения. Не е обявявана тревога за появата на вълни-цунами.  Виктор Турмаков", "date": "2017.12.11", "title": "USGS: Земетресение с магнитуд 5,6 е регистрирано в Тихия океан край островите Вануату"}
{"url": "http://www.focus-news.net/news/2017/12/11/2466303/usgs-zemetresenie-s-magnitud-55-e-registrirano-kray-severnoto-kraybrezhie-na-chili.html", "text": "Земетресение с  магнитуд 5,5 по скалата на Рихтер е регистрирано в Тихия океан край северното крайбрежие на Чили, показва справка на интернет-страницата на Геологическата служба на САЩ (USGS).\r\nЗеметресението е регистрирано в 3:29 часа сутринта местно време (21:29 часа българско време) на 52 км северно от град Сола на дълбочина от 187 км. \r\nНяма данни за жертви и разрушения. Не е обявявана тревога за появата на вълни-цунами.  Виктор Турмаков", "date": "2017.12.11", "title": "USGS: Земетресение с магнитуд 5,5 е регистрирано край северното крайбрежие на Чили"}
{"url": "http://www.focus-news.net/news/2017/12/11/2466304/vladimir-putin-rusiya-shte-otgovori-na-vseki-opit-na-teroristite-da-se-aktivizirat-v-siriya.html", "text": "Президентът на Русия Владимир Путин заяви по време на съвместна пресконференция с турския си  колега Реджеп Тайип Ердоган, че  опитите за съпротива на терористите в Сирия ще бъдат посрещнати с решителен отпор от руска страна и че в момента е време да се извърши политическият процес в страната, предава РИА Новости.\r\n„В случай на възобновяването на каквито и да е огнища на съпротива от страна на терористите ще предприемем ефективни ответни мерки. На дневен ред е осигуряването на процеса на политическото разрешаване на сирийската криза“, заяви Путин. \r\nРуският президент посети Сирия, Египет и Турция, където се срещна с президентите на трите страни Башар Асад, Абдел Фатах ас Сиси и Реджеп Тайип Ердоган. Виктор Турмаков", "date": "2017.12.11", "title": "Владимир Путин: Русия ще отговори на всеки опит на терористите да се активизират в Сирия"}
{"url": "http://www.focus-news.net/news/2017/12/11/2466305/es-kam-izrael-ne-ochakvayte-premestvaniya-na-posolstva.html", "text": "Върховният представител на Европейския съюз по въпросите на външните работи и политиката на сигурност Федерика Могерини заяви на израелския министър-председател Бенямин Нетаняху да не очаква страните от ЕС да последват примера на САЩ и да преместят посолствата си в Израел от Тел Авив в Ерусалим, предаде EUObserver.\r\n„Министър-председателят спомена на няколко пъти, че очаква и други страни да последват решението на Тръмп. Той може да запази очакванията си за другите, но по отношение на страните членки на ЕС, това няма да се случи“, заяви Могерини след среща с Нетаняху в Брюксел, продължила два часа.  Виктор Турмаков", "date": "2017.12.11", "title": "ЕС към Израел: Не очаквайте премествания на посолства"}
