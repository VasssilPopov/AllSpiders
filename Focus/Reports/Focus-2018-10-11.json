{"url": "http://www.focus-news.net/news/2018/10/11/2577355/tass-darzhavniyat-departament-otricha-da-znae-za-dogovorenost-s-turtsiya-za-pastor-andryu-bransan.html", "text": "Държавният департамент не е наясно със съществуването на споразумение между Съединените щати и Турция за освобождаването на американския пастор Андрю Брънсън, което преди това бе съобщено от американските медии. Това съобщи в четвъртък говорителят на Държавния департамент Хедър Науърт на редовен брифинг, цитирана от  TACC . \r\n\"Не съм запознатa с подобно споразумение\", каза тя. \"Утре ще има съдебно заседание, процесът е в ход, ще бъдем там и ще подкрепим пастор Брънсън и неговите близки\", добави Науърт. \r\nПо-рано американският вестник The Washington Post писа, че администрацията на американския президент е умерено оптимистична за евентуалното освобождаване на пастора въз основа на тайна сделка, постигната в кулоарите на сесията на Общото събрание на ООН. \r\nБрънсън, който живее в района на Измир, беше арестуван миналата година по обвинения, че има връзки с Кюрдската работническа партия и \"терористичната организация на Фетулах Гюлен\", забранена в Турция, припомня агенцията.  Юлиян Марков", "date": "2018.10.11", "title": "ТАСС: Държавният департамент отрича да знае за договореност с  Турция за пастор Андрю Брънсън"}
{"url": "http://www.focus-news.net/news/2018/10/11/2577325/smolyan-s-bogata-programa-gradat-shte-otbelezhi-106-ata-godishnina-ot-osvobozhdenieto-si.html", "text": "С богата програма Смолян ще отбележи 106-ата годишнина от освобождението си. Това съобщиха от пресцентъра на  Община Смолян . На 12 октомври от 17.30 часа в Художествена галерия – гр. Смолян ще бъде представена съвместна изложба на Ружко Челебиев и Асен Трампов „Проекти и реализация на стенописи и дърворезба“. \r\nНа 13 октомври от 10.00 часа в ОУ „Проф. д-р Асен Златаров“ – гр. Смолян ще се проведе Областно математическо състезание „Стоян Попратилов“, посветено на 106-тата годишнина от Освобождението на Родопите. Отново на 13 октомври от 10.00 часа от площад „Свобода“ на Стария център в града до горски парк „Амзово“ ще бъде отбелязан Световния ден на ходенето с поход в чест н а106 години от Освобождението на Родопите. \r\nНа 15 октомври от 18.00 часа в НЧ „Орфееви гори-1870“, квартал Райково ще бъде открито XV-то издание на изложба-базар „Родопски занаяти“. От 18.30 часа в Родопски драматичен театър „Николай Хайтов“, Зала 1 ще се проведе концерт-представяне на новия албум на Веселин Маринов „Представи си…“. \r\nНа 17 октомври от 18.00 часа в НЧ „Балкански просветител-1871“, квартал Райково ще се проведе събитието „Звезди на българското кино“ – честване на 90 години от рождението на Рангел Вълчанов и 95 години от рождението на Апостол Карамитев. От 19.00 часа в  Родопски драматичен театър „Николай Хайтов“, Зала 1, ще боде представен спектакъла „Ами сега!!!“ с участието на Красимир Ранков. \r\nНа 18 октомври от 12.00 часа във фоайето на Родопски драматичен театър „Николай Хайтов“ ще бъде откриването XV-то Туристическо изложение „Планините на България-гостоприемство в четири сезона“ – Смолян и откриване на Пазар на земеделски продукти. От 14.00 часа от площад „България“ до площад „Свобода“ ще се проведе Ученическа лекоатлетическа щафета „106 години от Освобождението на Родопите“. От 17.00 часа в Регионален исторически музей „Стою Шишков“ ще бъде представена изложба  „Костадин Илчев – гайдарят, учителят, майсторът“. Отново от 17.00 часа в Родопски драматичен театър „Николай Хайтов“, Зала 1 ще има концерт-спектакъл – 40 години от основаването на Детска градина „Слънце“ – гр. Смолян. \r\nНа 19 октомври от 17,30 часа във фоайето на Общинска администрация – Смолян ще бъде представена изложба „Да покажем красотите на община Смолян в календар“. \r\nНа 20 октомври ще се проведе Празника на 101-ви Алпийски полк. От 17.00 часа на площад „България“ ще бъзе отслужен Благодарствен молебен, в 17.20 часа в Родопски драматичен театър „Николай Хайтов“, Зала 1 ще се проведе Тържествено събрание и награждаване на военнослужещи от 101-ви Алпийски полк, а от 18.00 часа в Родопски драматичен театър „Николай Хайтов“, Зала 1 ще има Концерт на Представителния ансамбъл на Въоръжените сили към Националната гвардейска част със специалното участие на Орлин Горанов, Росица Кирилова, Бойка Дангова, Сънни, Таня Дупаринова, Формация „Армейска песен“, Фолклорна формация „Ладена“, Танцов състав „Алгара“ – по случай 106 години от Освобождението на Родопите, Празник на 101 Алпийски полк и Община Смолян  – /вход свободен/. \r\nНа самия празник на Смолян 21 октомври от 14.00 часа на площад „България“ ще има Празнична програма. От 16.00 часа на връх Средногорец ще се състои Панахида за загиналите в боевете на връх Средногорец и Освобождението на Родопите и Поднасяне на венци и цветя пред Паметника-костница. От 18.00 часа на Новия център в Смолян ще бъдат поднесени венци и цветя пред Паметника на полк. Владимир Серафимов. От 19.30 часа на бул. „България“, Нов център ще се проведе и Тържествена проверка-заря, посветена на 106 години от Освобождението на Родопите.", "date": "2018.10.11", "title": "Смолян: С богата програма градът ще отбележи 106-ата годишнина от освобождението си"}
{"url": "http://www.focus-news.net/news/2018/10/11/2577323/predsedatelyat-na-obs-kazanlak-nikolay-zlatanov-uspyahme-da-otgovorim-na-obshtestvenata-naglasa-da-bade-proveden-debatat-za-obshtestveniya-red-i-sigurnostta-na-grazhdanite.html", "text": "Успяхме да отговорим на обществената нагласа да бъде проведен дебатът за обществения ред и сигурността на гражданите, каза за  Радио „Фокус“  председателят на Общинския съвет в Казанлък Николай Златанов. Той поясни, че основните предложения на Общинския съвет в тази насока са за увеличаване на видеонаблюдението в точки, които по преценка на Общинска администрация са конфликтни, и за увеличаване на заетите лица за 2019 година, които са свързани с охраната на обществения ред в Казанлък. “Половината от наредбите на Община Казанлък са свързани по един или друг начин с опазване на обществения ред – на горските територии, на зелените площи, на пътищата, за тишината, за поддържане на горите и др. В този смисъл изводът ни е, че кадрите, които досега са били ангажирани, не са били достатъчни и затова ще се опитаме да ги увеличим“, каза Златанов, като обърна внимание и на някои предложения, излезли от участващите в дискусията, като това на народния представител Маноил Манев, който предложи да се възстанови практиката стажът на завършилите Полицейската школа да се провежда отново в Казанлък, каквато е била практиката преди 20 години. \r\nЗлатанов поясни, че подкрепя и предложението на учителите, присъстващи на дебата залата, да бъде променена наредбата, с която се изисква задължително средно образование за т.нар. помощник на учителя, които да са от ромски произход и да са със средно образование. \r\n„С информацията, която дойде за 130 автомобила, които ще бъдат предоставени на полицията за опазване на обществения ред, разчитаме, че Областна дирекция на полицията в Стара Загора ще предостави един такъв автомобил на Казанлък, който да засили контрола в източната част на града“, каза председателят на Общинския съвет. \r\nСлавяна ГАЙДАРОВА", "date": "2018.10.11", "title": "Председателят на ОбС – Казанлък Николай Златанов: Успяхме да отговорим на обществената нагласа да бъде проведен дебатът за обществения ред и сигурността на гражданите"}
{"url": "http://www.focus-news.net/news/2018/10/11/2577328/afp-palestinskoto-rakovodstvo-obyavi-che-nyama-da-raboti-poveche-sas-spetsialniya-pratenik-na-oon-nikolay-mladenov.html", "text": "Палестинското ръководство вече няма да работи с пратеника на ООН за мир в Близкия Изток Николай Младенов , заяви високопоставен служител в четвъртък, обвинявайки го, че е прескочил ролята си, търсейки сделка между Израел и ислямисткото движение \"Хамас\", цитиран от  AFP . \r\nАхмед Майдалани, член на Изпълнителния комитет на Организацията за освобождение на Палестина, заяви, че е информирал генералния секретар на ООН, че пратеникът Николай Младенов е \"вече неприемлив\" за палестинското правителство. \r\nМладенов \"надхвърли ролята си\" в търсенето на споразумения между Израел и съперничещата палестинска фракция \"Хамас\", която контролира Газа, каза той, като добави, че действията му са повлияли на \"палестинската национална сигурност и единството на нашия народ\". \r\nЗасега Николай Младенов не е коментирал това изявление. Няма и потвърждение от Организацията на обединените нации. \r\nМладенов, заедно с Египет, търси дългосрочно споразумение за примирие между „Хамас“ и еврейската държава, без да включва международно признатото правителство на палестинския президент Махмуд Абас в непреките  преговори. \r\nРазговорите са спрели, отчасти поради натиск от страна на Абас, но във вторник бе постигнато малко споразумение с посредничеството на ООН за финансиране на необходимите доставки на гориво за Газа в продължение на шест месеца от страна на Катар. \r\nПравителството на Абас не участва в това споразумение и стратегията на Младенов разгневи палестинските политици.  Юлиян Марков", "date": "2018.10.11", "title": "AFP: Палестинското ръководство обяви, че няма да работи повече със специалния пратеник на ООН Николай Младенов"}
{"url": "http://www.focus-news.net/news/2018/10/11/2577324/dimitar-popov-bdzp-gotse-delchev-migratsiyata-na-ptitsite-veche-zapochna.html", "text": "Миграцията на птиците вече започна. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ – Гоце Делчев. Той посочи, че по-голяма част от птиците вече са напуснали страната ни. „Една друга част от крилатите са все още тук. Става дума за видове, като лястовици и бързолети, които също вече се готвят да напускат и да се отправят на юг. Ако трябва да говорим, като цяло за прелетните птици, България е едно доста интересно място за тях“, добави още Димитър Попов. По думите му в страната ни се срещат мигриращи птици, които идват през лятото, за да отгледат своето поколение и такива, които идват, за да прекарат неблагоприятните зимни месеци. „До този момент са отлетели пеликаните, щъркелите, жеравите и тези, които наричаме реещи се птици. Доста голяма част от грабливите птици емигрират в сметени ята, така че не е изключено в ято щъркели да видим и грабливи птици, дори и черни щъркели“, допълни Попов. \r\nДенис НИКИФОРОВ", "date": "2018.10.11", "title": "Димитър Попов, БДЗП – Гоце Делчев: Миграцията на птиците вече започна"}
{"url": "http://www.focus-news.net/news/2018/10/11/2577329/hayri-sadakov-dps-promenite-v-zakona-za-veroizpovedaniyata-nyama-da-pozvolyat-toy-da-bade-prevarnat-v-instrument-za-protivopostavyane-i-politicheska-upotreba.html", "text": "Промените в Закона за вероизповеданията няма да позволят той да бъде превърнат в инструмент за противопоставяне и политическа употреба. Каза за  Радио „Фокус“  Хайри Садъков, депутат от ДПС и член на Комисията по вероизповеданията и правата на човека по повод дебатите върху внесените от ГЕРБ-ДПС-БСП и от ВМРО законопроекти. Той допълни, че за приетите на първо четене промени няма притеснения, а само необходимост от техническа редакция на предимно свързани с финансите функции на държавата.  „Критиките на Св. Синод  и другите религиозни институции се отнасят основно за законопроекта на ВМРО и ние ще се вслушаме внимателно в тях. Ще ги обсъдим в работна група, която предстои да бъде изградена между двете четения. Регулацията във външната намеса трябва да стигне до там, че да бъде осигурена до степен, застрашаваща националната сигурност на страната. Не трябва да извеждаме темата за националната сигурност като етикет, като клеймо на вероизповеданията. Това няма да е правилно“, каза още Садъков. \r\nТой уточни, че Дирекцията по вероизповеданията ще бъде основният орган на държавата, който ще упражнява надзор върху прилагането на Закона за вероизповеданията, а обществото ни е достатъчно зряло, за да не допуска недопустимото.", "date": "2018.10.11", "title": "Хайри Садъков, ДПС: Промените в Закона за вероизповеданията няма да позволят той да бъде превърнат в инструмент за противопоставяне и политическа употреба"}
{"url": "http://www.focus-news.net/news/2018/10/11/2577330/petar-kurumbashev-evrodeputat-91-mln-evro-sa-neobhodimi-za-okonchatelnoto-izvezhdane-ot-eksploatatsiya-na-yadrenite-reaktori-na-aets-kozloduy-a-ek-nastoyava-da-namali-svoya-dyal-ot-63-mln-s-13.html", "text": "91. млн. евро са необходими за окончателното извеждане от експлоатация на ядрените реактори на АЕЦ \"Козлодуй\", а Европейската комисия настоява да намали своя дял от 63 млн. евро с 13%. Това каза в обзорното предаване „Това е България“ на  Радио „Фокус“  евродепутатът Петър Курумбашев, член на Групата на социалистите и демократите в Европейския парламент. Той уточни, че това ще увеличи националното участие в програмата за спирането на реакторите,  а това са средства, които страната ни би могла да използва по друг по-разумен начин. \r\nСпоред Петър Курумбашев участието на ЕС не трябва да бъде по-малко от 60%,  каквато е практиката и в момента и каквито са неговите ангажименти. Той допълни, че сравнението с Франция и Германия, които имат по-голямо държавно участие в затварянето на своите реактори, не е коректно. \r\n„Във Франция и в Германия решението за затваряне на техните реактори е суверенно решение на техните суверенни правителства. Никой не ги е задължавал да правят това. Така че, когато си вземеш сам решението, сам си носиш отговорностите и сам си го финансираш. Но когато преждевременно бяха затворени реакторите и в Словакия, и в България, изцяло против волята на тези държави, тогава след като някой те е накрал да направиш нещо, трябва да носи отговорност за това, че те е накарал. А отговорност се носи по един начин – финансово.“ \r\nПетър Курумбашев каза още, че е предложил да бъде създаден научен институт, който да обедини експертизата на всички държави които извеждат ядрените си реактори от експлоатация.", "date": "2018.10.11", "title": "Петър Курумбашев, евродепутат: 91 млн. евро са необходими за окончателното извеждане от експлоатация на ядрените реактори на АЕЦ \"Козлодуй\", а ЕК настоява да намали своя дял от 63 млн. с 13%"}
{"url": "http://www.focus-news.net/news/2018/10/11/2577331/blagoevgrad-kitayskoto-boyno-izkustvo-tay-chi-beshe-demonstrirano-v-yuzu-neofit-rilski.html", "text": "Китайско бойно изкуство демонстрираха в ЮЗУ „Неофит Рилски“. Това съобщиха от пресцентъра на висшето учебно заведение за  Радио „Фокус“ – Пирин . Днес в Югозападния университет „Неофит Рилски“ студенти, преподаватели и гости отбелязаха традиционния китайски празник „Средата на есента“. Инициатор на тържеството, което се състоя в класна стая „Конфуций“, бе Филологическият факултет. Специален гост на празника беше майсторът по китайско бойно изкуство Тай чи – Валери Иванов – Лао шъ, един от основателите на школата „Кунгфу център Сюангуей“, основана през 1995 г. Той впечатли гостите с демонстрация на древното китайско бойно изкуство. \r\n„Тай чи е популярното наименование, което е дошло от транскрипцията от английски език на китайския термин, който се употребява със значението „юмрук“. Това, че се казва „Бойно изкуство“ не означава, че се използва само за бой, а бойните изкуства стават изкуства, когато спират да се практикуват като нещо, което може да се употребява по време на война. По-скоро практиката е насочена към това да съхранява живота и да се грижи за него, отколкото това да го разрушава. Тай чи е начин, по който древната китайска философия на живота достига до нас и се предава по един практически начин“, каза Валери Иванов. Той отбеляза, че бойното изкуството Тай чи се практикува в България повече от 40 години и печели все повече последователи.  \r\nЗа китайския празник разказа деканът на Филологическия факултет проф. д-р Магдалена Панайотова: „Днес празнуваме двоен празник. Празникът „Средата на есента“ е популярен в Китай. Разбира се, най-известният празник е посрещането на пролетта, така наречената „Китайска нова година“, но празникът „Средата на есента“ е също нещо много интересно, защото символизира събирането на семейството. Ние решихме, че годината, в която започваме обучението по китайски език, трябва да е свързана със събиране на нашите студенти, като събиране в един кръг. „Средата на есента“ се празнува в средата на осмия месец (около 15 октомври), тъй като в китайския календар – 7-и, 8-и и 9-и месец са есенни месеци“. Проф. Панайотова подчерта, че се увеличава броят на студентите, желаещи да изучават китайски език, и отбеляза, че от тази година в Югозападния университет „Неофит Рилски“ се предлага нова специалност –  „Педагогика на обучението по български и китайски език“, която ще привлича желаещите да изучават екзотичния език.  \r\nГости на тържеството бяха г-жа Гао Чунли (Gao Chunli) – директор от китайска страна на институт „Конфуций“, г-жа Аксиния Колева – директор от българска страна на институт „Конфуций“, г-жа Олга Ялъмова – директор на Първо частно училище с изучаване на китайски език в София, проф. д-р Антони Стоилов и проф. д-р Георги Апостолов – заместник- ректори на ЮЗУ „Неофит Рилски“.", "date": "2018.10.11", "title": "Благоевград: Китайското бойно изкуство Тай чи беше демонстрирано в ЮЗУ „Неофит Рилски“"}
{"url": "http://www.focus-news.net/news/2018/10/11/2577332/gratskiyat-prezident-evrointegratsiyata-na-makedoniya-mozhe-da-zapochne-samo-sled-promenite-v-konstitutsiyata.html", "text": "Гръцкият президент Прокопис Павлопулос още веднъж подчерта, че само когато Скопие завърши с конституционните промени, може да се присъедини към НАТО или да започне преговори с ЕС, пише македонското електронно издание  “Алсат М“ .  \r\nПавлопулос каза, че след като Скопие завърши този процес, споразумението от Преспа ще бъде ратифицирано в парламента на Атина. \r\n\"Решаването на проблема с името трябва да бъде в съответствие с историята и международното право. За да стане това възможно, както е ясно заявено и прието от ЕС и НАТО, съседната страна трябва да направи необходимите промени в правната система, особено в Конституцията. Едва когато целият процес приключи и след като се потвърди, че конституционните промени съдържат всички гаранции, те могат да получат покана за членство в НАТО и да започнат преговори за членство в ЕС. Също така, само тогава може да се финализира съдържанието на Споразумението между Гърция и Бивша югославска република Македония и може да се ратифицира в гръцкия парламент \", каза Павлопулос. \r\nГерманският президент Франк-Валтер Щайнмайер, който е в Атина, след срещата си с Павлопулос и премиерът Алексис Ципрас заяви, че споразумението от Преспа е смела стъпка, но изрази съжаление, че резултатът от референдума не е предоставил окончателно решение. \r\n\"Дойдох тук, за да изразя уважението си към смелите усилия, които направихте, за да имате договор с Бивша югославска република Македония , със съседната страна и много съжалявам, че резултатът от референдума не дава окончателно решение. Повечето от гласувалите за това споразумение го подкрепиха, но това мнозинство не беше достатъчно. Надявам се, че направените усилия няма да се провалят \", каза Франк-Валтер Щайнмайер, президент на Германия. \r\nПремиерът Ципрас обаче заяви, че сделката с Преспа е много важна и се дистанцира от предложението на коалиционния партньор Панос Каменос за ново регионално споразумение. \r\n\"Смятам, че това споразумение е модел на разбирателство между двата народа, които искат да живеят в мир, без да подценяват взаимната история и идентичност. Това е смела стъпка, която допринася за стабилността на Балканите, но и извън нея \", каза Ципрас. \r\nЛидерът на партията \"Независими гърци\" Панос Каменос, който е министър на отбраната през цялото време е противник на Преспанското споразумение, а вчера във Вашингтон на среща с помощник- държавния секретар по европейските въпроси Уес Мичъл предложи да се подпише споразумение със съседните страни. Това споразумение, според Каменос, би било пречка за руското влияние. Той добави, че по този начин ще гарантира стабилността на Македония, а въпросът за името между Скопие и Атина би се отложило  за решаване някога в бъдеще.  Юлиян Марков", "date": "2018.10.11", "title": "Гръцкият президент: Евроинтеграцията на Македония може да започне само след промените в конституцията"}
{"url": "http://www.focus-news.net/news/2018/10/11/2577335/pazardzhik-tsentar-chovekolyubie-otbelyaza-svetovniya-den-na-psihichno-zdrave-s-ekskurziya-do-vrah-shipka-grad-gabrovo-i-arhitekturno-etnografski-kompleks-etara.html", "text": "Център „Човеколюбие” отбеляза Световния ден на психично здраве с екскурзия до връх Шипка, град Габрово и архитектурно-етнографски комплекс \"Етъра\". Това съобщи за  Радио „Фокус“-Пазарджик  Анна Тилова, експерт в неправителстваната организация. По думите й на събитието са присъствали представители на Център „Човеколюбие”, дирекция „Социално подпомагане”, РБ „Никола Фурнаджиев”, Център за временно настаняване – Пазарджик, приятели и съмишленици на каузата за психично здраве. На паметния връх бяха раздадени грамоти на институции за принос в областта на психичното здраве и грамоти за личностно развитие на потребители на услугата, дали личен пример в различни области от живота – самостоятелно справяне, обучение и образование и т. н. Освен присъстващите институции, грамоти получиха и Български червен кръст, Регионална здравна инспекция, регионална дирекция „Социално подпомагане”, Сдружение „Егида”. Участниците разгледаха Национален парк-музей „Шипка” и си припомниха епохалното сражение на върха с беседа и филм за Руско-турската освободителна война. Присъстващите преживяха много положителни емоции в Дома на хумора и сатирата в Габрово и в архитектурно-етнографски комплекс „Етъра”. \r\nРадослава МУРДЖЕВА", "date": "2018.10.11", "title": "Пазарджик: Център \"Човеколюбие\" отбеляза Световния ден на психично здраве с екскурзия до връх Шипка, град Габрово и архитектурно-етнографски комплекс \"Етъра\""}
{"url": "http://www.focus-news.net/news/2018/10/11/2577334/sadat-ostavi-v-aresta-chetirimata-mazhe-obvineni-v-nezakonna-targoviya-s-kulturno-istoricheski-tsennosti.html", "text": "Специалиазираният наказателен съд остави за постоянно в ареста четиримата мъже, обвинени в незаконна търговия с културно - исторически ценности, предаде  БНР . Сред задържаните е и служителят на ДАНС Надко Добчев, който, според прокуратурата, координирал действията на групата.", "date": "2018.10.11", "title": "Съдът остави в ареста четиримата мъже, обвинени в незаконна търговия с културно-исторически ценности"}
{"url": "http://www.focus-news.net/news/2018/10/11/2577337/afp-bivsh-bosnenski-general-e-obvinen-vav-voenni-prestapleniya.html", "text": "Бивш босненски генерал е обвинен във военни престъпления, предава  AFP . \r\nБосненските прокурори в четвъртък обвиниха 17 души, включително пенсиониран босненски генерал за  военни престъпления срещу стотици хора, предимно етнически сърби, по време на конфликта в страната през 90-те години. \r\nПенсионираният генерал Атиф Дудакович и още 16 души бяха обвинени в \"престъпления срещу човечеството\", включително \"убийството на повече от 300 етнически сърби\", както и \"преследването и малтретирането на цивилни и военнопленници\", заяви в свое изявление прокуратурата на Босна. \r\nВсички заподозрени са били членове на Пети корпус на главно мюсюлманската босненска армия, командван от Дудакович. \r\nПодразделението функционира в Западна Босна, регион, напълно обграден от сръбски сили от Хърватия и Босна. \r\nЕтническите сръбски жертви са били  \"предимно възрастни цивилни, както и военнопленници, които или са се предали, или са били арестувани\", се казва в изявлението. Обвинението срещу Дудакович, сега 64-годишен, също се отнася до престъпления срещу босненските мюсюлмани в района на Бихач и Касин, съобщиха прокурорите. \r\n17-те  заподозрени също бяха обвинени в унищожаването на 38 православни църкви и други религиозни обекти.  Юлиян Марков", "date": "2018.10.11", "title": "АFP: Бивш босненски генерал е обвинен във военни престъпления"}
{"url": "http://www.focus-news.net/news/2018/10/11/2576906/21-godishniyat-severin-krasimirov-e-zadarzhan-za-ubiystvoto-na-zhurnalistkata-ot-ruse-viktoriya-marinova-obzor.html", "text": "21-годишният Северин Красимиров е задържан за убийството на журналистката от Русе Виктория Маринова. Информацията съобщиха на брифинг в Министерски съвет премиерът Бойко Борисов, вътрешният министър Младен Маринов и главният прокурор Сотир Цацаров. Министър Маринов припомни, че на 06.10 2018 г. в 14.27 часа е подаден сигналът за намерения труп на Виктория Маринова при крайбрежната алея в Русе. Младен Маринов припомни и обобщи извършените действия.  Вътрешният министър  уточни, че в хода на работа се е стигнало до лице, което вечерта във вторник е било задържано от немската полиция, следствие на искане от българска страна. Задържаният мъж е роден през 1997 г. в Русе и има криминална регистрация за кражба на цветни метали. Иззети са веществени доказателства, свързващи лицето с убийството. Има наличие на ДНК материал върху дрехите му от жертвата и от него. Има негов ДНК материал и върху жертвата.  Главният прокурор Сотир Цацаров  обясни, че на Северин Красимиров са повдигнати задочно обвинения в две престъпления. Първото от тях е изнасилване, а второто - за умишлено убийство, извършено с особена жестокост и по особено мъчителен начин за жертвата. За първото престъпление наказанието е от 10 до 20 години лишаване от свобода, а за второто се предвижда лишаване от свобода от 15 до 20 години, доживотен затвор, или доживотен затвор без замяна. Главният прокурор поясни, че самото посегателство и телесните наранявания, които са причинени и са станали причина за смъртта на Виктория Маринова, са изключително брутални и тежки по своя характер. Цацаров подчерта, че на този етап не може да се твърди, че убийството е свързано с професионалната дейност на убитата жена. По думите му установените до този етап доказателства, сочат спонтанно нападение над жертвата, с цел сексуално посегателство. Сотир Цацаров обясни, че не може да се говори на този етап за признание на лицето за извършване на престъплението, заради чисто процесуални причини. Премиерът Бойко Борисов  посочи, че Северин Красимиров ще бъде разпитан от немски съд, за да бъде екстрадиран у нас. Борисов изказа съболезнования към близките на Виктория, както и благодарност към хората, работили по разкриването на престъплението. Премиерът изтъкна това, че през последните няколко дни е прочел чудовищна неща за България. „Българи, направиха така, че през тези няколко дни, за България да се говори като Малта или Словакия. Да си очернят държавата по най-брутален и гаден начин, да се радват, ако България бъде в световните новини с негативна информация и то за най-тежко престъпление - нападение над разследващ журналист\", каза той. По думите му разни сини и червени политици са се скъсали да пращат имейли и да ходят да обясняват в Брюксел и САЩ какво се е случило в България. \"Внимателно съм чел всички. Ще имаме сериозен разговор в ЕНП, но това е политиката“, заяви Борисов. \r\nСлед правителственото заседание министър-председателят проведе едночасова  среща с посланици у нас във връзка с убийството в Русе.  Тя се проведе в Гранитна зала в Министерския съвет и на нея освен премиерът и посланиците, присъстваха и главният прокурор Сотир Цацаров, министърът на вътрешните работи Младен Маринов и вицепремиерът Красимир Каракачанов. На срещата Борисов, Цацаров и Маринов са запознали посланиците с разследването на тежкото убийство на 30-годишната журналистка от Русе. По време на срещата никой от присъстващите посланици не е задавал въпроси. Премиерът е призовал преди да има изказвания, да се потърси информация по официален път. От правителствената информационна служба обясниха, че никой официално не се е свързвал с българските власти по случая с убийството в Русе.  \r\nПо време на изслушването си  в парламентарната комисия за вътрешна сигурност и обществен ред министърът на вътрешните работи Младен Маринов  посочи, че заподозреният за убийството в Русе Северин Красимиров все още не е разпитван от български разследващ полицай или прокурор, но вече текат процедури за освидетелстването му по международната правна помощ. „Той е напуснал законно границата на България през ГКПП „Дунав мост“ в посока Румъния“, каза още министърът и обясни, че Красимиров е влязъл в Германия с още двама души, които са установени от полицията. „До момента имаме събрани доказателства, които подкрепят в голяма степен тезата, че той е действал ситуитивно и без предварителна подготовка. Това е подкрепено със свидетелски показания. Но работим и по версията за търсене на негови евентуални съучастници и мотиватори на това престъпление“, обясни Маринов. \r\nНапредъкът по разследването на тежкото убийство на телевизионната водеща Виктория Маринова беше основна тема  в кулоарите на парламента.  От  „Обединени патриоти“  се обявиха за законодателни промени в НПК. В парламентарната им група ще се дискутира предложението предумишлените убийства да се изключат от обхвата на Института на съкратено съдебно следствие. Зам.-председателят на ПГ Искрен Веселинов обясни, че текстовете първо ще се обсъдят в тяхната група, а след това и с ГЕРБ.  Председателят на ПГ на ГЕРБ Цветан Цветанов  заяви, че убийството в Русе е тежко и брутално, за което всеки може само да замълчи и да остави професионалистите да си свършат работата. Той акцентира върху денонощния труд на полицаите, следователите и прокурорите по случая. Цветан Цветанов заяви, че ГЕРБ ще подкрепи всяка промяна, която е за по-добрата справедливост. Според него в случая депутатите трябва да бъдат  много прецизни при промени в законодателството.  Зам.-председателят на ПГ на БСП Крум Зарков  посочи, че напрежението в Русе след убийството е сериозно, а травмата много дълбока. Той се обяви за действия по превенция след случая. По думите ми се създава практика да се реагира в последствие, завишавайки наказанията или правейки процедурни промени, което не допринася за по-сигурната среда и по- качественото правораздаване. Депутатът от БСП Пенчо Милков коментира, че може би идеята на „Обединени патриоти“ има резон, но трябва да се прочетат текстовете, които се предлагат. БСП ще излезе със становище след като се запознае с предложенията.", "date": "2018.10.11", "title": "21-годишният Северин Красимиров е задържан за убийството на журналистката от Русе Виктория Маринова (ОБЗОР)"}
{"url": "http://www.focus-news.net/news/2018/10/11/2576907/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Губернаторът на Флорида Рик Скот предупреди онези, които не се вслушаха в предупрежденията за евакуация, че ураганът „Майкъл“ може да създаде смъртоносни условия в американския щат, където бурята се очаква да удари по-късно през деня, пише американското електронно издание  Politico . \r\n„За тези, които избраха да не се евакуират от нашите брегове, вече е твърде късно“, заяви Скот. „Близо четири метра буреносни вълни, водата ще се покачи и ще покрие вашите покриви. Нямаше шанс да оцелеете след това“. \r\n„Майкъл“ беше повишен в ураган от категория четири през нощта, само часове преди очакваното му връхлитане върху бреговата линия на Флорида. Бурята идва седмици, след друг значителен ураган – „Флорънс“, който удари атлантическия бряг на страната и по-конкретно Северна и Южна Каролина. \r\nПрезидентът Доналд Тръмп издаде заповед за въвеждане на извънредно положение във Флорида заради „Майкъл“ и Рик Скот заяви, че е повикал близо 2 500 членове на Националната гвардия, както и повече от  1 000 спасителни работници, които да посрещнат бурята. \r\nВъпреки това губернаторът на Флорида заяви, че тези, които са останали по домовете си въпреки заповедите за евакуация, „няма да оцелеят“, ако излязат навън по време на бурята и че „вече е твърде късно да се евакуират бреговете“. \r\nЗаповедите за евакуация са издадени предимно край бреговете на залива на американския щат, въпреки че редица хора са ги игнорирали, което е често срещано в райони застрашени от урагани, поясни Скот. Бурята най-вероятно ще удари и големи градове като Талахаси. Вероятно е да се създадат и торнада в източната част на щата, каза още той. \r\n„Не излизайте по средата на това. Няма да оцелеете. Смъртоносно е“, предупреди губернаторът. \r\n***  Висшестоящ съветник на китайското правителство предупреди, че продължаващата търговска война между САЩ и Китай може да доведе до „световна рецесия“ като нанесе щети върху веригите за доставки на други страни, пише американското електронно издание  Washington Examiner . \r\n„Ако това продължи, ще разстрои световната икономика и  по-конкретно ще наруши световната верига на стойността“, заяви Ван Хуяо, създателят на световния мозъчен тръст „Център за Китай и глобализацията“, както и официален съветник на Държавния съвет на Китай, пред индийския канал на „CNN“, „News 18“. „Ще бъде много лошо (за икономиката), ако това продължи. Може да стигнем до нова световна рецесия“. \r\nВан заяви, че много от продуктите, произведени в Китай, разчитат на вериги за доставки в страни като Япония, Южна Корея и Индия, така че американските мита върху неговия износ ще засегнат износа и на всички тези държави. „Ако САЩ облагат с такса това (износа), засягането на Китай е едно от нещата, но това ще засегне и останалата част от производителите и доставчиците на сурови материали“, подчерта Хуяо. \r\nКитай обяви през уикенда, че ще намали резервите, които повечето търговски банки трябва да притежават, с един процент, което ще освободи близо 175 милиарда долара за засилване на отдаването на заеми. Усилието се разглежда като реакция на ограниченията върху икономиката, причинени от митата върху китайски стоки на стойност 250 милиарда долара, които администрацията на Доналд Тръмп наложи. \r\n***  Два дена, след като министър-председателят Бенямин Нетаняху стоеше върху Голанските възвишения и обяви, че те ще останат под израелски суверенитет, руският министър на външните работи Сергей Лавров заяви, че промяна на статута на територията ще бъде в нарушение на резолюциите на Съвета за сигурност на ООН, пише електронното издание на израелския вестник  The Jerusalem Post . \r\n„Статутът на Голанските възвишения е определен от резолюциите на Съвета за сигурност на ООН“, заяви Лавров пред журналисти. „Да се промени статутът, заобикаляйки Съвета за сигурност, мисля, ще бъде директно нарушаване на тези резолюции“. \r\nПубличното разминаване относно бъдещето на Голанските възвишения идва след влошаването на израелско-руските отношения, предизвикано от свалянето на руския военен самолет Ил-20 през изминалия месец – за което Москва обвини Израел – както и решението на Русия да снабди Сирия с зенитни ракетни комплекси С-300, които ограничават маневреността на израелските ВВС в небето над Сирия. \r\nВ понеделник Нетаняху, говорейки по време на посвещаването на възстановена 1 500-годишна синагога на Голанските възвишения, заяви, „Докато зависи от мен, Голанските възвишения ще останат под израелски суверенитет. В противен случай ще получим Иран и Хизбула на бреговете на Галилейското езеро“. \r\nНетаняху добави, „Знам, че президентът (Владимир) Путин разбира моя ангажимент към сигурността на Израел и също знам, че той разбира значението, което отдавам на Голанските възвишения“. \r\n***  Президентът на Турция Реджеп Тайип Ердоган призова африканските държави да търгуват и да правят съвместни бизнеси с Турция използвайки своите местни валути, пише електронното издание на турския вестник  Hurriyet . \r\n„Нека да спасим нашата търговия от рисковете, които чуждестранните валути представляват“, заяви той по време на турско-африканския икономически и бизнес форум в Истанбул. \r\nТой подчерта, че те трябва да предприемат стъпки за спасяване на своите държави от валутния натиск. \r\n„Ние направихме този въпрос приоритетен, тъй като страната ни наскоро беше изправена пред спекулативни атаки“, заяви Ердоган. \r\nТой добави, че е важно да се вярва в алтернативните начини. \r\n„Готови сме да подсилим нашите търговски отношения използвайки местни валути, не само с основните ни търговски партньори, но и с нашите африкански приятели“, добави турският държавен глава. \r\nТурция насърчава търговията с местните валути, като обвинява американската администрация за това, че използва долара като инструмент за нападение над икономиките на другите държави, припомня турският вестник.", "date": "2018.10.11", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/10/11/2577327/parlamentat-prie-promenite-v-zakona-za-veroizpovedaniyata-na-parvo-chetene-rabotna-komisiya-shte-pretsizira-tekstovete-obzor.html", "text": "Парламентът прие всички промени в Закона за вероизповеданията на първо четене, и предложенията на ГЕРБ, БСП и ДПС, и тези на „Обединени патриоти“. След несъгласието на Св. Синод с предлаганите изменения последва среща с духовниците, на която присъстваха премиерът Бойко Борисов, председателят на ПГ на ГЕРБ Цветан Цветанов, зам.-председателят на ПГ на ДПС Йордан Цонев и др. След срещата бе постигнат консенсус законопроектите да не се оттеглят, а да се изменят между двете четения. Ще бъде създадена работна група с участието на всички заинтересовани страни и комисии за прецизиране на текстовете. След това промените ще се гласуват окончателно.  Предложенията на ГЕРБ, БСП и ДПС: \r\nПромените въвеждат забрана религиозните общности и институции да получават финансиране от чужди държави и лица. Предвижда се да има контрол от страна на държавата върху финансирането. Вероизповеданията ще се финансират по нов модел, а именно държавната субсидия ще се предоставя само на тези от тях, към които принадлежи не по-малко от 1% от населението на страната. Вероизповеданията, които отговарят на този критерий, според последното преброяване от 2012 г., са източноправославното и мюсюлманското вероизповедание. Останалите вероизповедания ще продължават да получават субсидия по досегашния ред. Държавната субсидия ще се изразходва за покриване на разходите за възнаграждения на персонал (свещенослужители и служители на религиозните институции), както и за осъществяването на други дейности- образователни, социални, строеж и поддръжка на молитвени домове. Размерът на субсидията ще се определя по модела на финансиране на политическите партии. Максималният й размер е 15 млн. лв. на вероизповедание, а заплатата на един свещенослужител се приравнява на заплатата на един учител.  \r\nОчаква се между двете четения на законопроекта да се прецизират въпросите, свързани с националната сигурност, финансирането от чужбина, със свещенослужителите на вероизповеданията, които са чужди граждани, с даренията, с духовните училища, с функционирането и финансирането на диоцезите на Българската православна църква в чужбина.  Предложенията на „Обединени патриоти“: \r\nПонятието „религиозен радикализъм“ да бъде определено в Закона за вероизповеданията. От „Обединени патриоти“ държат вероизповеданията да се финансират само от източници на доходи в България. Предложенията им предвиждат промяна във финансирането, регистрационния режим, обучението в средните и висши духовни училища и административните санкции. Промените включват допълнително финансиране на религиозното образование в училищата, както и възможността по утвърдени от МОН програми да бъдат осъществявани образователни дейности от вероизповеданията.  Позиция на Св. Синод на БПЦ: \r\nПреди измененията да влязат в пленарна зала от Св. Синод обявиха, че са категорично против да се дава определение, в който и да е закон, на понятието „религиозен радикализъм“. Св. Синод приветства упражняването на контрол за разходване на получаваната от вероизповеданията държавна субсидия, който е целесъобразен и резонен. Този контрол спрямо държавната субсидия е уреден и сега. Св. Синод държи този модел да бъде запазен. Св. Синод категорично възразява държавен административен орган да събира информация за религиозните убеждения на отделни граждани, чрез задължаване на вероизповеданията да декларират имената на своите дарители. Духовниците подкрепят идеята да се увеличи държавната субсидия за вероизповеданията, включително и за заплати на свещенослужителите, но това да става, както и досега със Закона за държавния бюджет - целево за строителство и ремонт за храмове и за заплати. От Св. Синод заявяват, че промените са противоречиви и се нуждаят от сериозна преосмисляне.  \r\nБиляна ИВАНОВА", "date": "2018.10.11", "title": "Парламентът прие промените в Закона за вероизповеданията на първо четене, работна комисия ще прецизира текстовете (ОБЗОР)"}
{"url": "http://www.focus-news.net/news/2018/10/11/2576908/predstoyashti-sabitiya-v-stranata-za-11-oktomvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nВ 17.00 часа в Дома на културата министърът на образованието и науката Красимир Вълчев ще бъде гост на концерт по повод юбилея на Университета по хранителни технологии.  \r\n*** \r\nЗам.-министърът на регионалното развитие и благоустройството и ръководител на Управляващия орган на ОПРР Деница Николова ще посети Казанлък.  В 12.30 часа тя ще открие обновената детска градина  „Слънце“ . От 14.00 часа в Конферентната зала на Културно-информационния център (ул. „Искра“ № 4), зам.-министър Деница Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г.   \r\n*** \r\nОт 14.30 часа в Стрелковия комплекс към затвора в Плевен заместник-министърът на правосъдието проф. Николай Проданов ще награди победителите в 1-вия турнир по стрелба с пистолет между служителите от затворите в страната. \r\n*** \r\nОт 9.00 часа 9 състав на Специализирания наказателен съд ще гледа делото срещу Ради М., Павлин С. и И. П., обвинени в длъжностно присвояване, за улесняването на което е извършено и друго престъпление, не по- тежко наказуемо. \r\n***   \r\nОт 9.00 часа 3 състав на Софийския градски съд ще гледа делото срещу Константин С. обвинен за неправомерно присъединяване към електропреносна мрежа, чл. 234 НК. \r\n*** \r\nОт 09.30 часа в Представителството на Европейската комисия в България, природозащитната организация WWF България организира кръгла маса и публичен дебат на тема „Справедлив енергиен преход“.   \r\n*** \r\nОт 9.30 часа 14 състав на Специализирания наказателен съд ще гледа делото срещу Петър А., Красимир В. и др., обвинени в организиране и ръководене на организирана престъпна група.  \r\n*** \r\nОт 9.30 часа 15 състав на Специализирания наказателен съд ще гледа делото срещу Алексей П., Антон П. и др., обвинени в организиране и ръководене на организирана престъпна група.  \r\n*** \r\nОт 9.30 часа 4 състав на Специализирания наказателен съд ще гледа делото срещу Бехчет А., Емил Б. и др., обвинени в организиране и ръководене на организирана престъпна група.  \r\n*** \r\nОт 9.30 часа 19 състава на Специализирания наказателен съд ще гледа делото срещу Цветелин Цв., Владислав Н. и Светлин С., обвинени в организиране и ръководене на организирана престъпна група. \r\n*** \r\nОт 09.30 до 15.30 часа в заседателна зала 207 на БАН ще се проведе Полско-българска научна конференция „Извоюваната независимост – полски и български перспективи“.  \r\n*** \r\nОт 10.00 часа на територията на летище „София“ ще се проведе пълномащабно учение. В него ще участват външни служби и институции. Учението няма да се отрази на ежедневната работа на летището и няма да наруши полетното разписание.  \r\n*** \r\nОт 10.00 часа 5 състава на Специализирания наказателен съд ще гледа делото срещу Петър Ст., Боян Т., Бисер И., Бранимир Ст., обвинени в организиране и ръководене на организирана престъпна група. \r\n*** \r\nОт 10.00 часа 13 състава на Специализирания наказателен съд ще гледа делото срещу Радослав К., Генчо П., Венцислав П. и др., обвинени в организиране и ръководене на организирана престъпна група. \r\n***   \r\nОт 10.00 часа 17 състав на Софийския градски съд ще проведе разпоредително заседание по делото срещу Тунджай К, обвинен в убийството на жена в столичния кв. „Люлин“ през 2017 г. \r\n***   \r\nОт 10.00 часа 17 състав на Софийския градски съд ще разгледа насрочена въззивна мярка на Георги В. - Кико. ІV въззивен състав. (Постъпила е молба да не бъде сниман). \r\n***   \r\nОт 10.00 часа в Национален пресклуб на БТА Българското сдружение за проучване на затлъстяването и съпътстващите го заболявания /БАСОРД/ ще проведе Пресконференция по повод на Световния ден за борба със затлъстяването, посветена на проблемите с детското затлъстяване. \r\n***   \r\nОт 10.30 часа в хотел „Сити София“ (ул. „Стара планина“ № 6)  ще се проведе трета международна конференция: „Разделното събиране на отпадъците за по-чист въздух“. Участие в събитието ще вземе зам.-кметът по околна среда Йоана Христова \r\n*** \r\nОт 11.00 часа 11 състава на Специализирания наказателен съд ще гледа делото срещу Иван Д. и Милкана В., обвинени в организиране и ръководене на организирана престъпна група. \r\n*** \r\nОт 11.00 часа 17 състава на Специализирания наказателен съд ще гледа делото срещу Блага Б. и Иво Д., обвинени в организиране и ръководене на организирана престъпна група. \r\n*** \r\nОт 11.00 часа  в Аулата на СУ „Св. Климент Охридски“ професорът по теология Карл-Вилхелм Нибур от Университета „Фридрих Шилер“ в Йена  ще бъде удостоен с почетното звание „доктор хонорис кауза“ на СУ.  \r\n*** \r\nОт 11.00 часа в Пресклуб на БТА ще се проведе пресконференция за анонсиране на резултати от представително проучване за грижата на българина за очите. \r\n*** \r\nОт 13.00 часа 5 състава на Специализирания наказателен съд ще гледа делото срещу Калоян П., Любомир С. и Михаил Д., обвинени в организиране и ръководене на организирана престъпна група. \r\n*** \r\nОт 13.30 часа 18 състава на Специализирания наказателен съд ще гледа делото срещу руси Д., Стоян Д., Красен Н. и др., обвинени в организиране и ръководене на организирана престъпна група. \r\n*** \r\nОт 13.30 часа 11 състава на Специализирания наказателен съд ще гледа делото срещу Атанас Сп., Стефан Г. и др., обвинени в организиране и ръководене на организирана престъпна група. \r\n*** \r\nОт 13.30 часа 17 състава на Специализирания наказателен съд ще гледа делото срещу Божидар М., обвинен в участие в ръководството на престъпна организация или група.  \r\n***   \r\nОт 14.00 часа в зала Мусала 2 на хотел „Хилтън“ Европейският съвет за външна политика (ЕСВП) с подкрепата на Фондация Конрад Аденауер организира дискусия на тема „Българската и европейската гледна точка: Референдумът в Македония“. \r\n***   \r\nОт 16.00 часа в Бизнес център „Витоша“ ще се проведе за семинар / дискусия на тема Междинни избори в САЩ - с политолога доц.д-р Робърт Филипс. \r\n*** \r\nОт 16.00 часа в централната сграда на БАН ще бъде открита документална изложба, посветена на 100-годишнината от рождението на акад.  Любомир Желязков – химик-органик, основател и директор на Научноизследователския химико-фармацевтичен институт /НИХФИ/. \r\n*** \r\nОт 17.30 часа на площад „Народното събрание“ ще се проведе ежегодния „Митинг в защита на живота“. \r\n*** \r\nОт 18.00 часа в галерия „ЛИК“ ще бъде представена изложбата „Български гамбит“. \r\n*** \r\nОт 18.30 часа в галерия „Ларго“ ще бъде открита изложба на Николай Ангелов – Гари „ Тържество на радостта“. \r\n*** \r\nОт 19.00 часа в Централен Военен Клуб ще се проведат Първи годишни награди \"Лекар на годината 2018\" . \r\n*** \r\nОт 19.00 часа ще се проведе първото за тази есен издание на платформата за ново българско късометражно кино „Контраплан” на „Червената къща“. \r\n***   \r\nОт 19.30 часа в зала 1 на НДК ще се състои спектакъла „Фалшив герой“. \r\n***   \r\nОт 11.00 часа кметът на Община Банско Георги Икономов ще направи първа копка за изграждане на нова детска градина в града. \r\n*** \r\nВ 10.00 часа на сцена между Младежкия дом и Историческия музей ще бъде открит информационен ден за представяне на добри практики по проект „Твоят час“.   \r\n*** \r\nОт 10.00 до 19.00 часа в Експоцентър \"Флора\" ще се проведе четвъртото издание на цветния базар \"Флора Есен  \r\n*** \r\nОт 18.00 часа в зала „Христо Фотев“ на Културен център „Морско казино“ в Бургас ще бъде открита изложба на Калоян Илиев-Кокимото. \r\n*** \r\nОт 10.00 часа във военно формирование 26 800  ще бъде отбелязана 140 годишнина от създаването на свързочни войски и органите за комуникационно и информационно осигуряване в Българската армия. \r\n*** \r\nОт 12.00 часа в Клиниката по психиатрия в УМБАЛ „Св. Марина“ – Варна ще се проведе пресконференция за възможностите на модерната персонализирана психиатрия в България по повод Деня на психичното здраве. \r\n*** \r\nОт 15.00 часа пред Варненски окръжен съд Варненско мото общество ще постави каски пред съда в знак на протест и с цел да привлече вниманието на правораздавателната система върху поредния случай на подигравка с паметта и семействата на загиналите на пътя. \r\n***  \r\nОт 10.00 до 12.30 часа в конферентната зала на хотел „Премиер“ ще се проведе информационна среща – дебат на тема „Бъдещето на Кохезионната политика на ЕС“.-  \r\n***  \r\nОт 14.00 до 16.00 часа в НВУ „Васил Левски“ ще се проведе Ден на отворените врати.  \r\n***  \r\nОт 11.00 часа в х-л „Болярски“ Българското училище за политика „Димитър Паница” /БУП/ организира среща по проблемите на децата от Северна България.  \r\n***  \r\nОт 19.00 часа в Клуб 7 ще бъде представена книгата „Перо от древна тишина“ с автор С. Трифонова.  \r\n***   \r\nОт 10.00 часа в заседателната зала на Общинския съвет кметът на Община Видин Огнян Ценков ще открие изложбата \"Благодетелите на Видин, избрани за почетни граждани в периода 1886-1945 г.“, посветена на Деня на българската община. \r\n*** \r\nОт 11.00 часа в ръководството на МБАЛ „Св.Петка” АД ще даде пресконференция във връзка с широко дискутираните проблеми на хемодиализата в  отделението по нефрология. Събитието ще се проведе в в кабинета на изпълнителния директор на лечебното заведение. \r\n*** \r\nОт 10.30 часа в Заседателната зала на Областна администрация – Враца, ет. 6, заместник областният управител Мирослав Комитски ще председателства редовното заседание на Областния съвет за намаляване на риска от бедствия. \r\n***   \r\nОт 11.00 часа пред сградата на РУ-Враца ще се проведе среща със служители от \"Зоополиция\" към ОДМВР-Враца.   \r\n***   \r\nОт 14.00 часа в хотел “Лева” Регионалното сдружение на малкия и среден бизнес - Враца започва обучителна програма в Северозападна България, която да преведе на достъпен език пътя на предприемача от идеята – до стартирането на малък бизнес. \r\n***  \r\nОт 11.30 часа в Спортна зала „Никола Петров” Изложение-конкурс „Младежко техническо творчество”. – предстояща. \r\n***  \r\nОт 13.30 часа и 15.00 часа на Стадион „Захарни заводи“ ОФК „Локомотив” – ФК „Спартак 1919“ гр. Плевен – среща от първенството на футбол 11и U 15 – зона Велико Търново.  \r\n*** \r\nОт 10.00 часа в СК „Простор“ със портен празник ще бъде отбелязан Световният ден на ходенето.  \r\n***   \r\nОт 11.00 часа Бакарди клуб – Добрич, Библиотеката, ще бъдат отбелязани 130 години от рождението на Дора Габе. \r\n*** \r\nОт 18.00 часа в Огледална зала „Нели Божкова“ на официална церемония ще бъдат връчени Националната литературна награда „Дора Габе“ и отличие. \r\n***   \r\nОт 18.30 часа в Драматичен театър „Йордан Йовков“ ще бъде представен Спектакълът „Преспанските камбани“. \r\n*** \r\nОт 11.00 часа Младежка банка към Община Кюстендил ще даде пресконференция в клуба на БТА. \r\n*** \r\nОт 14.00 часа ще се проведе пресконференция на \"Младежка банка\" – Кюстендил.  \r\n*** \r\nОт 18.00 часа в общинско кино – Кюстендил ще бъдат прожектирани филмите «България влиза м Пълвата световна война», «Разгромът на Сърбия» и «Помни войната».  \r\n*** \r\nОт 14.30 часа в хотел „Сол Несебър Палас“ ще започне 11-ата Национална конференция по транспортна инфраструктура с международно участие, организирана от Университета по архитектура, строителство и геодезия и Катедра „Пътища и транспортни съоръжения“. Председателят на Управителния съвет на Агенция ,,Пътна инфраструктура“ инж. Светослав Глосов ще приветства участниците. \r\n*** \r\nОт 13.30 часа в Профилирана гимназия „Иван С. Аксаков“  ще гостува Нейно Превъзходителство Ема Хопкинс – посланик на Обединеното кралство Великобритания в Република България.  \r\n*** \r\nВ Медицинския университет се провежда 16-ото издание на Международната медицинска научна конференция за студенти и млади лекари. Лекция на тема: „Травма при бременни и деца“ ще изнесе д-р Зул Мирза, Консултант по спешна медицина в болница Челси и Уестминистер. \r\n*** \r\nОт 09.00 часа ще се проведе заседание на Общинския съвет в Пловдив.  \r\n*** \r\nОт 10.00 часа в аула „проф. Милен Бешков“ Университетът по хранителни технологии събира учени от 16 държави за юбилейната си научна конференция „Хранителна наука, техника и технологии 2018“. \r\n*** \r\nОт 11.30 часа в Пресклуб на БТА-Пловдив ПП ДБГ ще проведе пресконференция във връзка с подготовката за изборите за Европейски парламент. \r\n*** \r\nОбщинските съветници от ГЕРБ-Пловдив ще проведат приемни с граждани. Ясен Михайлов, от 17:30 до 19:00 часа в офиса на ГЕРБ в район „Западен” на ул. „Царевец” № 9; Дамян Петров, от 17:30 до 19:00 часа в офиса на ГЕРБ в район „Западен” на ул. „Царевец” № 9; Петър Попов, от 17:30  до 19:00 часа в офиса на ГЕРБ в район „Западен” на ул. „Царевец” № 9; Гошо Къчков, от 17:30  до 19:00 часа в офиса на ГЕРБ в район „Северен” на бул. „Марица” №91; Пенчо Малинов, от 17:00  до 18:30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А. \r\n*** \r\nВ 14.00 часа в хотел „Алианс“ ще се проведе първата национална работна среща на представителите на комплексите за социални услуги в страната. Срещата ще продължи и на 12 октомври. \r\n*** \r\nНародните представители от ПГ на „БСП за България” ще обсъдят „Визия за България” с граждани от област Разград. В 17.30 часа в голямата зала на хотел „Централ” в Разград депутатите Петър Кънев, проф. Анелия Клисарова, проф. Светла Бъчварова, Ирена Анастасова и Денчо Бояджиев ще се срещнат с граждани. В 14.30 часа в Клуба на пенсионера в село Благоево Ирена Анастасова, Кольо Милев, Димитър Стоянов и Денчо Бояджиев ще се срещнат с  граждани. В град Разград Славчо Велков, Николай Цонков, Иван Ченчев и Георги Андреев ще се срещнат в 11.00 часа с офицери и сержанти от запаса в Клуба на запасните офицери. В град Разград проф. Светла Бъчварова, Петър Кънев, Даниел Йорданов и Стефан Бурджев ще се срещнат със земеделски производители в „Зала 23” на хотел „Централ” от 11.00 часа, а в 10.30 часа в Разград Денчо Бояджиев, Виолета Желева и Димитър Данчев ще се срещнат с членове на пенсионерски клубове в ученическия стол. В град Исперих депутатите Дора Янкова, Александър Симов и Николай Цонков ще се срещнат с хората в Конферентната зала на Община Исперих в 17.30 часа. В село Кара Михал депутатите Валентина Найденова, Иван Иванов и Радослав Стойчев ще се срещнат с хората в местното читалище. В град Кубрат депутатите от левицата Филип Попов, Иван Димов Иванов, Стоян Мирчев и Веска Ненчева ще се срещнат в 17.00 часа с граждани в клуба на БСП. В същия час в град Цар Калоян народните представители от ПГ на „БСП за България” Димитър Данчев, Даниел Йорданов и Виолета Желева ще се срещнат с граждани в салона на читалището.   \r\n*** \r\nНародните представители от ПГ на „БСП за България” ще обсъдят „Визия за България” с граждани от област Русе. В 16.30 часа в град Бяла народните представители Антон Кутев, Валентин Ламбев, Димитър Георгиев и Нона Йотова ще се срещнат с граждани  в залата на читалище „Трудолюбие\". От 17.15 часа в град Борово депутатите Христо Проданов, Георги Гьоков, Донка Симеонова и Манол Генов ще се срещнат с хората от града в партийния клуб на ул. „Климент Охридски\" 1. В град Русе в 18.00 часа зам.-председателят на ПГ на „БСП за България” Крум Зарков и депутатите  Жельо Бойчев, Пенчо Милков и Георги Стоилов ще проведат общоградска среща в „Пленарна зала” на Община Русе на пл. „Свобода\". В 18.30 часа в село Ценово зам.-председателят на групата на левицата в парламента Весела Лечева и депутатите Милко Недялков, Кристина Сидорова и Лало Кирилов ще се срещнат с граждани в сградата на общината. В 18.30 часа в село Иваново депутатите Йордан Младенов и Красимир Янков ще се срещнат в  \r\n***   \r\nОт 11.00 часа в Екомузей с аквариум, където ще бъде открит новоизграденият Терариум. \r\n*** \r\nОт 10.30 часа в офиса на Областен информационен център – Смолян ще се проведе среща, на която ще се представи Националната кампания на мрежа на Областни информационни центрове в страната, както и актуални процедури за кандидатстване, финансирани със средства от Европейския съюз.  \r\n*** \r\nОт 16.00 часа в залата на РИОСВ-Смолян ще се проведе семинар на тема: „Популяризиране на Националната програма за профилактика на оралните заболявания при деца от 0-18 годишна възраст в Република България, за подобряване на познанията и културата на различни целеви групи от населението в областта на профилактиката на оралните заболявания.”   \r\n*** \r\nОт 10.00 часа в зала 3 на Тракийски университет ще проведе граждански дебат на тема „Бъдеще на кохезионната политика на ЕС“. \r\n*** \r\nОт 15.00 часа в Регионална библиотека „Захарий Княжески\" ще се проведе пресконференция във връзка с обща инициатива на мрежата от Областни информационни центрове под надслов „Бъдеще на кохезионната политика на Европейския съюз“. \r\n*** \r\nОт 19.00 часа в Драматичен театър ще бъде представена постановката „Паника в хотела“. \r\n***   \r\nОт  11.00 часа кметът  Любомир Христов ще се срещне с участниците в журито на Международния конкурс за камерно пеене „Панчо Владигеров“. От 11.30 часа в зала 203 на общината председателят Александрина Милчева и  членовете на журито ще дадат пресконференция за медиите. \r\n***   \r\nОт 16.00 часа в зала 203 на общината, кметът Любомир Христов  ще се срещне с гости от Одрин. В групата са включени журналисти от Турция, а посещението е част от проект, който се реализира между Областната управа в Одрин и нашето Генерално консулство в града.", "date": "2018.10.11", "title": "Предстоящи събития в страната за 11 октомври (Агенция „Фокус“)"}
{"url": "http://www.focus-news.net/news/2018/10/11/2577333/ministar-kiril-ananiev-predstavi-variantite-za-zdravna-reforma-pred-komisiyata-po-zdraveopazvane-obzor.html", "text": "Министър Кирил Ананиев представи вариантите за здравна реформа пред Комисията по здравеопазване.  Здравният министър  заяви, че представя два варианта за здравна реформа, но обясни, че няма да държи на тях, ако се намери по-добър модел. „Първият вариант е свързан със задължителното здравно осигуряване с възможност за личен избор на осигурителен фонд между частни застрахователи. Това е моделът на така наречената цялостна или пълна демонополизация на Здравната каса. Въвеждането на форми на конкуренция между НЗОК и застрохователите, които трябва да отговарят на определени изисквания със закон. Това е двустълбовият модел - от едната страна е задължителното здравно осигуряване срещу 8% осигурителна вноска, от другата е допълнителното доброволно застраховане“, каза Ананиев. По думите му вторият вариант е свързан с преминаването от чисто солидарен осигурителен модел към персонализиран здравноосигурителен модел.  \r\nОт страна на управляващите коментираха представители на ГЕРБ и „Обединени патриоти“.  Народният представител от ПГ на ГЕРБ и заместник-председател на Комисията по здравеопазване доц. Лъчезар Иванов  заяви, че прави чест на министъра и на правителството за това, че са имали доблестта да сложат проблемите на масата с цялостния им вид и съответно да се предложат варианти за реформа. Според него двата модела в здравеопазването не могат да бъдат реализирани без информационна система.  Народният представител от ПГ на „Обединени патриоти“ д-р Калин Поповски   коментира, че екипът на министър Ананиев започва едни разумни ходове. „Приветствам екипа на министър Ананиев като финансист и изобщо да поеме този тежък жезъл да прави реформа в една система, която вече 18 години буксува все повече и повече“, заяви д-р Поповски във връзка с втория вариант за реформа, който предлага преминаването от чисто солидарен осигурителен модел към персонализиран здравноосигурителен такъв. Заместник-председателят на парламента и депутат от ДПС д-р Нигяр Джафер  заяви, че в предложенията за здравната реформа има непростимо смесване на принципите на осигуряване и застраховане „На второ място, има изместване на акцентите върху проблемите в системата. Има ли тук някой, който да се съмнява, че проблемът е в болничната сфера?“, попита д-р Джафер.  \r\nВ рамките на заседанието на  Комисията възникна спор между министър Кирил Ананиев и БСП.  \r\nСпорът започна след въпрос на д-р Джафер, която попита министър Ананиев дали очаква отпор срещу вариантите за реформата.  \r\nНа това  министър Кирил Ананиев   отговори, че политическата съпротива срещу здравната реформа вече е факт. „Съпротивата може да бъде професионална, може да бъде и политическа. Политическата съпротива вече е факт. Имаме вот на недоверие на тази тема. Ще видим какви са мотивите на вота и ще се постараем да отговорим обаче професионално, а не политически“, каза той. Министър Ананиев обърна внимание на  извънпарламентарните консултации на БСП по вота на недоверие.  \r\nОт своя страна  народният представител от ПГ на „БСП за България“ и заместник-председател на Комисията по здравеопазване доц. Георги Йорданов  заяви, че не е могъл да разбере министър Ананиев като упрек или като похвала визира извънпарламентарните консултации на БСП по вота на недоверие. По отношение на реформата, депутатът заяви, че ще си запази критичния анализ на предложените модели за по-късен етап.  Министър Ананиев  му отговори, че не е добър подход да се правят срещи и оттам да се ходи на пресконференции и да се хули нещо, което е неродено.   \r\nОт Националната пациентска организация коментираха, че всяка реформа за събиране на повече средства от всички, така че когато се разболеем, да имаме финансова протекция, е добра за българските граждани. От Българския лекарски съюз пък добавиха, че в предложенията за здравна реформа сериозно място трябва да се отдели на продължаващото медицинско обучение. \r\nДеница КИТАНОВА", "date": "2018.10.11", "title": "Министър Кирил Ананиев представи вариантите за здравна реформа пред Комисията по здравеопазване (ОБЗОР)"}
{"url": "http://www.focus-news.net/news/2018/10/11/2576912/the-guardian-kitayski-agent-e-obvinen-za-ikonomicheski-shpionazh-v-sasht.html", "text": "Агент от китайското Министерство на държавната сигурност е арестуван в САЩ по обвинение за осъществяване на икономически шпионаж и опит за кражба на тайни от няколко американски авиационни и космически компании, съобщиха от Министерството на правосъдието на Съединените щати, цитирано от  британското издание The Guardian . \r\nЯнжун Ксу е обвинен, че е шпионирал няколко самолетостроителни компании, включително GE Aviation, дъщерна компания на General Electric Co, обясняват от американското правосъдно ведомство. В обвинението се посочва, че Ксу и други китайски шпиони са планирали да придобият „много чувствителна информация“ от експерти. \r\nСпоред текста на обвинителния акт, от около декември 2013 година до ареста му през април т.г. Ксу е наемал работници от големи космически компании и ги е убеждавал да пътуват до Китай под претекста, че щ направят презентация в университет. \r\nМиналата седмица, припомня „Гардиън“, вицепрезидентът на САЩ Майк Пенс определи Пекин за конкурент на Вашингтон на всички фронтове и повтори твърденията на американския президент Доналд Тръмп, че Китай се е опитал да се намеси в предстоящите междинни избори в САЩ. \r\n„Това, което правят руснаците бледнее в сравнение с това, което прави Китай в страната“, заяви вицепрезидентът. \r\nСлужители в американското правосъдно министерство са заявили, че арестът на Ксу е част от глобалната борба срещу предполагаемата китайска кампания за кражба на икономическите тайни на САЩ. \r\n„Това не е изолиран случай.  Част е от глобална икономическа политика за развитие на Китай за сметка на САЩ“, е заявил заместник главния прокурор на Америка, според цитата на британското издание. \r\n„Не можем да толерираме държава, която краде нашите оръжия и плодовете на нашите учени. Няма да толерираме държава, която жъне това, което не е посяла“. \r\nПревод и редакция:", "date": "2018.10.11", "title": "The Guardian: Китайски агент е обвинен за икономически шпионаж в САЩ"}
{"url": "http://www.focus-news.net/news/2018/10/11/2577326/tass-ukrainskata-pravoslavna-tsarkva-moskovski-patriarhat-nyama-namerenie-da-se-obedinyava-s-drugite-dve-ukrainski-pravoslavni-tsarkvi.html", "text": "Украинската православна църква – Московски патриархат няма намерение да се обединява с другите две „неканонични“  според тях  украински православни църкви, предава  ТАСС . \r\nПредседателят на служба \"Синодална информация и образование\" на украинската православна църква (УПЦ-МП)) архиепископ Климент заяви това в четвъртък на кореспондента на ТАСС. \r\n\"Украинската православна църква няма да се съгласи на подобно обединение, Не вярвам двете църкви в Украйна – Киевския патриархат на Филарет и непризнатата Украинска православна църква на Макарий също да се обединят, доколкото Макарий е категорично против да стане подчинен на Филарет“, заяви  Климент. \r\nРешението на Цариградската патриаршия за отмяна на анатемите от ръководителите на двете неканоничен православна църква в Украйна е абсолютно незаконно, и самият патриарх Вартоломей да бъде анатемосан, каза също Климент. \r\n\"Това решение е абсолютно неканонично, защото тази територия не принадлежи към Константинополската патриаршия, по какъв начин той може да сваля анатема Той няма никакво канонично  право. Мисля, че е необходимо да се наложи анатема за такива действия, на  патриарх Вартоломей ?\", - каза той. \r\nАрхиепископът подчерта, че УПЦ-МП не признава решението на Константинополската патриаршия да предостави автокефалия на Украинската църква. \"Ние не признаваме тези действия и ги разглеждаме като действия, насочени към разделяне на Православието в Украйна\", каза той, добавяйки, че \"тези действия нямат канонична сила. \r\nКлимент обясни, че в страната не може да има двама патриарси. Той цитира думите на митрополита от  отцепилата Украинска православна църква – Киевски патриархат Филарет, че той \"е бил, е и ще бъде патриарх.\" \"Но в Украйна има митрополит Онуфрий (ръководител на УПЦ-МП), признат от целия православен свят\", каза архиепископът.  Юлиян Марков", "date": "2018.10.11", "title": "TAСС: Украинската православна църква – Московски патриархат няма намерение да се обединява с другите две украински православни църкви"}
{"url": "http://www.focus-news.net/news/2018/10/11/2576913/morning-star-pederasti-se-tseluvat-pred-agentsiya-za-nedvizhimi-imoti-zashtoto-ne-im-dali-da-naemat-apartament.html", "text": "Педерасти се събраха пред агенция за недвижими имоти в Северен Лондон в сряда, за да се целуват и пипат, след като на гей-двойка е отказано да наеме апартамент поради сексуалната им ориентация, скандализирано е  крайно-лявото британско издание Morning Star . \r\nСъгласно информацията на вестника, Агенция Wood Green е заявила, че собственикът търси само нормални двойки и от май игнорира по-нататъшната кореспонденция с организация за защита на правата на обратните. \r\nОт гей организацията са се оплакали: „Живеем във времена, когато няма достатъчно места за живеене, а пред LGBTIQ+ общността се поставят допълнителни бариери за живот на сигурно място – несигурни социални мрежи, липса на семейна подкрепа, нежелание да бъдат наемани, бедност и престъпления от омраза. \r\n„Предразсъдъците на агенциите за недвижими имоти и наемодателите тласкат нашата общност към нелегални и несигурни договори за наем в райони, където не се чувстваме защитени и това допринася за опасно високите нива на бездомност сред нашата общност“. \r\n„Ние подкрепяме този мирен протест срещу бездомността на LGBTIQ+, причинена от системните репресии срещу нашата общност в сектора на имотите и искаме равенство в достъпа до сигурно място на живот“, пишат защитниците на гейовете. \r\nПревод и редакция:", "date": "2018.10.11", "title": "Morning Star: Педерасти се целуват пред агенция за недвижими имоти, защото не им дали да наемат апартамент"}
{"url": "http://www.focus-news.net/news/2018/10/11/2576914/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Русия увеличава военното си присъствие в Либия и снабдява с оръжия милициите, е разбрало  британското издание The Times . \r\nКакто пише вестникът, действията на Кремъл в Лондон се разчитат като опит за дестабилизиране на региона и взимане на контрола върху ключов път, през който мигрантите напускат Африка и се опитват да влязат в Европа нелегално. \r\nБританският премиер Тереза Мей е предупредена за този проблем от началниците на разузнавателните служби, както твърди The Sun. Военен източник е потвърдил, че Москва отклонява военни ресурси. „Либия е перфектна мишена за Путин – тя е нестабилна, има фрактуризирано правителство и петрол“, е заявил източникът на таблоида. \r\nРуски военнослужещи и частни военни компании, като Wagner Group и RSB Group са забелязани в пристанищата Тобрук и Бенгази, пише британският вестник. Генерал Халиф Хафтар, който е начело на Либийската национална армия и контролира големи райони от източната част на Либия, приветства помощта от Русия, както твърди The Washington Times. Руските наемници, както се твърди, проучват района за място, на което да бъде изградена военна база в някой от пристанищните градове. \r\nБританците смятат, че близките до Путин олигарси може да влияят на военните за увеличаване на руското присъствие, за да бъде поставен под контрол либийският петрол. \r\n***  Агент от китайското Министерство на държавната сигурност е арестуван в САЩ по обвинение за осъществяване на икономически шпионаж и опит за кражба на тайни от няколко американски авиационни и космически компании, съобщиха от Министерството на правосъдието на Съединените щати, цитирано от  британското издание The Guardian . \r\nЯнжун Ксу е обвинен, че е шпионирал няколко самолетостроителни компании, включително GE Aviation, дъщерна компания на General Electric Co, обясняват от американското правосъдно ведомство. В обвинението се посочва, че Ксу и други китайски шпиони са планирали да придобият „много чувствителна информация“ от експерти. \r\nСпоред текста на обвинителния акт, от около декември 2013 година до ареста му през април т.г. Ксу е наемал работници от големи космически компании и ги е убеждавал да пътуват до Китай под претекста, че щ направят презентация в университет. \r\nМиналата седмица, припомня „Гардиън“, вицепрезидентът на САЩ Майк Пенс определи Пекин за конкурент на Вашингтон на всички фронтове и повтори твърденията на американския президент Доналд Тръмп, че Китай се е опитал да се намеси в предстоящите междинни избори в САЩ. \r\n„Това, което правят руснаците бледнее в сравнение с това, което прави Китай в страната“, заяви вицепрезидентът. \r\nСлужители в американското правосъдно министерство са заявили, че арестът на Ксу е част от глобалната борба срещу предполагаемата китайска кампания за кражба на икономическите тайни на САЩ. \r\n„Това не е изолиран случай.  Част е от глобална икономическа политика за развитие на Китай за сметка на САЩ“, е заявил заместник главния прокурор на Америка, според цитата на британското издание. \r\n„Не можем да толерираме държава, която краде нашите оръжия и плодовете на нашите учени. Няма да толерираме държава, която жъне това, което не е посяла“. \r\n***  Педерасти се събраха пред агенция за недвижими имоти в Северен Лондон в сряда, за да се целуват и пипат, след като на гей-двойка е отказано да наеме апартамент поради сексуалната им ориентация, скандализирано е  крайно-лявото британско издание Morning Star . \r\nСъгласно информацията на вестника, Агенция Wood Green е заявила, че собственикът търси само нормални двойки и от май игнорира по-нататъшната кореспонденция с организация за защита на правата на обратните. \r\nОт гей организацията са се оплакали: „Живеем във времена, когато няма достатъчно места за живеене, а пред LGBTIQ+ общността се поставят допълнителни бариери за живот на сигурно място – несигурни социални мрежи, липса на семейна подкрепа, нежелание да бъдат наемани, бедност и престъпления от омраза. \r\n„Предразсъдъците на агенциите за недвижими имоти и наемодателите тласкат нашата общност към нелегални и несигурни договори за наем в райони, където не се чувстваме защитени и това допринася за опасно високите нива на бездомност сред нашата общност“. \r\n„Ние подкрепяме този мирен протест срещу бездомността на LGBTIQ+, причинена от системните репресии срещу нашата общност в сектора на имотите и искаме равенство в достъпа до сигурно място на живот“, пишат защитниците на гейовете.", "date": "2018.10.11", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/10/11/2576916/nikolay-nankov-se-vrashta-v-mrrb-kato-zam-ministar-obzor.html", "text": "Николай Нанков подаде оставка като депутат по лични причини, която парламентът прие. Той се върна в Народното събрание, след като се оттегли като министър на регионалното развитие и благоустройство. По настояване на премиера Бойко Борисов Николай Нанков освободи поста след тежката катастрофа край Своге, при която загинаха 20 души. Мястото му в министерството зае Петя Аврамова. Заради инцидента оставки подадоха и Ивайло Московски като транспортен министър и Валентин Радев като вътрешен министър. Оставките на тримата бяха приети от депутатите на 20 септември. След 3-часов дебат в зала новите министри Петя Аврамова, Румен Желязков и Младен Маринов встъпиха в длъжност. Останалите двама бивши министри Ивайло Московски и Валентин Радев остават депутати.  \r\nПреди гласуването на оставката на Нанков от БСП повдигнаха въпроса ще се върне ли той в МРРБ като зам.-министър. Зам.-председателят на ПГ на БСП Драгомир Стойнев попита: „Как това действие отговаря на поетата политическа и морална отговорност с подаването на оставката му като министър“. „Приемате оставките на трима министри, единият го правите шеф на банка, другият зам.-министър. Това е отговорност в най-вулгарния мафиотски тип“, коментира зам.-председателят на ПГ на БСП Антон Кутев.  \r\nОт ПГ на ГЕРБ обявиха, че твърдо застават зад професионалиста Николай Нанков. Председателят на ПГ Цветан Цветанов се обърна към БСП и заяви, че е несериозно да говорят така за Нанков, който е успял да направи политики, достигнали до всички българи. „Подкрепяйте експертизата на Николай Нанков, той ще бъде с отворена врата към всеки кмет, независимо от политическата му принадлежност. Това ще продължи да прави и занапред“, посочи Цветан Цветанов. Той обърна внимание на високата експертиза и богатия опит на Николай Нанков.  \r\nСлед приемането на оставката на Нанков като депутат, премиерът Бойко Борисов го назначи за зам.-министър в МРРБ. Той заема мястото на Малина Крумова, която става съветник в политическия кабинет на министър-председателя. \r\nБиляна ИВАНОВА", "date": "2018.10.11", "title": "Николай Нанков се връща в МРРБ като зам.-министър (ОБЗОР)"}
{"url": "http://www.focus-news.net/news/2018/10/11/2576917/afp-uraganat-maykal-predizvika-smartta-na-edin-chovek-vav-florida.html", "text": "Ураганът „Майкъл“ предизвика смъртта на един човек във Флорида, съобщиха местните власти, предава  AFP . \r\nИма един свързан с урагана смъртен случай, заяви представител на местните власти, като уточни, че това се е случило при падане на дърво. \r\nПревод и редакция:", "date": "2018.10.11", "title": "AFP: Ураганът „Майкъл“ предизвика смъртта на един човек във Флорида"}
{"url": "http://www.focus-news.net/news/2018/10/11/2576910/angela-merkel-germaniya-se-doveryava-na-otsenkata-na-niderlandiya-za-predpolagaemata-kiberataka-ot-strana-na-rusiya.html", "text": "Германското правителство се доверява на оценката на нидерландските власти за предполагаемата хакерска атака от страна на Русия срещу Организацията за забрана на химическото оръжие (ОЗХО); тази тема ще бъде обсъдена на предстоящата среща на върха на Европейския съюз, заяви в сряда германският канцлер Ангела Меркел след срещата с холандския си колега Марк Рюте в Хага, предава  ТАСС . \r\n„Напълно се доверяваме на оценките на нидерландските органи и ги споделяме“, заяви тя. „Това са много сериозни инциденти, за които ще говорим, включително и на срещата на върха в Брюксел“. Думите на канцлера бяха приведени от нейния говорител Щефан Зайберт. \r\nНа 4 октомври министърът на отбраната на Нидерландия Анк Бейлевелд заяви, че Службата за военно разузнаване и сигурност на кралството е предотвратила хакерска атака от страна на Русия срещу ОЗХО. Министърът на външните работи на Великобритания Джеймс Хънт заяви, че военното разузнаване на Русия е отговорно за хакерски атаки по целия свят. Кремъл отрича. \r\nПревод и редакция:", "date": "2018.10.11", "title": "Ангела Меркел: Германия се доверява на оценката на Нидерландия за предполагаемата кибератака от страна на Русия"}
{"url": "http://www.focus-news.net/news/2018/10/11/2576919/antikoruptsionnoto-obrazovanie-shte-vleze-v-detski-gradini-uchilishta-i-universiteti-obzor.html", "text": "Антикорупционното образование ще влезе в детски градини, училища и университети. Това стана ясно по време на конференция на тема „Антикорупционното образование – ефективен инструмент за превенция на корупцията“, в която взеха участие министърът на образованието и науката Красимир Вълчев, председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев, ректорът на УНСС проф. Стати Статев и др. \r\nНа 9 октомври МОН и КПКОНПИ са подписали споразумение за провеждане на антикорупционно обучение в училищата. За целта ще бъдат изготвени специални помагала, които учителите да могат да използват. Антикорупционното образование няма да бъде въвеждано като отделен предмет, а ще бъде вплетено в други дисциплини като гражданско образование, география и икономика, история, литература и др., както и по време на часа на класа. Също така то ще може да се изучава и по линията на разширената и факултативната подготовка, за което могат да бъдат изработени допълнителни учебни програми. \r\n„Някой беше казал, че ако искаме да видим какво ще е обществото утре, трябва да видим какво се случва днес в класната стая. Идеята е в днешната класна стая децата освен да придобият базовите знания по математика, природни науки, литература и т.н., да придобият и компетентностите на 21 век. А те не са не само знания, но и умения“, каза министър Вълчев и посочи, че една от тези компетентности е гражданската и социалната компетентност и затова МОН планира да фокусира вниманието върху възпитателната функция на образованието. \r\nПредседателят на КПКОНПИ Пламен Георгиев обясни, че единственият вариант за борба с корупцията е да се промени мисленето, затова Комисията иска да въведе антикорупционното образование. „Основната ни идея е да започне обучение в антикорупционна насока, защото виждаме, че обществото ни е станало доста безкритично. И се приема например, когато едно лице е на високо положение и има някакви възможности, донякъде да е нормално да се възползва от това“, каза още той. Георгиев посочи, че идеята е да се започне от най-малките – от детската градина, и да се стигне до висшето образование. „Даваме си сметка, че ефектът няма да е бърз, може би ще трябва да минат две поколения, но единственият вариант за борба с корупцията е да се промени мисленето ни. Трябва в ценностна система тя да е нещо лошо“, каза още Георгиев.  \r\nРекторът на УНСС проф. Стати Статев припомни, че УНСС е първият университет у нас, който открива магистърска програма по антикорупционно обучение. „За изминалите десетилетия успяхме да възпитаме сериозни професионални общности, но изоставихме образованието на публиката. И сега имаме едни много добре подготвени затворени общества, но насреща им има неграмотна публика. И с ясното съзнание, че сме отговорни да правим не само елитно обучение, но и една много сериозна система на нещо като обществена академия по антикорупция, която да минава през всички нива“, каза проф. Статев. Той посочи, че става въпрос за просветителска дейност, тъй като голяма част от обществото не знае например какво е КПКОНПИ. \r\nСпоред участниците във форума се очаква след 10-20 години да има сериозни резултати от антикорупционното образование, които ще се видят от цялото общество. \r\nЦветилена СИМЕОНОВА", "date": "2018.10.11", "title": "Антикорупционното образование ще влезе в детски градини, училища и университети (ОБЗОР)"}
{"url": "http://www.focus-news.net/news/2018/10/11/2576911/the-times-rusiya-se-pritseli-v-libiya.html", "text": "Русия увеличава военното си присъствие в Либия и снабдява с оръжия милициите, е разбрало  британското издание The Times . \r\nКакто пише вестникът, действията на Кремъл в Лондон се разчитат като опит за дестабилизиране на региона и взимане на контрола върху ключов път, през който мигрантите напускат Африка и се опитват да влязат в Европа нелегално. \r\nБританският премиер Тереза Мей е предупредена за този проблем от началниците на разузнавателните служби, както твърди The Sun. Военен източник е потвърдил, че Москва отклонява военни ресурси. „Либия е перфектна мишена за Путин – тя е нестабилна, има фрактуризирано правителство и петрол“, е заявил източникът на таблоида. \r\nРуски военнослужещи и частни военни компании, като Wagner Group и RSB Group са забелязани в пристанищата Тобрук и Бенгази, пише британският вестник. Генерал Халиф Хафтар, който е начело на Либийската национална армия и контролира големи райони от източната част на Либия, приветства помощта от Русия, както твърди The Washington Times. Руските наемници, както се твърди, проучват района за място, на което да бъде изградена военна база в някой от пристанищните градове. \r\nБританците смятат, че близките до Путин олигарси може да влияят на военните за увеличаване на руското присъствие, за да бъде поставен под контрол либийският петрол. \r\nПревод и редакция:", "date": "2018.10.11", "title": "The Times: Русия се прицели в Либия"}
{"url": "http://www.focus-news.net/news/2018/10/11/2576909/greek-reporter-gratskoto-pravitelstvo-reagira-na-predlozheniyata-na-kamenos-za-imeto-na-makedoniya-i-amerikanskite-bazi.html", "text": "Гръцкото правителство реагира остро на предложенията на военния министър на страната Панос Каменос към неговия американски колега Джеймс Матис за създаване на балканска отбранителна зона като План „Б“ на приемането на Македония в НАТО, предава  базираният в САЩ портал Greek Reporter . \r\nДокато беше във Вашингтон на официална визита, Каменос предложи на Матис споразумение за колективна отбрана между Гърция, Македония, Албания, България и Сърбия на по-късен етап, за да бъде изградена ос на стабилност на Балканите, отбелязва изданието. В същото време министърът на отбраната на Гърция предложи и изграждането на нови три американски военни бази в страната, като конкретните му предложения за градове, които да ги приемат, бяха за Волос, Лариса и Александруполис. \r\nВ рамките на срещата си с помощник-държавния секретар на САЩ за Европа и Евразия Уес Мичъл пък Каменос заяви, че референдумът в Македония за името е показал, че мнозинството от гражданите не подкрепят споразумението от Преспа, което, по неговите думи, е фактор, който ще увековечи иредентизма. \r\nОсвен това военният министър на Гърция изрази увереност, че правителството на Македония няма да успее да прокара конституционните промени, произтичащи от договора. В тази връзка той предложи План „Б“, чрез който да бъдат постигнати геополитическите цели на договора от Преспа, без да бъде засяган въпроса за името, който може да бъде отложен. \r\n„Гръцкото правителство продължава да е обвързано с договора от Преспа, то уважава конституционните процеси в съседната страна и подкрепя усилията на Заев за изпълняване на условията по договора, чрез които той да влезе в сила“, коментира правителствени източници, според 24/7 News 88,6 радио. \r\nЗаместник-външният министър Йоргос Катругалос се изказа пред същата радиостанция в стяда, като заяви, че предложението за алтернативният договор за отбрана на НАТО на Балканите с участието на Македония не е обсъждан във външното министерство и няма официална алтернатива на договора от Преспа. Той посочи още, че подобна алтернатива не е обсъждана и от правителствения  съвет. \r\nПревод и редакция:", "date": "2018.10.11", "title": "Greek Reporter: Гръцкото правителство реагира на предложенията на Каменос за името на Македония и американските бази"}
{"url": "http://www.focus-news.net/news/2018/10/11/2576918/ea-daily-makedoniya-se-prevrashta-vav-front-na-protivopostavyaneto-mezhdu-zapada-i-iztoka.html", "text": "Резултатът от състоялия се на 30 септември референдум в Македония не само е вот на недоверие към политиката, провеждана от правителството на премиера Зоран Заев, но и, преди всичко, акт на съпротивление срещу опитите за промяна на името на страната, тъй като тези действия дълбоко оскърбяват националната идентичност на македонския народ и са в разрез с международното право, заяви пред  руското онлайн издание EA Daily  македонският политолог Мария Цветановска – Третякова. Материалът е представен без редакторска намеса. \r\nОт 1991 година Гърция оспорва правото на Македония да използва своето име, тъй като така се казва и една от северните гръцки провинции. През юни тази година Скопие и Атина подписаха т.нар. Преспански договор, съгласно който Македония в бъдеще ще се казва „Република Северна Македония“. Но президентът на страната Георги Иванов отказа да подпише закона за ратификация на споразумението. За да влезе договорът в сила, трябваше да се проведе референдум, който се състоя на 30 септември. Официалните резултати показаха, че на него гласуваха само една трета от имащите право на глас. \r\n„Както знаем, през 1991 година македонците вече се изказаха на референдума за отделяне от бившата Югославия и определиха своето име съгласно конституцията от 1991 година – Република Македония“, напомни Цветановска – Третякова. \r\nВъпреки това, подчерта тя, резултатите от гласуването на 30 септември не бива да бъдат тълкувани като нежелание на македонските избиратели да станат част от ЕС и НАТО. „Влизането на Македония в НАТО и ЕС е стратегическа цел практически на всяко правителство и всички политически сили в продължение на 27-те години независимост. Тази политика се ползва с широка подкрепа от обществеността“, добави тя. \r\nПо мнението на експерта, на референдума македонците са дали отговор на тези условия, които са били поставени на Македония в противоречие на международното право, Както напомни Цветановска – Третякова, Скопие в миналото вече е трябвало да изпълнява специално изискване при приемането в ООН: то бе наложено на страната в резултат от „истеричната“ дипломатическа война, която Гърция е провела в началото на 90-те. „Република Македония бе приета в ООН не под своето конституционно име, а под наименованието „Бивша югославска република Македония“. Тогава бе допуснато първото нарушение на международното право спрямо нея. На една суверенна държава, желаеща да стане част от голямото семейство на международните суверенни държави, е поставено допълнително условие от самата ООН, касаещо се до условието за влизане, извън тези, които са предвидени в Устава“, напомни експертът. \r\nКакто смята Мария Цветановска – Третякова, днес се наблюдава вторият опит за налагане на допълнителни условия на Македония. Този опит се предприема в благоприятна за подобни действия международна обстановка, свързана с противопоставянето по линия Изток-Запад, обяснява тя. „През последните три години Македония, за съжаление, плавно се превръща в един вид политически фронт на това противопоставяне“, заяви тя. \r\nПо думите на политолога, днес вече е ясно, че действащото правителство, след като обяви проведения референдум за успешен, ще прокарва своя план „Б“, т.е. ратификацията на договора между Скопие и Атина в македонския парламент. \r\n„Разбира се, при това ще станем свидетели на използването на политиката на шантаж, натиск или даже политически подкуп, за да могат да бъдат събрани девет гласа от на депутати от опозиционната ВМРО-ДПМНЕ и да се прокара необходимата реформа на конституцията“, отбеляза Цветановска – Третякова. \r\nПри това експертът обърна внимание на това, че в спорния договор, който няма нищо общо с нормите на международното право, е скрито едно условие, което може да даде причини на Атина да продължи да блокира влизането в Скопие в евроатлантическите структури. Става дума за провала на референдума, подчерта тя. \r\n„Засега почти никой не обръща внимание, но в точка 2 от договора се казва: Гърция ще подкрепи Македония в стремежа й да стане част от евроатлантическото семейство при две условия. Първото е положителен резултат от референдума, а второто – внасяне на поправки в македонската конституция. Ако промените бъдат направени, това не променя факта, че де факто и де юре референдумът се е провалил. От тази гледна точка Гърция има юридически основания да поставя препятствия пред интеграцията на Македония в ЕС и НАТО и в бъдеще. И в Македония днес почти никой не обръща внимание на това. Но е ясно, че намеренията на Гърция са съвсем искрени, тя ще продължава да гони своята линия и за нея това е удобна юридическа уловка, на която може да се основава“, отбеляза Цветановска –Третякова. \r\nПо прогнозите на експерта, на Македония й предстои период на турбулентност и страната може да се сблъска с радикализация на определени сили, тъй като САЩ и някои западни лидери вече признаха резултатите от референдума. \r\n„Тази политика е безотговорна и неискрена и тя не способства стабилизирането на ситуацията в Македония и в региона, като цяло. Обрат ще настъпи само ако западните държави решат, че въпросът за името на страната трябва да се върне в правово русло. Ако те действително искат да видят Македония в НАТО и ако тя действително им е нужна стратегически, те са длъжни да я приемат под конституционното й име. Въпреки че и това е спорно. Според мен, става дума за политическият имидж, който Западът иска да запази“, заяви Цветановска Третякова. \r\nЕкспертът отбеляза също, че предишното македонско правителство, на мястото на което след дълга политическа криза дойде кабинетът на Зоран Заев, също е било готово да присъедини към името „Македония“ определението „Северна“, но само в контекста на двустранните комуникации с Гърция. „Това, което се прави в момента, не е нищо по-различно от налагане на волята на една суверенна държава на друга. И по-точно, не само на Македония, а на всички 140 страни, които вече са я признали под нейното конституционно име „Република Македония“, заключи Мария Цветановска - Третякова. \r\nС мнението на своята македонска колега за това, че следващият ход на властите в Скопие ще бъде засилване на натиска над депутатите от ВМРО-ДПМНЕ, с цел да бъдат осигурени необходимото количество гласове в македонския парламент за ратификация на споразумението с Гърция, се съгласи сътрудникът на Института за европейски изследвания (Белград) Стеван Гаич. „Все едно не е имало никакъв референдум. А ако не успеят и в това, те ще заплашват опозиционните депутати с наказателно преследване“, предположи Гаич. \r\nКакто подчерта сръбският експерт, в конституцията на Македония е обозначено пределно ясно – в съответствие с член 73, решението, взето на референдума, носи задължителен характер. „Ако всичко беше по закона, то това би бил краят на евроатлантическия път на Македония. Отчитайки факта, че въпросът, освен смяната на името, съдържаше и формулировка относно влизането на страната в НАТО и ЕС. Но тъй като в лицето на Алианса имаме работа с лицемерни бандити, към момента вече е ясно, че става дума за насилие над правото, демокрацията и свободното волеизявление на гражданите“, заяви Гаич. \r\nОт думите на генералния секретар на НАТО Йенс Столтенберг, че Македония до януари 2019 година трябва да получи покана за влизане в НАТО, става ясно, че „или с кука, или с измама, те ще вкарат в Алианса“ тази балканска страна, отбеляза той. \r\nАко натискът над депутатите от ВМРО-ДПМНЕ не доведе до очаквания резултат, в Македония ще се проведат предсрочни парламентарни избори, продължи Стеван Гаич. „В случай, че те бъдат проведени очаквам поражение на партията на Зоран Заев Социалдемократическия съюз на Македония (СДСМ). Освен това очаквам, че на изборите ще бъдат допуснати много нарушения“, допусна той. \r\nКакто смята сръбският експерт, проблемът с името на Македония, по повод на който населението гласува на референдума, всъщност не е главният за Брюксел. „За тях главното е всички балкански страни, които още не са в състава на НАТО, спешно да бъдат присъединени“, посочва той. Затова Гаич съветва да се разглежда провеждането на референдума в Македония във връзка с дискусията около „разграничението“ в Косово между сърбите и албанците. „ако Сърбия фактически признае Косово, то може да се обедини с Албания, която вече е член на НАТО. Тогава Сърбия ще се окаже в пълно обкръжение от страни-членки на НАТО и сръбските власти в този случай биха могли да заявят, че са длъжни да преразгледат политиката си на неутралитет. Абсолютно същото би могло да се случи и в Република Сръбска“, поясни своята гледна точка Гаич. \r\nКакто отбеляза сръбският политолог, въпросът за Балканите е изключително важен за конфронтацията Русия – НАТО, защото Алианса разглежда Балканите като пробойна в своята система за сигурност. Тази пробойна НАТО се опитва да запълни, създавайки фронт срещу Сурия, продължи експертът. Затова се оказва натиск върху Швеция и Финландия, които са членки на ЕС, но не са в НАТО, също да влязат в организацията, разказа той, като подчерта, че европейската структура на сигурността би претърпяла сериозни промени, ако тези планове се реализират. \r\n„Любимата идея на хърватския президент Колинда Грабар-Китарович е т.нар. „инициатива за три морета“ – Балтийско, Адриатическо и Черно,  също има за цел укрепването на „санитарния кордон“ срещу Русия“, заяви Гаич. \r\nЗавръщайки се на темата за референдума в Македония, експертът изказа мнение, че НАТО и ЕС там са претърпели колосално поражение. „Въпреки визитите на германския канцлер Ангела Меркел и други, македонският народ не излезе на референдум. Въпреки това, ЕС и неговите марионетки, като Зоран Заев, продължават да игнорират резултатите от референдума и преследват своите интереси“, заключи Стеван Гаич. \r\nПревод и редакция:", "date": "2018.10.11", "title": "EA Daily: Македония се превръща във фронт на противопоставянето между Запада и Изтока"}
{"url": "http://www.focus-news.net/news/2018/10/11/2576915/moskovskiy-komsomolets-iztrebiteli-na-nato-sa-preminali-izpitaniya-s-ukrainski-s-300.html", "text": "По данни на виетнамския ресурс Soha News, американско-израелска делегация тайно е посетила Украйна за изучаване на тактико-техническите характеристика на системите за противовъздушна отбрана С-300, които са на въоръжение в страната. От Киев са описали всички възможности на тези комплекси и са предложили те да бъдат оценени в полеви условия.  За тази цел в Украйна са изпратени американски и израелски военни самолети, пише  онлайн изданието на „Московский комсомолец“ . \r\nПредвид факта, че на територията на Сирия са разположени руски и сирийски подразделения, въоръжени със системи С-300, американските власти са взели решение да изпратят в Украйна 18 изтребителя от четвърто поколение F-15C Eagle. От Израел са пристигнали пилоти, които на американските машини са изпитали възможностите на комплексите. Порталът подчертава, че Киев е убедил западните си партньори, че характеристиките на притежаваните от Украйна зенитно-ракетни системи принципно не се различават от тези, които Москва е доставила на Дамаск. \r\nКакто уточнява Soha News, след взаимодействието с украински специалисти и запознаването с възможностите на С-300, израелското командване е стигнало до извода, че стелт самолетите от пето поколение F-34 Lightning II ще имат осезаеми преимущества ако се изправят с тези комплекси на територията на Сирия. \r\nАмериканските F-15C Eagle са кацнали в Украйна на 6 октомври. Съгласно официалната версия, самолетите са доставени за участие в натовските учения Clear Sky 2018. В същото време от израелското правителство са отбелязали, че възможностите на С-300 отдавна се отчитат при стратегическото планиране. \r\nМосква взе решение да изпрати такива системи в Сирия, след като над Средиземно море бе свален руски разузнавателен самолет Ил-20. \r\nПревод и редакция:", "date": "2018.10.11", "title": "„Московский комсомолец“: Изтребители на НАТО са преминали изпитания с украински С-300"}
{"url": "http://www.focus-news.net/news/2018/10/11/2576921/afp-mayk-pompeo-obyavi-che-sasht-poveche-nyama-da-davat-pomoshti-za-rekonstruktsiya-na-siriya-dokato-iran-e-tam.html", "text": "САЩ няма да дадат помощ за реконструкцията на Сирия, докато иранските военнослужещи присъстват в страната, заяви държавният секретар на САЩ Майк Помпео в четвъртък, предава  AFP . \r\n„Ако Сирия не осигури пълното изтегляне на подкрепяните от Иран въоръжени формирования, няма да получи и един долар от САЩ за реконструкция“, заяви Помпео. \r\nПревод и редакция:", "date": "2018.10.11", "title": "AFP: Майк Помпео обяви, че САЩ повече няма да дават помощи за реконструкция на Сирия, докато Иран е там"}
{"url": "http://www.focus-news.net/news/2018/10/11/2577336/tass-ruskata-pravoslavna-tsarkva-zayavyava-che-vselenskata-patriarshiya-deystva-konyunkturno.html", "text": "Руската православна църква заявява, че Вселенската патриаршия действа конюнктурно, предава  TACC . \r\nОспорването на правата на Московската патриаршия в Киев от страна на Константинопол е опит за преразглеждане на историята в полза на политиката. Такова становище беше изразено в четвъртък от прессекретаря на Московския патриарх ина Цяла Русия Кирил, свещеника Александър Волков. \r\nПо-рано бе съобщено, че синодът на Константинополската патриаршия отменя решението от 1686 г. за прехвърлянето на Киевската метрополия в юрисдикцията на Московската патриаршия. \r\n\"Опитите да се изкриви историята в името на политическата конюнктура, показват напълно нецърковната същност на действията на Вселенската патриаршия\", каза Волков.  Юлиян Марков", "date": "2018.10.11", "title": "ТАСС: Руската православна църква заявява, че Вселенската патриаршия действа конюнктурно"}
{"url": "http://www.focus-news.net/news/2018/10/11/2576920/izvestiya-rusiya-siriya-shte-uvekovechi-pametta-na-zaginalite-ruski-geroi.html", "text": "Сирийският парламент ще гласува за издигане из цялата страна на мемориали в памет на руските войници и офицери, загинали по време на войната в арабската република, заяви пред  руското издание „Известия“  депутатът от народния съвет на Сирия от управляващата партия БААС Джамал Зауби.  \r\nОт пресслужбата на парламента на Сирия са потвърдили, че този законопроект ще бъде подкрепен от всички депутати. Първият заместник-председател на Съвета на Федерацията по международните работи Владимир Джабаров заяви, че такъв акт от страна на сирийските народни представители ще има голяма важност за укрепването на двустранните отношения между страните. \r\nПревод и редакция:", "date": "2018.10.11", "title": "„Известия“ (Русия): Сирия ще увековечи паметта на загиналите руски герои"}
{"url": "http://www.focus-news.net/news/2018/10/11/2576923/sport-italiya-i-ukrayna-zavarshiha-naravno-11-v-kontrola.html", "text": "Националните отбори на Италия и Украйна завършиха наравно 1:1 в контролна среща, играна на стадион „Луиджи Ферарис“ в Генуа. „Скуадра адзура“ поведе с гол на Федерико Бернардески в 55-ата минута, но гостите изравниха с попадение на Руслан Малиновски в 63-ата. Следващият мач на Италия е от турнира Лигата на нациите в събота,  когато гостува на Полша, а Украйна приема Чехия в среща от същия турнир на 16 октомври.", "date": "2018.10.11", "title": "Спорт: Италия и Украйна завършиха наравно 1:1 в контрола"}
{"url": "http://www.focus-news.net/news/2018/10/11/2576924/sport-zhenskiyat-basketbolen-shampion-montana-zagubi-ot-tsinkarna-tselie-s-6885.html", "text": "Шампионът на България при жените Монтана 2003 загуби гостуването си на словенския Цинкарна Целие с 68:85 в среща от втория кръг на Адриатическата лига. Първото поражение за сезона на българките бе от финалиста в последното издание на турнира, който излезе начело във временното класиране на състезанието.", "date": "2018.10.11", "title": "Спорт: Женският баскетболен шампион Монтана загуби от Цинкарна Целие с 68:85"}
{"url": "http://www.focus-news.net/news/2018/10/11/2576925/sport-uefa-uvelichi-nagradniya-fond-za-ligata-na-natsiite.html", "text": "Европейската футболна централа съобщи, че увеличава наградния фонд на новия турнир Лигата на нациите с 50%, като това важи за всички участници в турнира. Освен това всеки победител в групите ще добави с по 50% повече към първоначално предвидената печалба. Победителят в съревнованието, който ще бъде определен през юни 2019 година, ще получи 10,5 милиона евро.", "date": "2018.10.11", "title": "Спорт: УЕФА увеличи наградния фонд за Лигата на нациите"}
{"url": "http://www.focus-news.net/news/2018/10/11/2576926/sport-albaniya-i-yordaniya-zavarshiha-naravno-00-v-kontrola.html", "text": "Националните отбори на Албания и Йордания завършиха контролната среща помежду си при нулево равенство, като тя се проведе на стадион „Елбасан Арена“ в Елбасан. Следващият мач на балканците е като гост на Израел от Лигата на нациите в събота, а на Йордания й предстои още една контрола в Европа – срещу Хърватия в неделя.", "date": "2018.10.11", "title": "Спорт: Албания и Йордания завършиха наравно 0:0 в контрола"}
{"url": "http://www.focus-news.net/news/2018/10/11/2576930/ria-novosti-generalniyat-sekretar-na-saveta-na-evropa-zaplashi-da-izklyuchi-rusiya-m.html", "text": "Русия може да бъде изключена от участие в органите на Съвета на Европа, ако не възобнови вноските в бюджета на организацията до средата на 2019 година, заяви генералният секретар на организацията Турбиерн Ягланд, предава  РИА Новости . \r\nПо неговите думи, неплащането на вноските в течение на две години дава основание за налагане на санкции. „Смятат, че след това Комитетът на министрите не просто може, а е длъжен да наложи санкция“, заяви генералният секретар на организацията. \r\nКМСЕ може да прекрати участието на Русия в работата на Парламентарната асамблея на Съвета на Европа. Двугодишният срок от момента на последната вноска изтича през юни 2019 година, напомни Ягланд. \r\n„Абсолютно недопустимо е да търпим страна, която не си е платила вноските. Не може да бъдеш наполовина член, наполовина не, това би било катастрофа за всички конвенции“, цитира генералният секретар украинското издание „Европейская правда“. \r\nВ случай, че Русия излезе от организацията, Ягланд има намерение да представи поправен вариант на бюджета на СЕ. \r\nРИА припомня, че през 2014 година представителите на Русия бяха лишени от редица пълномощия заради позицията им за Крим. Москва заяви, че е невъзможно да се работи в подобни условия и прекрати участията в заседанията, а от 2016 година не изпраща документи за акредитация на членовете на делегацията. През юни 2017 година Русия съобщи, че спира част от вноските в бюджета на организацията, докато пълномощията на делегацията в ПАСЕ не бъдат възстановени в пълен обем. \r\nПревод и редакция:", "date": "2018.10.11", "title": "РИА Новости: Генералният секретар на Съвета на Европа заплаши да изключи Русия М"}
{"url": "http://www.focus-news.net/news/2018/10/11/2576928/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "На 2 октомври на визита в Москва пристигна президентът на Сърбия Александър Вучич. Той пристигна да моли руския лидер Владимир Путин за помощ по Косово. Ситуацията в региона е сложна, но въпросът за възможностите и цената на нашата помощ едва ли е по-малко остър, пише основният външнополитически автор на руското официозно   Геворг Мирзаян в статия, предадена без редакторска намеса. За добро \r\nВ последно време ситуацията в Косово се изостри рязко. В края на септември специалните части на Прищина временно заеха ВЕЦ-а на язовир Газивода (лидерът на Косово Хашим Тачи, деец с много нееднозначна репутация, пожела да се разходи край водоема). В Белград сметнаха това за нарушение на Брюкселското споразумение за нормализация на отношенията между Косово и Сърбия (в района на езерото компактно живеят сърби) и приведоха войската в бойна готовност. \r\nПрезидентът на Сърбия Александър Вучич долетя в Москва, по неговите собствени думи, за подкрепа „по косовската проблематика“. В Москва разбират прекрасно за какво става дума. „Уверен съм, че трябва да поговорим за ситуацията в региона“ – с такива, конкретно, думи го приветства Владимир Путин. \r\nЗа всички е очевидно, че сама Сърбия не е в състояние да защити правата на косовските сърби. И ето, Вучич се обръща за помощ към единствената от великите държави, която не е безразлична към съдбата на православните жители в Косово. \r\nЕ, разбира се, не е безразлична и самата Сърбия, поведението на която нито веднъж не бе повлияно от антируската истерия, разпространена из Европа. Така, Вучич потвърди, че страната не иска да става член на НАТО. „Сърбия, като независима и свободна държава, ще запази военния си неутралитет и си мисля, че Сърбия е единствената страна в региона на Западните Балкани с такова определение“, тънко намекна сръбският президент. \r\nОсвен това, Сърбия даже при натиска от страна на Брюксел се отказа да налага санкции срещу Русия, защото разчита да стане един вид посредник между европейския бизнес и Москва. Накрая, между страните се развива икономическо сътрудничество. По състоянието към края на 2017 година, Москва заема трето място сред външнотърговските партньори на Сърбия (отстъпвайки само на Италия и Германия). Руският бизнес има сериозни позиции в сръбската енергетика и транспортната сфера и, за разлика от съседите си – българите, сърбите не се отказват от стратегическите проекти с участието на руски бизнесмени. \r\nЗатова Москва, по мнението на много руски експерти, трябва да отговори на доброто с добро и да защити сръбските позиции по косовския въпрос. Москва и ги защитава, например, чрез критики срещу действията на косовския спецназ. „Продължаването на силовите опити на Прищина за установяване на контрол над населените от сърби райони в края води към разпалването на междуетническо напрежение и лишава от смисъл многогодишните усилия на международната общност за мирно постконфликтно урегулиране“, се казва в заявлението на руското Министерство на външните работи. \r\nМп Вучич все пак дойде за реална и осезаема помощ. Не риторическа, а по-скоро военно-политическа. И именно тук у руските експерти възникват въпроси. И по-точно, три въпроса: как ще го направим, какво ще получим за това и, най-важният, с какво ще останем в крайна сметка? Как и в замяна на какво? \r\nНа въпроса „как“, предвид географското положение на Сърбия, е трудно да се отговори. \r\nВъзможно е страните да достигнат до някакви двустранни военни договорки. След това Москва, да предположим, ще реши да окаже на Сърбия военно-политическа поддръжка (чак до разполагане на руска база или в Сърбия, или в района на Косовска Митровица). Смел ход, който ще докаже на Алианса, че Москва може не само да се защитава, но и по някои въпроси да преминава в политическо настъпление. А също така да създаде някакъв лост за натиск над ЕС. \r\nНо как ще успее Москва да прехвърли войска в Сърбия? Страната е окръжена или от членки на НАТО, или приятелски на Алианса държави – освен Македония, която, впрочем, също граничи с натовските България и Гърция, както и недружествената Албания. Как ще се снабдява тази групировка? \r\nВторият въпрос е – какво ще получим за това? Минаха (надяваме се) времената, когато Москва помагаше на бели и черни „братушки“ по целия свят от душевна доброта. Какво може да предложи Сърбия? Редица руски активисти говорят за пълно ориентиране на Белград (който в момента се опитва да се заиграва и с Европа, и с Москва) към Русия. Но това е невъзможно – Сърбия няма да се преориентира на Москва и няма да влезе в руските интеграционни структури. \r\nПротив включването й в Евразийския съюз се обявяват мнозинството от самите сърби, които, по данните от социологическите проучвания, виждат своята страна в Европейския съюз. Ще влезе ли Сърбия в ОДКБ? Възможно е, Белград няма да е против, но против ще са мнозинството (ако не всички) съюзници на Русия в тази организация, тъй като Сърбия има открит териториален конфликт с Косово. И нито Казахстан, нито Беларус, нито другите членове на Организацията ще искат да влизат в конфликт за Косово с европейските страни. Да не говорим за това да воюват за него. Руски лост без сръбска опора \r\nАко се постараем да погледнем на ситуацията максимално трезво, то се получава следното. Подкрепата на Русия е нужна на Вучич не в дългосрочен план, а само за реализацията на краткосрочни задачи. Президентът на Сърбия вика Русия не за защита от Косово, а, защото с помощта на руснаците ще е по-изгодно да се „продаде“ тази територия. \r\nЗа никого не е тайна, че косовският въпрос престана да бъде за него (както и за значителна част от сръбския елит) сакрален. Брюксел поставя признаването на Косово като условие за приемането на Белград в състава на Европейския съюз, затова сега Вучич иска да постигне някакъв компромис с албанците, за да подслади хапчето на признанието за сръбското общество. \r\nТака, Белград и Прищина имаха намерение да сключат сделка за корецкия на границите – населените с албанци територии на Сърбия трябваше да бъдат дадени на Косово, а населените със сърби райони на Косово да се върнат на Сърбия. Тази изключително прагматична сделка беше подложена на мощни критики от много страни и бе застопорена. И сега, по думите на Вучич, „независимо от нашите стремежи да постигнем компромис, да поддържаме мира и стабилността, сме много далеч от всякакво решение по въпроса за Косово и Метохия“. \r\nБелград не може да се приближи до това решение включително и защото Прищина разбира, че силата е на нейна страна. Затова косовските власти извиват ръцете на сърбите и демонстрират знамената си на спорните територии (например, рейда на косовския спецназ на Газивода). Именно затова на Вучич му е нужна Русия в качеството на демонстрация, че зад Сърбия също има сила. Той иска да заплаши европейските политици (които са затънали в косовските престъпления до уши и искат по-бързо да затворят тази позорна страница от своята биография) с руския слон, който ще бъде вкаран в стъкларския магазин. На Вучич му е нужно Европа, която не желае усложнения, да притисне Прищина и да подпомогне нужната на Сърбия сделка за Косово – с обмен на територии, защита на правата на сърбите в централните анклави на края и т.н. След това сръбската опора ще бъде измъкната изпод руския лост за натиск над ЕС и Москва ще бъде помолена да напусне територията. Без дивиденти, без слава, безплатно. Само че нужно ли ни е това?? \r\n*** Резултатът от състоялия се на 30 септември референдум в Македония не само е вот на недоверие към политиката, провеждана от правителството на премиера Зоран Заев, но и, преди всичко, акт на съпротивление срещу опитите за промяна на името на страната, тъй като тези действия дълбоко оскърбяват националната идентичност на македонския народ и са в разрез с международното право, заяви пред  руското онлайн издание EA Daily  македонският политолог Мария Цветановска – Третякова. Материалът е представен без редакторска намеса. \r\nОт 1991 година Гърция оспорва правото на Македония да използва своето име, тъй като така се казва и една от северните гръцки провинции. През юни тази година Скопие и Атина подписаха т.нар. Преспански договор, съгласно който Македония в бъдеще ще се казва „Република Северна Македония“. Но президентът на страната Георги Иванов отказа да подпише закона за ратификация на споразумението. За да влезе договорът в сила, трябваше да се проведе референдум, който се състоя на 30 септември. Официалните резултати показаха, че на него гласуваха само една трета от имащите право на глас. \r\n„Както знаем, през 1991 година македонците вече се изказаха на референдума за отделяне от бившата Югославия и определиха своето име съгласно конституцията от 1991 година – Република Македония“, напомни Цветановска – Третякова. \r\nВъпреки това, подчерта тя, резултатите от гласуването на 30 септември не бива да бъдат тълкувани като нежелание на македонските избиратели да станат част от ЕС и НАТО. „Влизането на Македония в НАТО и ЕС е стратегическа цел практически на всяко правителство и всички политически сили в продължение на 27-те години независимост. Тази политика се ползва с широка подкрепа от обществеността“, добави тя. \r\nПо мнението на експерта, на референдума македонците са дали отговор на тези условия, които са били поставени на Македония в противоречие на международното право, Както напомни Цветановска – Третякова, Скопие в миналото вече е трябвало да изпълнява специално изискване при приемането в ООН: то бе наложено на страната в резултат от „истеричната“ дипломатическа война, която Гърция е провела в началото на 90-те. „Република Македония бе приета в ООН не под своето конституционно име, а под наименованието „Бивша югославска република Македония“. Тогава бе допуснато първото нарушение на международното право спрямо нея. На една суверенна държава, желаеща да стане част от голямото семейство на международните суверенни държави, е поставено допълнително условие от самата ООН, касаещо се до условието за влизане, извън тези, които са предвидени в Устава“, напомни експертът. \r\nКакто смята Мария Цветановска – Третякова, днес се наблюдава вторият опит за налагане на допълнителни условия на Македония. Този опит се предприема в благоприятна за подобни действия международна обстановка, свързана с противопоставянето по линия Изток-Запад, обяснява тя. „През последните три години Македония, за съжаление, плавно се превръща в един вид политически фронт на това противопоставяне“, заяви тя. \r\nПо думите на политолога, днес вече е ясно, че действащото правителство, след като обяви проведения референдум за успешен, ще прокарва своя план „Б“, т.е. ратификацията на договора между Скопие и Атина в македонския парламент. \r\n„Разбира се, при това ще станем свидетели на използването на политиката на шантаж, натиск или даже политически подкуп, за да могат да бъдат събрани девет гласа от на депутати от опозиционната ВМРО-ДПМНЕ и да се прокара необходимата реформа на конституцията“, отбеляза Цветановска – Третякова. \r\nПри това експертът обърна внимание на това, че в спорния договор, който няма нищо общо с нормите на международното право, е скрито едно условие, което може да даде причини на Атина да продължи да блокира влизането в Скопие в евроатлантическите структури. Става дума за провала на референдума, подчерта тя. \r\n„Засега почти никой не обръща внимание, но в точка 2 от договора се казва: Гърция ще подкрепи Македония в стремежа й да стане част от евроатлантическото семейство при две условия. Първото е положителен резултат от референдума, а второто – внасяне на поправки в македонската конституция. Ако промените бъдат направени, това не променя факта, че де факто и де юре референдумът се е провалил. От тази гледна точка Гърция има юридически основания да поставя препятствия пред интеграцията на Македония в ЕС и НАТО и в бъдеще. И в Македония днес почти никой не обръща внимание на това. Но е ясно, че намеренията на Гърция са съвсем искрени, тя ще продължава да гони своята линия и за нея това е удобна юридическа уловка, на която може да се основава“, отбеляза Цветановска –Третякова. \r\nПо прогнозите на експерта, на Македония й предстои период на турбулентност и страната може да се сблъска с радикализация на определени сили, тъй като САЩ и някои западни лидери вече признаха резултатите от референдума. \r\n„Тази политика е безотговорна и неискрена и тя не способства стабилизирането на ситуацията в Македония и в региона, като цяло. Обрат ще настъпи само ако западните държави решат, че въпросът за името на страната трябва да се върне в правово русло. Ако те действително искат да видят Македония в НАТО и ако тя действително им е нужна стратегически, те са длъжни да я приемат под конституционното й име. Въпреки че и това е спорно. Според мен, става дума за политическият имидж, който Западът иска да запази“, заяви Цветановска Третякова. \r\nЕкспертът отбеляза също, че предишното македонско правителство, на мястото на което след дълга политическа криза дойде кабинетът на Зоран Заев, също е било готово да присъедини към името „Македония“ определението „Северна“, но само в контекста на двустранните комуникации с Гърция. „Това, което се прави в момента, не е нищо по-различно от налагане на волята на една суверенна държава на друга. И по-точно, не само на Македония, а на всички 140 страни, които вече са я признали под нейното конституционно име „Република Македония“, заключи Мария Цветановска - Третякова. \r\nС мнението на своята македонска колега за това, че следващият ход на властите в Скопие ще бъде засилване на натиска над депутатите от ВМРО-ДПМНЕ, с цел да бъдат осигурени необходимото количество гласове в македонския парламент за ратификация на споразумението с Гърция, се съгласи сътрудникът на Института за европейски изследвания (Белград) Стеван Гаич. „Все едно не е имало никакъв референдум. А ако не успеят и в това, те ще заплашват опозиционните депутати с наказателно преследване“, предположи Гаич. \r\nКакто подчерта сръбският експерт, в конституцията на Македония е обозначено пределно ясно – в съответствие с член 73, решението, взето на референдума, носи задължителен характер. „Ако всичко беше по закона, то това би бил краят на евроатлантическия път на Македония. Отчитайки факта, че въпросът, освен смяната на името, съдържаше и формулировка относно влизането на страната в НАТО и ЕС. Но тъй като в лицето на Алианса имаме работа с лицемерни бандити, към момента вече е ясно, че става дума за насилие над правото, демокрацията и свободното волеизявление на гражданите“, заяви Гаич. \r\nОт думите на генералния секретар на НАТО Йенс Столтенберг, че Македония до януари 2019 година трябва да получи покана за влизане в НАТО, става ясно, че „или с кука, или с измама, те ще вкарат в Алианса“ тази балканска страна, отбеляза той. \r\nАко натискът над депутатите от ВМРО-ДПМНЕ не доведе до очаквания резултат, в Македония ще се проведат предсрочни парламентарни избори, продължи Стеван Гаич. „В случай, че те бъдат проведени очаквам поражение на партията на Зоран Заев Социалдемократическия съюз на Македония (СДСМ). Освен това очаквам, че на изборите ще бъдат допуснати много нарушения“, допусна той. \r\nКакто смята сръбският експерт, проблемът с името на Македония, по повод на който населението гласува на референдума, всъщност не е главният за Брюксел. „За тях главното е всички балкански страни, които още не са в състава на НАТО, спешно да бъдат присъединени“, посочва той. Затова Гаич съветва да се разглежда провеждането на референдума в Македония във връзка с дискусията около „разграничението“ в Косово между сърбите и албанците. „ако Сърбия фактически признае Косово, то може да се обедини с Албания, която вече е член на НАТО. Тогава Сърбия ще се окаже в пълно обкръжение от страни-членки на НАТО и сръбските власти в този случай биха могли да заявят, че са длъжни да преразгледат политиката си на неутралитет. Абсолютно същото би могло да се случи и в Република Сръбска“, поясни своята гледна точка Гаич. \r\nКакто отбеляза сръбският политолог, въпросът за Балканите е изключително важен за конфронтацията Русия – НАТО, защото Алианса разглежда Балканите като пробойна в своята система за сигурност. Тази пробойна НАТО се опитва да запълни, създавайки фронт срещу Сурия, продължи експертът. Затова се оказва натиск върху Швеция и Финландия, които са членки на ЕС, но не са в НАТО, също да влязат в организацията, разказа той, като подчерта, че европейската структура на сигурността би претърпяла сериозни промени, ако тези планове се реализират. \r\n„Любимата идея на хърватския президент Колинда Грабар-Китарович е т.нар. „инициатива за три морета“ – Балтийско, Адриатическо и Черно,  също има за цел укрепването на „санитарния кордон“ срещу Русия“, заяви Гаич. \r\nЗавръщайки се на темата за референдума в Македония, експертът изказа мнение, че НАТО и ЕС там са претърпели колосално поражение. „Въпреки визитите на германския канцлер Ангела Меркел и други, македонският народ не излезе на референдум. Въпреки това, ЕС и неговите марионетки, като Зоран Заев, продължават да игнорират резултатите от референдума и преследват своите интереси“, заключи Стеван Гаич. \r\n***  По данни на виетнамския ресурс Soha News, американско-израелска делегация тайно е посетила Украйна за изучаване на тактико-техническите характеристика на системите за противовъздушна отбрана С-300, които са на въоръжение в страната. От Киев са описали всички възможности на тези комплекси и са предложили те да бъдат оценени в полеви условия.  За тази цел в Украйна са изпратени американски и израелски военни самолети, пише  онлайн изданието на „Московский комсомолец“ . \r\nПредвид факта, че на територията на Сирия са разположени руски и сирийски подразделения, въоръжени със системи С-300, американските власти са взели решение да изпратят в Украйна 18 изтребителя от четвърто поколение F-15C Eagle. От Израел са пристигнали пилоти, които на американските машини са изпитали възможностите на комплексите. Порталът подчертава, че Киев е убедил западните си партньори, че характеристиките на притежаваните от Украйна зенитно-ракетни системи принципно не се различават от тези, които Москва е доставила на Дамаск. \r\nКакто уточнява Soha News, след взаимодействието с украински специалисти и запознаването с възможностите на С-300, израелското командване е стигнало до извода, че стелт самолетите от пето поколение F-34 Lightning II ще имат осезаеми преимущества ако се изправят с тези комплекси на територията на Сирия. \r\nАмериканските F-15C Eagle са кацнали в Украйна на 6 октомври. Съгласно официалната версия, самолетите са доставени за участие в натовските учения Clear Sky 2018. В същото време от израелското правителство са отбелязали, че възможностите на С-300 отдавна се отчитат при стратегическото планиране. \r\nМосква взе решение да изпрати такива системи в Сирия, след като над Средиземно море бе свален руски разузнавателен самолет Ил-20. \r\n*** Провокация за дискредитация на руските граничари готви украинската страна в Азовско море, пише  онлайн изданието на „Российская газета“ , като уточнява, че в мероприятието се планира да бъдат задействани представители на украинските медии. \r\nСпоред информация от неназован източник на ТАСС, на 11 октомври сътрудниците на Държавната гранична служба на Украйна ще изпратят в Азовско море стражеви катер с журналисти на борда. Сътрудниците на украинските медии ще събират информация и ще подготвят репортажи за измислени агресивни действия на руските граничари, както и за блокада на морските пристанища на Украйна в Азовско море. \r\nИзданието коментира, че независимо от законните действия на руските гранични служби, украинската страна често необективно и недостоверно описва случващото се в Черно и Азовско море. \r\n*** Сирийският парламент ще гласува за издигане из цялата страна на мемориали в памет на руските войници и офицери, загинали по време на войната в арабската република, заяви пред  руското издание „Известия“  депутатът от народния съвет на Сирия от управляващата партия БААС Джамал Зауби.  \r\nОт пресслужбата на парламента на Сирия са потвърдили, че този законопроект ще бъде подкрепен от всички депутати. Първият заместник-председател на Съвета на Федерацията по международните работи Владимир Джабаров заяви, че такъв акт от страна на сирийските народни представители ще има голяма важност за укрепването на двустранните отношения между страните. \r\n***", "date": "2018.10.11", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/10/11/2576932/pregled-na-mezhdunarodnite-novini-do-6-chasa-agentsiya-fokus.html", "text": "Лидерите на Гърция и Египет подкрепиха усилията на регионалния си съюзник Кипър да продължи сондажите за газ в крайбрежните си води, независимо от възраженията на Турция, пише  електронното издание на вестник Kathimerini . \r\nПремиерът на Гърция Алексис Ципрас бе домакин на египетския президент Абдел Фатах ас Сиси и държавния глава на Кипър Никос Анастасиадис ма средиземноморския остров. Разговорите бяха шестата среща между тримата лидери и дели създаването на енергиен съюз в Източното Средиземноморие, отбелязва изданието. \r\nАмериканският енергиен гигант ExxonMobil ще сондира за природен газ край бреговете на Кипър от края на т.г., заяви високопоставен служител на компанията в края на миналата седмица. \r\n„Ние ясно изразихме подкрепата си за Кипър в неговите усилия да капитализира сувереното си право, произтичащо от международните закони, по отношение на проучването и осъществяването на прогрес в сондажите“, заяви Ципрас. \r\nНо Турция увери, че ще се противопоставя активно на кампанията на Кипър, като настоя още, че тези планове засягат и нейния континентален шелф, а освен това нарушават правата на турците киприоти. \r\n*** Русия може да бъде изключена от участие в органите на Съвета на Европа, ако не възобнови вноските в бюджета на организацията до средата на 2019 година, заяви генералният секретар на организацията Турбиерн Ягланд, предава  РИА Новости . \r\nПо неговите думи, неплащането на вноските в течение на две години дава основание за налагане на санкции. „Смятат, че след това Комитетът на министрите не просто може, а е длъжен да наложи санкция“, заяви генералният секретар на организацията. \r\nКМСЕ може да прекрати участието на Русия в работата на Парламентарната асамблея на Съвета на Европа. Двугодишният срок от момента на последната вноска изтича през юни 2019 година, напомни Ягланд. \r\n„Абсолютно недопустимо е да търпим страна, която не си е платила вноските. Не може да бъдеш наполовина член, наполовина не, това би било катастрофа за всички конвенции“, цитира генералният секретар украинското издание „Европейская правда“. \r\nВ случай, че Русия излезе от организацията, Ягланд има намерение да представи поправен вариант на бюджета на СЕ. \r\nРИА припомня, че през 2014 година представителите на Русия бяха лишени от редица пълномощия заради позицията им за Крим. Москва заяви, че е невъзможно да се работи в подобни условия и прекрати участията в заседанията, а от 2016 година не изпраща документи за акредитация на членовете на делегацията. През юни 2017 година Русия съобщи, че спира част от вноските в бюджета на организацията, докато пълномощията на делегацията в ПАСЕ не бъдат възстановени в пълен обем. \r\n*** Президентът на САЩ Доналд Тръмп заяви в четвъртък, че Южна Корея няма да вдигне санкциите срещу Северна Корея без разрешението на САЩ, след като южнокорейският външен министър намекна, че някои от едностранните санкции на Сеул са в процес на преразглеждани, предава  Reuters . \r\nПопитан относно информацията, че Южна Корея обмисля отмяната на някои от санкциите срещу Пхенян, Тръмп заяви: „Няма да го направят без нашето одобрение. Те не правят нищо без нашето одобрение“. \r\n*** Провокация за дискредитация на руските граничари готви украинската страна в Азовско море, пише  онлайн изданието на „Российская газета“ , като уточнява, че в мероприятието се планира да бъдат задействани представители на украинските медии. \r\nСпоред информация от неназован източник на ТАСС, на 11 октомври сътрудниците на Държавната гранична служба на Украйна ще изпратят в Азовско море стражеви катер с журналисти на борда. Сътрудниците на украинските медии ще събират информация и ще подготвят репортажи за измислени агресивни действия на руските граничари, както и за блокада на морските пристанища на Украйна в Азовско море. \r\nИзданието коментира, че независимо от законните действия на руските гранични служби, украинската страна често необективно и недостоверно описва случващото се в Черно и Азовско море. \r\n***  САЩ няма да дадат помощ за реконструкцията на Сирия, докато иранските военнослужещи присъстват в страната, заяви държавният секретар на САЩ Майк Помпео в четвъртък, предава  AFP . \r\n„Ако Сирия не осигури пълното изтегляне на подкрепяните от Иран въоръжени формирования, няма да получи и един долар от САЩ за реконструкция“, заяви Помпео. \r\n***  Ураганът „Майкъл“ предизвика смъртта на един човек във Флорида, съобщиха местните власти, предава  AFP . \r\nИма един свързан с урагана смъртен случай, заяви представител на местните власти, като уточни, че това се е случило при падане на дърво. \r\n***  Агент от китайското Министерство на държавната сигурност е арестуван в САЩ по обвинение за осъществяване на икономически шпионаж и опит за кражба на тайни от няколко американски авиационни и космически компании, съобщиха от Министерството на правосъдието на Съединените щати, цитирано от  британското издание The Guardian . \r\nЯнжун Ксу е обвинен, че е шпионирал няколко самолетостроителни компании, включително GE Aviation, дъщерна компания на General Electric Co, обясняват от американското правосъдно ведомство. В обвинението се посочва, че Ксу и други китайски шпиони са планирали да придобият „много чувствителна информация“ от експерти. \r\nСпоред текста на обвинителния акт, от около декември 2013 година до ареста му през април т.г. Ксу е наемал работници от големи космически компании и ги е убеждавал да пътуват до Китай под претекста, че щ направят презентация в университет. \r\nМиналата седмица, припомня „Гардиън“, вицепрезидентът на САЩ Майк Пенс определи Пекин за конкурент на Вашингтон на всички фронтове и повтори твърденията на американския президент Доналд Тръмп, че Китай се е опитал да се намеси в предстоящите междинни избори в САЩ. \r\n„Това, което правят руснаците бледнее в сравнение с това, което прави Китай в страната“, заяви вицепрезидентът. \r\nСлужители в американското правосъдно министерство са заявили, че арестът на Ксу е част от глобалната борба срещу предполагаемата китайска кампания за кражба на икономическите тайни на САЩ. \r\n„Това не е изолиран случай.  Част е от глобална икономическа политика за развитие на Китай за сметка на САЩ“, е заявил заместник главния прокурор на Америка, според цитата на британското издание. \r\n„Не можем да толерираме държава, която краде нашите оръжия и плодовете на нашите учени. Няма да толерираме държава, която жъне това, което не е посяла“. \r\n*** Русия увеличава военното си присъствие в Либия и снабдява с оръжия милициите, е разбрало  британското издание The Times . \r\nКакто пише вестникът, действията на Кремъл в Лондон се разчитат като опит за дестабилизиране на региона и взимане на контрола върху ключов път, през който мигрантите напускат Африка и се опитват да влязат в Европа нелегално. \r\nБританският премиер Тереза Мей е предупредена за този проблем от началниците на разузнавателните служби, както твърди The Sun. Военен източник е потвърдил, че Москва отклонява военни ресурси. „Либия е перфектна мишена за Путин – тя е нестабилна, има фрактуризирано правителство и петрол“, е заявил източникът на таблоида. \r\nРуски военнослужещи и частни военни компании, като Wagner Group и RSB Group са забелязани в пристанищата Тобрук и Бенгази, пише британският вестник. Генерал Халиф Хафтар, който е начело на Либийската национална армия и контролира големи райони от източната част на Либия, приветства помощта от Русия, както твърди The Washington Times. Руските наемници, както се твърди, проучват района за място, на което да бъде изградена военна база в някой от пристанищните градове. \r\nБританците смятат, че близките до Путин олигарси може да влияят на военните за увеличаване на руското присъствие, за да бъде поставен под контрол либийският петрол. \r\n*** Германското правителство се доверява на оценката на нидерландските власти за предполагаемата хакерска атака от страна на Русия срещу Организацията за забрана на химическото оръжие (ОЗХО); тази тема ще бъде обсъдена на предстоящата среща на върха на Европейския съюз, заяви в сряда германският канцлер Ангела Меркел след срещата с холандския си колега Марк Рюте в Хага, предава  ТАСС . \r\n„Напълно се доверяваме на оценките на нидерландските органи и ги споделяме“, заяви тя. „Това са много сериозни инциденти, за които ще говорим, включително и на срещата на върха в Брюксел“. Думите на канцлера бяха приведени от нейния говорител Щефан Зайберт. \r\nНа 4 октомври министърът на отбраната на Нидерландия Анк Бейлевелд заяви, че Службата за военно разузнаване и сигурност на кралството е предотвратила хакерска атака от страна на Русия срещу ОЗХО. Министърът на външните работи на Великобритания Джеймс Хънт заяви, че военното разузнаване на Русия е отговорно за хакерски атаки по целия свят. Кремъл отрича. \r\n*** Гръцкото правителство реагира остро на предложенията на военния министър на страната Панос Каменос към неговия американски колега Джеймс Матис за създаване на балканска отбранителна зона като План „Б“ на приемането на Македония в НАТО, предава  базираният в САЩ портал Greek Reporter . \r\nДокато беше във Вашингтон на официална визита, Каменос предложи на Матис споразумение за колективна отбрана между Гърция, Македония, Албания, България и Сърбия на по-късен етап, за да бъде изградена ос на стабилност на Балканите, отбелязва изданието. В същото време министърът на отбраната на Гърция предложи и изграждането на нови три американски военни бази в страната, като конкретните му предложения за градове, които да ги приемат, бяха за Волос, Лариса и Александруполис. \r\nВ рамките на срещата си с помощник-държавния секретар на САЩ за Европа и Евразия Уес Мичъл пък Каменос заяви, че референдумът в Македония за името е показал, че мнозинството от гражданите не подкрепят споразумението от Преспа, което, по неговите думи, е фактор, който ще увековечи иредентизма. \r\nОсвен това военният министър на Гърция изрази увереност, че правителството на Македония няма да успее да прокара конституционните промени, произтичащи от договора. В тази връзка той предложи План „Б“, чрез който да бъдат постигнати геополитическите цели на договора от Преспа, без да бъде засяган въпроса за името, който може да бъде отложен. \r\n„Гръцкото правителство продължава да е обвързано с договора от Преспа, то уважава конституционните процеси в съседната страна и подкрепя усилията на Заев за изпълняване на условията по договора, чрез които той да влезе в сила“, коментира правителствени източници, според 24/7 News 88,6 радио. \r\nЗаместник-външният министър Йоргос Катругалос се изказа пред същата радиостанция в стяда, като заяви, че предложението за алтернативният договор за отбрана на НАТО на Балканите с участието на Македония не е обсъждан във външното министерство и няма официална алтернатива на договора от Преспа. Той посочи още, че подобна алтернатива не е обсъждана и от правителствения  съвет. \r\n***  Президентът на САЩ Доналд Тръмп заяви, че Индия в най-скоро време ще разбере какви последствия я чакат за придобиването на системите С-400 от Русия. Държавният глава обяви това пред представителите на пресата в Белия Дом, предава  ТАСС . \r\n„Индия ще разбере“, отговори той на журналистически въпрос за това, какви мерки са готови да предприемат САЩ в рамките на CAATSA (Закона „За противодействие на противниците на Америка посредством санкции“). „Вие ще видите. По-скоро, отколкото очаквате“, добави американският президент. \r\nТАСС припомня, че контрактът за продажба на Индия на зенитно-ракетни системи С-400 „Триумф“ беше подписан в петък по време на визитата на руския президент Владимир Путин в Индия. Предполага се, че по договора на стойност 5 милиарда долара Ню Делхи ще получи пет полкови комплекта от системите. \r\n***  Холандският социалист Франс Тимерманс обяви в сряда, че ще се кандидатира да наследи началника си Жан-Клод Юнкер начело на Европейската комисия на предстоящите догодина европейски избори, предава  AFP . \r\nТимерманс, който в момента е първи вицепредседател на изпълнителния орган на Съюза ще поиска да бъде номиниран от групата на Европейските социалисти и демократи. \r\n*** Генералният секретар на НАТО не очаква Алианса и Сърбия да се съгласят за оценката на събитията от 1999 година, но за двете страни не би било лошо да се концентрират върху бъдещето и да си сътрудничат, заяви той в Белград, предава  руската агенция EA Daily . \r\nПо думите на Столтенберг, укрепването на сътрудничеството между Сърбия и НАТО автоматично ще означава повече инвестиции за страната, преди всичко ,защото това сътрудничество гарантира стабилност. Той отбеляза, че в балканската страна в момента се провеждат най-мащабните учения на НАТО, които имат за цел придобиване на навици за оказване на помощ на населението в случай на природни бедствия – земетресения, пожари и наводнения. \r\n„Видяхме, че сръбските служби за бързо реагиране могат да работят съвместно със службите на НАТО и да си помагат едни на други“, заяви генералният секретар на Алианса в интервю пред сръбската национална телевизия РТС. \r\nНа въпрос на журналистите, ще може ли Сърбия да остане единствената неутрална страна в региона, Столтенберг заяви, че такъв статут е възможен, както е възможен и за Австрия и Швейцария. \r\n„НАТО уважава неутралитета на всяка страна. Когато Сърбия реши да се придържа към неутралитет и не поиска да бъде приета в организацията, ние се отнесохме към това с уважение. Но ние приветстваме и това, че Сърбия иска здрави партньорски отношения с НАТО. Ние помагаме на сръбските военни при участието в миротворческите мисии, ние помогнахме за унищожаването на невзривилите се снаряди и съвместно разработваме нови технологии, от такива в роботиката до биогориво. Както в случая с Швеция. Швеция е неутрална страна, окръжена от страни-членки на НАТО и ние уважаваме това, но приветстваме близкото сътрудничество между Швеция и НАТО, както и приветстваме сътрудничеството между Сърбия и Алианса“, заяви генералният секретар на НАТО. \r\nНа коментар на журналистите, че Швеция не е воювала с НАТО, докато Сърбия го е правила, Столтенберг отговори, че въпреки различията в миналото, трябва да се гледа към бъдещето и да се проявява старание за преодоляването на тези различия. „Съгласен съм с това, че бомбардировките от 1999 година все още живеят в паметта на мнозина в Сърбия. Тяхната цел беше защитата на запазването на живота на мирното население, но на мен ми се струва, че днес е важно да гледаме в бъдещето и към общите интереси. Стабилност, просперитет, сътрудничество – това е основата за икономическия растеж. Най-големите инвеститори в Сърбия са от натовски страни и аз приветствам това“, подчерта той. \r\nГенералният секретар отбеляза, че НАТО поддържа диалога Белград – Прищина за нормализация на отношенията. По неговото мнение, това е единственият мирен начин за отстраняване на недоразуменията и всички проблеми, които съществуват между страните. \r\n„НАТО оказа подкрепа и помогна за това, този диалог, който в момента се води под егидата на ЕС, да започне. НАТО и ЕС не могат да разрешат проблемите на региона, но можем да помогнем в това. Ако няма никакъв напредък за корекцията на границите, ние ще се заемем с това“, заяви Столтенберг, коментирайки идеята за промяна на границите, като вариант за разрешаване на косовския въпрос. \r\n*** Министърът на отбраната на САЩ Джеймс Матис изтъкна важността на договора от Преспа за разрешаване на спора за името между Атина и Скопие и приветства усилията на Гърция за спиране на руската намеса в процеса по време на срещата си  със своя гръцки колега Панос Каменос в Пентагона, пише  електронното издание на вестник Kathimerini . \r\nМатис отбеляза подкрепата на гръцкия премиер Алексис Ципрас за пътя на Македония към членство в НАТО. \r\n„Разрешаването на този дългогодишен спор изискваше смелост от всички. Тази стъпка напред засилва сигурността на Балканите и на нашия съюз – НАТО“, заяви военният министър на САЩ пред журналистите. \r\n„Аплодираме желязната отдаденост на Гърция за защита на демократическите ценности чрез изгонването на руски дипломати, които искаха да навредят на суверенния процес около споразумението за името. Правейки това, Гърция даде ясно да се разбере, че родината на демокрацията няма да толерира безразсъдни нарушения и неуважение на международните норми и вашия суверенитет“, добави той. \r\nМатис заяви още, че САЩ признават ключовата роля на Атина за поддържането на регионалната сигурност в този труден регион. \r\n„Ние оценяваме вашата перспектива за предизвикателствата, пред които е изправен южният фланг на НАТО и вашето лидерство в насърчаването на стабилността на Балканите“, каза той на Каменос и похвали големите инвестиции на Гърция в своята отбрана, които надвишават изискванията на НАТО за отделяне на 2% от брутния вътрешен продукт за военни разходи. \r\n***  Ураганът „Майкъл“ е ударил територията на Флорида в 13:00 часа местно време (20:00 часа българско), заявиха от Националния център за урагани на САЩ, описвайки го като „потенциално катастрофална“ буря от четвърта категория, носеща ветрове със скорост от 250 километра в час, предава  AFP . \r\n„Ураганът Майкъл достигна територията северозападно от Мексико Бийч, Флорида“, се казва в най-новото съобщение на центъра за урагани.", "date": "2018.10.11", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/10/11/2576927/rossiyskaya-gazeta-ukrayna-gotvi-provokatsiya-v-azovsko-more.html", "text": "Провокация за дискредитация на руските граничари готви украинската страна в Азовско море, пише  онлайн изданието на „Российская газета“ , като уточнява, че в мероприятието се планира да бъдат задействани представители на украинските медии. \r\nСпоред информация от неназован източник на ТАСС, на 11 октомври сътрудниците на Държавната гранична служба на Украйна ще изпратят в Азовско море стражеви катер с журналисти на борда. Сътрудниците на украинските медии ще събират информация и ще подготвят репортажи за измислени агресивни действия на руските граничари, както и за блокада на морските пристанища на Украйна в Азовско море. \r\nИзданието коментира, че независимо от законните действия на руските гранични служби, украинската страна често необективно и недостоверно описва случващото се в Черно и Азовско море. \r\nПревод и редакция:", "date": "2018.10.11", "title": "„Российская Газета“: Украйна готви провокация в Азовско море"}
{"url": "http://www.focus-news.net/news/2018/10/11/2576935/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-dunav-most.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав мост“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.10.11", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав мост“"}
{"url": "http://www.focus-news.net/news/2018/10/11/2576922/ekspert-rusiya-otnovo-vikat-moskva-na-pomosht-tozi-pat-v-sarbiya.html", "text": "На 2 октомври на визита в Москва пристигна президентът на Сърбия Александър Вучич. Той дойде да моли руския лидер Владимир Путин за помощ по Косово. Ситуацията в региона е сложна, но въпросът за възможностите и цената на нашата помощ едва ли е по-малко остър, пише основният външнополитически автор на руското официозно   Геворг Мирзаян в статия, предадена без редакторска намеса. За добро \r\nВ последно време ситуацията в Косово се изостри рязко. В края на септември специалните части на Прищина временно заеха ВЕЦ-а на язовир Газивода (лидерът на Косово Хашим Тачи, деец с много нееднозначна репутация, пожела да се разходи край водоема). В Белград сметнаха това за нарушение на Брюкселското споразумение за нормализация на отношенията между Косово и Сърбия (в района на езерото компактно живеят сърби) и приведоха войската в бойна готовност. \r\nПрезидентът на Сърбия Александър Вучич долетя в Москва, по неговите собствени думи, за подкрепа „по косовската проблематика“. В Москва разбират прекрасно за какво става дума. „Уверен съм, че трябва да поговорим за ситуацията в региона“ – с такива, конкретно, думи го приветства Владимир Путин. \r\nЗа всички е очевидно, че сама Сърбия не е в състояние да защити правата на косовските сърби. И ето, Вучич се обръща за помощ към единствената от великите държави, която не е безразлична към съдбата на православните жители в Косово. \r\nЕ, разбира се, не е безразлична и самата Сърбия, поведението на която нито веднъж не бе повлияно от антируската истерия, разпространена из Европа. Така, Вучич потвърди, че страната не иска да става член на НАТО. „Сърбия, като независима и свободна държава, ще запази военния си неутралитет и си мисля, че Сърбия е единствената страна в региона на Западните Балкани с такова определение“, тънко намекна сръбският президент. \r\nОсвен това, Сърбия даже при натиска от страна на Брюксел се отказа да налага санкции срещу Русия, защото разчита да стане един вид посредник между европейския бизнес и Москва. Накрая, между страните се развива икономическо сътрудничество. По състоянието към края на 2017 година, Москва заема трето място сред външнотърговските партньори на Сърбия (отстъпвайки само на Италия и Германия). Руският бизнес има сериозни позиции в сръбската енергетика и транспортната сфера и, за разлика от съседите си – българите, сърбите не се отказват от стратегическите проекти с участието на руски бизнесмени. \r\nЗатова Москва, по мнението на много руски експерти, трябва да отговори на доброто с добро и да защити сръбските позиции по косовския въпрос. Москва и ги защитава, например, чрез критики срещу действията на косовския спецназ. „Продължаването на силовите опити на Прищина за установяване на контрол над населените от сърби райони в края води към разпалването на междуетническо напрежение и лишава от смисъл многогодишните усилия на международната общност за мирно постконфликтно урегулиране“, се казва в заявлението на руското Министерство на външните работи. \r\nМп Вучич все пак дойде за реална и осезаема помощ. Не риторическа, а по-скоро военно-политическа. И именно тук у руските експерти възникват въпроси. И по-точно, три въпроса: как ще го направим, какво ще получим за това и, най-важният, с какво ще останем в крайна сметка? Как и в замяна на какво? \r\nНа въпроса „как“, предвид географското положение на Сърбия, е трудно да се отговори. \r\nВъзможно е страните да достигнат до някакви двустранни военни договорки. След това Москва, да предположим, ще реши да окаже на Сърбия военно-политическа поддръжка (чак до разполагане на руска база или в Сърбия, или в района на Косовска Митровица). Смел ход, който ще докаже на Алианса, че Москва може не само да се защитава, но и по някои въпроси да преминава в политическо настъпление. А също така да създаде някакъв лост за натиск над ЕС. \r\nНо как ще успее Москва да прехвърли войска в Сърбия? Страната е окръжена или от членки на НАТО, или приятелски на Алианса държави – освен Македония, която, впрочем, също граничи с натовските България и Гърция, както и недружествената Албания. Как ще се снабдява тази групировка? \r\nВторият въпрос е – какво ще получим за това? Минаха (надяваме се) времената, когато Москва помагаше на бели и черни „братушки“ по целия свят от душевна доброта. Какво може да предложи Сърбия? Редица руски активисти говорят за пълно ориентиране на Белград (който в момента се опитва да се заиграва и с Европа, и с Москва) към Русия. Но това е невъзможно – Сърбия няма да се преориентира на Москва и няма да влезе в руските интеграционни структури. \r\nПротив включването й в Евразийския съюз се обявяват мнозинството от самите сърби, които, по данните от социологическите проучвания, виждат своята страна в Европейския съюз. Ще влезе ли Сърбия в ОДКБ? Възможно е, Белград няма да е против, но против ще са мнозинството (ако не всички) съюзници на Русия в тази организация, тъй като Сърбия има открит териториален конфликт с Косово. И нито Казахстан, нито Беларус, нито другите членове на Организацията ще искат да влизат в конфликт за Косово с европейските страни. Да не говорим за това да воюват за него. Руски лост без сръбска опора \r\nАко се постараем да погледнем на ситуацията максимално трезво, то се получава следното. Подкрепата на Русия е нужна на Вучич не в дългосрочен план, а само за реализацията на краткосрочни задачи. Президентът на Сърбия вика Русия не за защита от Косово, а, защото с помощта на руснаците ще е по-изгодно да се „продаде“ тази територия. \r\nЗа никого не е тайна, че косовският въпрос престана да бъде за него (както и за значителна част от сръбския елит) сакрален. Брюксел поставя признаването на Косово като условие за приемането на Белград в състава на Европейския съюз, затова сега Вучич иска да постигне някакъв компромис с албанците, за да подслади хапчето на признанието за сръбското общество. \r\nТака, Белград и Прищина имаха намерение да сключат сделка за корецкия на границите – населените с албанци територии на Сърбия трябваше да бъдат дадени на Косово, а населените със сърби райони на Косово да се върнат на Сърбия. Тази изключително прагматична сделка беше подложена на мощни критики от много страни и бе застопорена. И сега, по думите на Вучич, „независимо от нашите стремежи да постигнем компромис, да поддържаме мира и стабилността, сме много далеч от всякакво решение по въпроса за Косово и Метохия“. \r\nБелград не може да се приближи до това решение включително и защото Прищина разбира, че силата е на нейна страна. Затова косовските власти извиват ръцете на сърбите и демонстрират знамената си на спорните територии (например, рейда на косовския спецназ на Газивода). Именно затова на Вучич му е нужна Русия в качеството на демонстрация, че зад Сърбия също има сила. Той иска да заплаши европейските политици (които са затънали в косовските престъпления до уши и искат по-бързо да затворят тази позорна страница от своята биография) с руския слон, който ще бъде вкаран в стъкларския магазин. На Вучич му е нужно Европа, която не желае усложнения, да притисне Прищина и да подпомогне нужната на Сърбия сделка за Косово – с обмен на територии, защита на правата на сърбите в централните анклави на края и т.н. След това сръбската опора ще бъде измъкната изпод руския лост за натиск над ЕС и Москва ще бъде помолена да напусне територията. Без дивиденти, без слава, безплатно. Само че нужно ли ни е това?? \r\nПревод и редакция:", "date": "2018.10.11", "title": "„Експерт“ (Русия): Отново викат Москва на помощ (този път в Сърбия)"}
{"url": "http://www.focus-news.net/news/2018/10/11/2576939/predstoyashti-mezhdunarodni-sabitiya-za-11-oktomvri-agentsiya-fokus.html", "text": "***  Президентът на Германия Франк-Валтер Щайнмайер ще посети Гърция. \r\n***  Директорът на Международния валутен фонд Кристин Лагард ще проведе пресконференция преди срещата на финансовите министри на страните от Г-20 на следващия ден. \r\n***  Канцлерът на Германия Ангела Меркел и новият директор на Международната организация за миграция ще дадат изявления преди съвместните си разговори. \r\n***  Министър-председателят на Италия Джузепе Конте ще започне двудневната си визита в Етиопия за разговори относно търговията и инвестициите между двете страни. \r\n***  Правителството на Германия ще публикува актуализирана прогноза за икономическия растеж в периода 2018-2020 година. \r\n***  Вицепрезидентът на Тайван ще посети Ватикана. \r\n***", "date": "2018.10.11", "title": "Предстоящи международни събития за 11 октомври (Агенция \"Фокус\")"}
{"url": "http://www.focus-news.net/news/2018/10/11/2576929/donald-tramp-seul-nyama-da-otmeni-sanktsiite-sreshtu-phenyan-bez-razreshenieto-na-sasht-te-ne-pravyat-nishto-bez-nashe-pozvolenie.html", "text": "Президентът на САЩ Доналд Тръмп заяви в четвъртък, че Южна Корея няма да вдигне санкциите срещу Северна Корея без разрешението на САЩ, след като южнокорейският външен министър намекна, че някои от едностранните санкции на Сеул са в процес на преразглеждани, предава  Reuters . \r\nПопитан относно информацията, че Южна Корея обмисля отмяната на някои от санкциите срещу Пхенян, Тръмп заяви: „Няма да го направят без нашето одобрение. Те не правят нищо без нашето одобрение“. \r\nПревод и редакция:", "date": "2018.10.11", "title": "Доналд Тръмп: Сеул няма да отмени санкциите срещу Пхенян без разрешението на САЩ. Те не правят нищо без наше позволение"}
{"url": "http://www.focus-news.net/news/2018/10/11/2576937/aktualna-patna-obstanovka.html", "text": "Облачността ще е по-често значителна и на места в югоизточната половина от България ще превали. Ще духа слаб, в Източна България до умерен североизточен вятър. Преобладаващите максимални температури ще бъдат между 19° и 24°, за София - около 19°. Това съобщиха от  пресцентъра на Агенция „Пътна инфраструктура“  . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението в участъка от км 63+000 до км 65+000 в посока София се осъществява в една лента поради подрязване на храсти в средната разделителна ивица. Ограничено е движението в изпреварващата лента. Движението в участъка се извършва в активната лента и се регулира с пътни знаци и сигналисти. Срок до 11.10.2018 г. \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 15.10.2018 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонтни дейности по светофарните уредби и видеонаблюдението в изпреварващата лента. Движението се извършва в активната лента. Срок от 09:30 до 12:00 часа на 11.10.2018 г. \r\nДвижението по АМ \"Хемус\" в тунел \"Топли дол\" посока София се осъществява в една лента поради ремонтни дейности по светофарните уредби и видеонаблюдението в активната лента. Движението се извършва в изпреварващата лента. Срок от 13:00 до 15:00 часа на 11.10.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nДвижението по път І-1/Е-79/ Видин – Монтана от км 75+000 до км 100+000 се осъществява в една лента поради частични ремонтни дейности на асфалтовата настилка по отделни участъци. Движението е регулирано с пътни знаци и сигналисти на място. Срок до 15.10.2018 г.; \r\nДвижението в участъка Долна Вереница – Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 15.10.2018 г.; \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка разклон Пиргово – разклон Две могили от км 11+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 16.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 11.10.2018 г. Състояние на републиканската мрежа: \r\nРемонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІІ-108: Движението по път IІІ-108 АМ Струма – Петрич в района на ЖП прелез при входа на гр. Петрич при км 12+720 се осъществява в една лента поради полагане на нова прелезна настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация на движение. Срок до 13.10.2018 г. \r\nПът ІІІ-198: Движението по път IІІ-198 в участъка от гр. Петрич до с. Първомай от км 74+400 до км 77+400 се осъществява с повишено внимание поради изсичане и кастрене на дървета. Движението се регулира от сигналисти. Водачите да се движат с повишено внимание и съобразена скорост в свободната лента съобразно създадената организация. Срок до 19.10.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\nПът ІІІ –906: Движението по път III-906 от км 14+100 до км 34+100 в участъка Паницово – Гюльовци се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 19.10.2018 г.; \r\nПът ІІІ –906: Движението по път III-906 от км 14+100 до км 61+000 в участъка Паницово – м.с.Черно море се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 от км 9+000 до км 28+000 в участъка Изворище – Ахелой се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 от км 19+000 до км 22+000 в участъка „Равнец-Трояново” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово:  \r\nЗа автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nПът III-5502: Движение в едната лента по път  III- 5502 Граница В. Търново – Ганчовец – Дряново от км 15+160 до км 15+330 поради извършване на ремонтни дейности по асфалтовата настилка. Поставена е необходимата пътна сигнализация. Срок до 11.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът II-35: Движението по път II-35 Ловеч – Троян от км 70+000 до км 72+000 се осъществява с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 14.10.2018 г. \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3402: Движението по път III-3402 Дойренци – кръстовище с път Летница – Умаревци от км 40+130 до км 41+130 е ограничено поради смяна на настилката на ж.п. прелез при км 40+884. Движението се регулира с пътни знаци.  \r\nОбходен маршрут за всички МПС от гр. Ловеч и гр. Летница посока с. Дойренци: от кръстовището при км 37+400 на републикански път III-301 по общинската пътна мрежа до с. Дойренци. \r\nОбходен маршрут за движещите се от с. Дойренци към гр. Ловеч и гр. Летница: по път III-3402 до кръстовището при км 40+130 с общинска улица, по която се достига до кръстовището при км 37+400 на път III-301. Срок: 12.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nПът III-3505: Движението по път III-3505 Казачево – Стефаново от км 6+000 до км 7+000 се осъществява с повишено внимание поради полагане на хоризонтална маркировка. Водачите да се движат с повишено внимание. Срок до 12.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-13: Движение в една лента по път II-13  Крапчене - Сумер от км 0+100 до км 3+500 поради извършване ремонтни дейности. Срок 15.10.2018 г. \r\nПът III-812: Движението по път ІІІ-812 Спанчевци – Долно Озирово на територията на гр. Вършец от км 13+816 до км 13+938 е ограничено поради реконструкция на водопроводна и улична инфраструктура. Участъкът e сигнализиран с пътни знаци.  \r\nОбходен маршрут: по ул. „Тодорини кукли“ в гр. Вършец. Срок до 11.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът II-37: Движението по път II-37 с. Панагюрски колони – Панагюрище от км 79+000 до км 81+000 се осъществява в една лента, чрез поетапно затваряне на лява и дясна ленти за движение поради почистване на настилки, банкети и окопи. Срок до 13.10.2018 г.  \r\nПът II-37: Движението по път II-37 Къртела - Широка поляна от км 180+000 до км 200+000 се извършва в една лента, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 11.10.2018г. \r\nПът II-843: Движението по път III-843 с. Крушата - с. Бърдуче се осъществява в една лента от км 51+000 до км 53+000 чрез поетапно затваряне на лява и дясна ленти за движение поради извършване на ремонтни дейности по асфалтовата настилка. Срок до 12.10.2018 г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІI-34: Движението по път ІI-34 Плевен – Никопол в участъка Никопол – Жернов от км 41+300 до км 43+100 се осъществява с регулиране в едната лента поради земно-изкопни работи. Срок до 16.10.2018 г.  \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235, Зафирово – М.Преславец в участъка от кръстовището с път ІІ-23 с. Окорш до с .Звенимир от км 0+000 до км 12+000 се осъществява с повишено внимание поради монтаж на еластични огради.  Движението се регулира с предупредителни пътни знаци и конуси. Срок до 12.10.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе от км 54+000 до км 76+000 се извършва с повишено внимание поради сечене на храсти и млада гора. Участъкът е сигнализиран с пътни знаци. Срок 12.10.2018 г.; \r\nПът ІІІ-865: Движението по път ІІІ-865 Леска – Вехтино от км 6+000 до км 15+150 се извършва с повишено внимание поради сечене на храсти и косене на тревни площи. Участъкът е сигнализиран с пътни знаци. Срок 12.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна. Срок 25.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nДвижението по път II-81 София - Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 12.10.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55:Движението по път II-55 проход ,, Република’’ от км 33+500 до км 51+000 се осъществява в една лента поради извършване на ремонт на СПО. Движението на МПС се регулира от сигналисти. Срок до 16.10.2018 г.  \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.11", "title": "Актуална пътна обстановка"}
{"url": "http://www.focus-news.net/news/2018/10/11/2576940/predstoyashti-sabitiya-v-stranata-za-11-oktomvri-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nВ 17.00 часа в Дома на културата министърът на образованието и науката Красимир Вълчев ще бъде гост на концерт по повод юбилея на Университета по хранителни технологии.  \r\n*** \r\nЗам.-министърът на регионалното развитие и благоустройството и ръководител на Управляващия орган на ОПРР Деница Николова ще посети Казанлък. В 12.30 часа тя ще открие обновената детска градина  „Слънце“ . От 14.00 часа в Конферентната зала на Културно-информационния център (ул. „Искра“ 4), зам.-министър Деница Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г.   \r\n*** \r\nОт 14.30 часа в Стрелковия комплекс към затвора в Плевен заместник-министърът на правосъдието проф. Николай Проданов ще награди победителите в 1-вия турнир по стрелба с пистолет между служителите от затворите в страната. \r\n*** \r\nОт 9.00 часа 9-и състав на Специализирания наказателен съд ще гледа делото срещу Ради М., Павлин С. и И. П., обвинени в длъжностно присвояване, за улесняването на което е извършено и друго престъпление, не по- тежко наказуемо. \r\n***   \r\nОт 9.00 часа 3-ти състав на Софийския градски съд ще гледа делото срещу Константин С. обвинен за неправомерно присъединяване към електропреносна мрежа, чл. 234 НК. \r\n*** \r\nОт 09.30 часа в Представителството на Европейската комисия в България, природозащитната организация WWF България организира кръгла маса и публичен дебат на тема „Справедлив енергиен преход“.   \r\n*** \r\nОт 9.30 часа 14-и състав на Специализирания наказателен съд ще гледа делото срещу Петър А., Красимир В. и др., обвинени в организиране и ръководене на организирана престъпна група.  \r\n*** \r\nОт 9.30 часа 15-и състав на Специализирания наказателен съд ще гледа делото срещу Алексей П., Антон П. и др., обвинени в организиране и ръководене на организирана престъпна група.  \r\n*** \r\nОт 9.30 часа 4-ти състав на Специализирания наказателен съд ще гледа делото срещу Бехчет А., Емил Б. и др., обвинени в организиране и ръководене на организирана престъпна група.  \r\n*** \r\nОт 9.30 часа 19-и състав на Специализирания наказателен съд ще гледа делото срещу Цветелин Цв., Владислав Н. и Светлин С., обвинени в организиране и ръководене на организирана престъпна група. \r\n*** \r\nОт 09.30 до 15.30 часа в заседателна зала 207 на БАН ще се проведе Полско-българска научна конференция „Извоюваната независимост – полски и български перспективи“.  \r\n*** \r\nОт 10.00 часа на територията на летище „София“ ще се проведе пълномащабно учение. В него ще участват външни служби и институции. Учението няма да се отрази на ежедневната работа на летището и няма да наруши полетното разписание.  \r\n*** \r\nОт 10.00 часа 5-и състав на Специализирания наказателен съд ще гледа делото срещу Петър Ст., Боян Т., Бисер И., Бранимир Ст., обвинени в организиране и ръководене на организирана престъпна група. \r\n*** \r\nОт 10.00 часа 13-и състав на Специализирания наказателен съд ще гледа делото срещу Радослав К., Генчо П., Венцислав П. и др., обвинени в организиране и ръководене на организирана престъпна група. \r\n***   \r\nОт 10.00 часа 17-и състав на Софийския градски съд ще проведе разпоредително заседание по делото срещу Тунджай К, обвинен в убийството на жена в столичния кв. „Люлин“ през 2017 г. \r\n***   \r\nОт 10.00 часа 17-и състав на Софийския градски съд ще разгледа насрочена въззивна мярка на Георги В. - Кико. ІV въззивен състав. (Постъпила е молба да не бъде сниман). \r\n***   \r\nОт 10.00 часа в Национален пресклуб на БТА Българското сдружение за проучване на затлъстяването и съпътстващите го заболявания (БАСОРД) ще проведе Пресконференция по повод на Световния ден за борба със затлъстяването, посветена на проблемите с детското затлъстяване. \r\n***   \r\nОт 10.30 часа в хотел „Сити София“ (ул. „Стара планина“ 6)  ще се проведе трета международна конференция: „Разделното събиране на отпадъците за по-чист въздух“. Участие в събитието ще вземе зам.-кметът по околна среда Йоана Христова \r\n*** \r\nОт 11.00 часа 11-и състав на Специализирания наказателен съд ще гледа делото срещу Иван Д. и Милкана В., обвинени в организиране и ръководене на организирана престъпна група. \r\n*** \r\nОт 11.00 часа 17-и състав на Специализирания наказателен съд ще гледа делото срещу Блага Б. и Иво Д., обвинени в организиране и ръководене на организирана престъпна група. \r\n*** \r\nОт 11.00 часа в Аулата на СУ „Св. Климент Охридски“ професорът по теология Карл-Вилхелм Нибур от Университета „Фридрих Шилер“ в Йена  ще бъде удостоен с почетното звание „доктор хонорис кауза“ на СУ.  \r\n*** \r\nОт 11.00 часа в Пресклуб на БТА ще се проведе пресконференция за анонсиране на резултати от представително проучване за грижата на българина за очите. \r\n*** \r\nОт 13.00 часа 5-и състав на Специализирания наказателен съд ще гледа делото срещу Калоян П., Любомир С. и Михаил Д., обвинени в организиране и ръководене на организирана престъпна група. \r\n*** \r\nОт 13.30 часа 18-и състав на Специализирания наказателен съд ще гледа делото срещу руси Д., Стоян Д., Красен Н. и др., обвинени в организиране и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще гледа делото срещу Атанас Сп., Стефан Г. и др., обвинени в организиране и ръководене на организирана престъпна група. \r\n*** \r\nОт 13.30 часа 17-и състав на Специализирания наказателен съд ще гледа делото срещу Божидар М., обвинен в участие в ръководството на престъпна организация или група.  \r\n***   \r\nОт 14.00 часа в зала „Мусала 2\" на хотел „Хилтън“ Европейският съвет за външна политика (ЕСВП) с подкрепата на Фондация Конрад Аденауер организира дискусия на тема „Българската и европейската гледна точка: Референдумът в Македония“. \r\n***   \r\nОт 16.00 часа в Бизнес център „Витоша“ ще се проведе за семинар - дискусия на тема Междинни избори в САЩ с политолога доц. д-р Робърт Филипс. \r\n*** \r\nОт 16.00 часа в централната сграда на БАН ще бъде открита документална изложба, посветена на 100-годишнината от рождението на акад. Любомир Желязков – химик-органик, основател и директор на Научноизследователския химико-фармацевтичен институт (НИХФИ). \r\n*** \r\nОт 17.30 часа на площад „Народното събрание“ ще се проведе ежегодния „Митинг в защита на живота“. \r\n*** \r\nОт 18.00 часа в галерия „ЛИК“ ще бъде представена изложбата „Български гамбит“. \r\n*** \r\nОт 18.30 часа в галерия „Ларго“ ще бъде открита изложба на Николай Ангелов – Гари „Тържество на радостта“. \r\n*** \r\nОт 19.00 часа в Централен Военен Клуб ще се проведат Първи годишни награди „Лекар на годината 2018\" . \r\n*** \r\nОт 19.00 часа ще се проведе първото за тази есен издание на платформата за ново българско късометражно кино „Контраплан” на „Червената къща“. \r\n***   \r\nОт 19.30 часа в зала 1 на НДК ще се състои спектакъла „Фалшив герой“. \r\n***   \r\nОт 11.00 часа кметът на Община Банско Георги Икономов ще направи първа копка за изграждане на нова детска градина в града. \r\n*** \r\nВ 10.00 часа на сцена между Младежкия дом и Историческия музей ще бъде открит информационен ден за представяне на добри практики по проект „Твоят час“.   \r\n*** \r\nОт 10.00 до 19.00 часа в Експоцентър „Флора\" ще се проведе четвъртото издание на цветния базар „Флора Есен  \r\n*** \r\nОт 18.00 часа в зала „Христо Фотев“ на Културен център „Морско казино“ в Бургас ще бъде открита изложба на Калоян Илиев-Кокимото. \r\n*** \r\nОт 10.00 часа във военно формирование 26 800 ще бъде отбелязана 140-годишнината от създаването на свързочни войски и органите за комуникационно и информационно осигуряване в Българската армия. \r\n*** \r\nОт 12.00 часа в Клиниката по психиатрия в УМБАЛ „Св. Марина“ – Варна ще се проведе пресконференция за възможностите на модерната персонализирана психиатрия в България по повод Деня на психичното здраве. \r\n*** \r\nОт 15.00 часа пред Варненски окръжен съд Варненско мото общество ще постави каски пред съда в знак на протест и с цел да привлече вниманието на правораздавателната система върху поредния случай на подигравка с паметта и семействата на загиналите на пътя. \r\n***  \r\nОт 10.00 до 12.30 часа в конферентната зала на хотел „Премиер“ ще се проведе информационна среща – дебат на тема „Бъдещето на Кохезионната политика на ЕС“. \r\n***  \r\nОт 14.00 до 16.00 часа в НВУ „Васил Левски“ ще се проведе Ден на отворените врати.  \r\n***  \r\nОт 11.00 часа в х-л „Болярски“ Българското училище за политика „Димитър Паница” (БУП) организира среща по проблемите на децата от Северна България.  \r\n***  \r\nОт 19.00 часа в Клуб 7 ще бъде представена книгата „Перо от древна тишина“ с автор С. Трифонова.  \r\n***   \r\nОт 10.00 часа в заседателната зала на Общинския съвет кметът на Община Видин Огнян Ценков ще открие изложбата „Благодетелите на Видин, избрани за почетни граждани в периода 1886-1945 г.“, посветена на Деня на българската община. \r\n*** \r\nОт 11.00 часа в ръководството на МБАЛ „Св. Петка” АД ще даде пресконференция във връзка с широко дискутираните проблеми на хемодиализата в  отделението по нефрология. Събитието ще се проведе в кабинета на изпълнителния директор на лечебното заведение. \r\n*** \r\nОт 10.30 часа в Заседателната зала на Областна администрация – Враца, ет. 6, заместник областният управител Мирослав Комитски ще председателства редовното заседание на Областния съвет за намаляване на риска от бедствия. \r\n***   \r\nОт 11.00 часа пред сградата на РУ - Враца ще се проведе среща със служители от „Зоополиция\" към ОДМВР - Враца.   \r\n***   \r\nОт 14.00 часа в хотел „Лева” Регионалното сдружение на малкия и среден бизнес - Враца започва обучителна програма в Северозападна България, която да преведе на достъпен език пътя на предприемача от идеята – до стартирането на малък бизнес. \r\n***  \r\nОт 11.30 часа в Спортна зала „Никола Петров” ще се състои изложение-конкурс „Младежко техническо творчество”. – предстояща. \r\n***  \r\nОт 13.30 часа и 15.00 часа на Стадион „Захарни заводи“ ОФК „Локомотив” – ФК „Спартак 1919“ гр. Плевен – среща от първенството на футбол 11и U 15 – зона Велико Търново.  \r\n*** \r\nОт 10.00 часа в Лекоатлетическата зала на СК „Простор“ със спортен празник ще бъде отбелязан Световният ден на ходенето.  \r\n***   \r\nОт 11.00 часа Бакарди клуб – Добрич, Библиотеката, ще бъдат отбелязани 130 години от рождението на Дора Габе. \r\n*** \r\nОт 18.00 часа в Огледална зала „Нели Божкова“ на официална церемония ще бъдат връчени Националната литературна награда „Дора Габе“ и отличие. \r\n***   \r\nОт 18.30 часа в Драматичен театър „Йордан Йовков“ ще бъде представен Спектакълът „Преспанските камбани“. \r\n*** \r\nОт 11.00 часа Младежка банка към Община Кюстендил ще даде пресконференция в клуба на БТА. \r\n*** \r\nОт 14.00 часа ще се проведе пресконференция на \"Младежка банка\" – Кюстендил.  \r\n*** \r\nОт 18.00 часа в общинското кино в Кюстендил ще бъдат прожектирани филмите „България влиза в Първата световна война\", „Разгромът на Сърбия\" и „Помни войната\".  \r\n*** \r\nОт 14.30 часа в хотел „Сол Несебър Палас“ ще започне 11-ата Национална конференция по транспортна инфраструктура с международно участие, организирана от Университета по архитектура, строителство и геодезия и Катедра „Пътища и транспортни съоръжения“. Председателят на Управителния съвет на Агенция ,,Пътна инфраструктура“ инж. Светослав Глосов ще приветства участниците. \r\n*** \r\nОт 13.30 часа в Профилирана гимназия „Иван С. Аксаков“ ще гостува Нейно Превъзходителство Ема Хопкинс – посланик на Обединеното кралство Великобритания в Република България.  \r\n*** \r\nВ Медицинския университет се провежда 16-ото издание на Международната медицинска научна конференция за студенти и млади лекари. Лекция на тема: „Травма при бременни и деца“ ще изнесе д-р Зул Мирза, консултант по спешна медицина в болница Челси и Уестминистер. \r\n*** \r\nОт 09.00 часа ще се проведе заседание на Общинския съвет в Пловдив.  \r\n*** \r\nОт 10.00 часа в аула „проф. Милен Бешков“ Университетът по хранителни технологии събира учени от 16 държави за юбилейната си научна конференция „Хранителна наука, техника и технологии 2018“. \r\n*** \r\nОт 11.30 часа в Пресклуб на БТА - Пловдив ПП ДБГ ще проведе пресконференция във връзка с подготовката за изборите за Европейски парламент. \r\n*** \r\nОбщинските съветници от ГЕРБ - Пловдив ще проведат приемни с граждани. Ясен Михайлов, от 17:30 до 19:00 часа в офиса на ГЕРБ в район „Западен” на ул. „Царевец” № 9; Дамян Петров, от 17:30 до 19:00 часа в офиса на ГЕРБ в район „Западен” на ул. „Царевец” № 9; Петър Попов, от 17:30  до 19:00 часа в офиса на ГЕРБ в район „Западен” на ул. „Царевец” № 9; Гошо Къчков, от 17:30  до 19:00 часа в офиса на ГЕРБ в район „Северен” на бул. „Марица” №91; Пенчо Малинов, от 17:00  до 18:30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А. \r\n *** \r\nВ 14.00 часа в хотел „Алианс“ ще се проведе първата национална работна среща на представителите на комплексите за социални услуги в страната. Срещата ще продължи и на 12 октомври. \r\n*** \r\nНародните представители от ПГ на „БСП за България” ще обсъдят „Визия за България” с граждани от област Разград. В 17.30 часа в голямата зала на хотел „Централ” в Разград депутатите Петър Кънев, проф. Анелия Клисарова, проф. Светла Бъчварова, Ирена Анастасова и Денчо Бояджиев ще се срещнат с граждани. В 14.30 часа в Клуба на пенсионера в село Благоево Ирена Анастасова, Кольо Милев, Димитър Стоянов и Денчо Бояджиев ще се срещнат с  граждани. В град Разград Славчо Велков, Николай Цонков, Иван Ченчев и Георги Андреев ще се срещнат в 11.00 часа с офицери и сержанти от запаса в Клуба на запасните офицери. В град Разград проф. Светла Бъчварова, Петър Кънев, Даниел Йорданов и Стефан Бурджев ще се срещнат със земеделски производители в „Зала 23” на хотел „Централ” от 11.00 часа, а в 10.30 часа в Разград Денчо Бояджиев, Виолета Желева и Димитър Данчев ще се срещнат с членове на пенсионерски клубове в ученическия стол. В град Исперих депутатите Дора Янкова, Александър Симов и Николай Цонков ще се срещнат с хората в Конферентната зала на Община Исперих в 17.30 часа. В село Кара Михал депутатите Валентина Найденова, Иван Иванов и Радослав Стойчев ще се срещнат с хората в местното читалище. В град Кубрат депутатите от левицата Филип Попов, Иван Димов Иванов, Стоян Мирчев и Веска Ненчева ще се срещнат в 17.00 часа с граждани в клуба на БСП. В същия час в град Цар Калоян народните представители от ПГ на „БСП за България” Димитър Данчев, Даниел Йорданов и Виолета Желева ще се срещнат с граждани в салона на читалището.   \r\n*** \r\nНародните представители от ПГ на „БСП за България” ще обсъдят „Визия за България” с граждани от област Русе. В 16.30 часа в град Бяла народните представители Антон Кутев, Валентин Ламбев, Димитър Георгиев и Нона Йотова ще се срещнат с граждани  в залата на читалище „Трудолюбие\". От 17.15 часа в град Борово депутатите Христо Проданов, Георги Гьоков, Донка Симеонова и Манол Генов ще се срещнат с хората от града в партийния клуб на ул. „Климент Охридски\" 1. В град Русе в 18.00 часа зам.-председателят на ПГ на „БСП за България” Крум Зарков и депутатите  Жельо Бойчев, Пенчо Милков и Георги Стоилов ще проведат общоградска среща в „Пленарна зала” на Община Русе на пл. „Свобода\". В 18.30 часа в село Ценово зам.-председателят на групата на левицата в парламента Весела Лечева и депутатите Милко Недялков, Кристина Сидорова и Лало Кирилов ще се срещнат с граждани в сградата на общината. В 18.30 часа в село Иваново депутатите Йордан Младенов и Красимир Янков ще се срещнат в  \r\n***   \r\nОт 11.00 часа в Екомузей с аквариум, където ще бъде открит новоизграденият Терариум. \r\n*** \r\nОт 10.30 часа в офиса на Областен информационен център – Смолян ще се проведе среща, на която ще се представи Националната кампания на мрежа на Областни информационни центрове в страната, както и актуални процедури за кандидатстване, финансирани със средства от Европейския съюз.  \r\n*** \r\nОт 16.00 часа в залата на РИОСВ - Смолян ще се проведе семинар на тема: „Популяризиране на Националната програма за профилактика на оралните заболявания при деца от 0 до 18-годишна възраст в Република България, за подобряване на познанията и културата на различни целеви групи от населението в областта на профилактиката на оралните заболявания.”   \r\n*** \r\nОт 10.00 часа в зала 3 на Тракийски университет ще проведе граждански дебат на тема „Бъдеще на кохезионната политика на ЕС“. \r\n*** \r\nОт 15.00 часа в Регионална библиотека „Захарий Княжески\" ще се проведе пресконференция във връзка с обща инициатива на мрежата от Областни информационни центрове под надслов „Бъдеще на кохезионната политика на Европейския съюз“. \r\n*** \r\nОт 19.00 часа в Драматичен театър ще бъде представена постановката „Паника в хотела“. \r\n***   \r\nОт  11.00 часа кметът Любомир Христов ще се срещне с участниците в журито на Международния конкурс за камерно пеене „Панчо Владигеров“. От 11.30 часа в зала 203 на Общината председателят Александрина Милчева и  членовете на журито ще дадат пресконференция за медиите. \r\n***   \r\nОт 16.00 часа в зала 203 на Общината кметът Любомир Христов ще се срещне с гости от Одрин. В групата са включени журналисти от Турция, а посещението е част от проект, който се реализира между Областната управа в Одрин и нашето Генерално консулство в града.", "date": "2018.10.11", "title": "Предстоящи събития в страната за 11 октомври (Агенция „Фокус“)"}
{"url": "http://www.focus-news.net/news/2018/10/11/2576931/kathimerini-gartsiya-i-egipet-podkrepi-sondazhite-za-gaz-po-kraybrezhieto-na-kipar.html", "text": "Лидерите на Гърция и Египет подкрепиха усилията на регионалния си съюзник Кипър да продължи сондажите за газ в крайбрежните си води, независимо от възраженията на Турция, пише  електронното издание на вестник Kathimerini . \r\nПремиерът на Гърция Алексис Ципрас бе домакин на египетския президент Абдел Фатах ас Сиси и държавния глава на Кипър Никос Анастасиадис ма средиземноморския остров. Разговорите бяха шестата среща между тримата лидери и дели създаването на енергиен съюз в Източното Средиземноморие, отбелязва изданието. \r\nАмериканският енергиен гигант ExxonMobil ще сондира за природен газ край бреговете на Кипър от края на т.г., заяви високопоставен служител на компанията в края на миналата седмица. \r\n„Ние ясно изразихме подкрепата си за Кипър в неговите усилия да капитализира сувереното си право, произтичащо от международните закони, по отношение на проучването и осъществяването на прогрес в сондажите“, заяви Ципрас. \r\nНо Турция увери, че ще се противопоставя активно на кампанията на Кипър, като настоя още, че тези планове засягат и нейния континентален шелф, а освен това нарушават правата на турците киприоти. \r\nПревод и редакция:", "date": "2018.10.11", "title": "Kathimerini: Гърция и Египет подкрепи сондажите за газ по крайбрежието на Кипър"}
{"url": "http://www.focus-news.net/news/2018/10/11/2576933/tv-n1-bih-srabska-lista-poiska-formirane-na-obshtnostta-na-srabskite-obshtini-na-miting-v-kosovska-mitrovitsa.html", "text": "Водещата сръбска политическа партия в Косово „Сръбска листа“ проведе митинг в Косовска Митровица в сряда с искане към Прищина да формира Общността на сръбските общини (ОСО), предава сараевската телевизия N1. \r\nОрганизаторите на демонстрацията заявиха, че няма да се откажат от формирането на ОСО, защото това не е въпрос на политика, а на оцеляване. Мероприятието бе проведено по случай 2000-ия ден, откакто Прищина пое задължението за образуване на ОСО в населените от сърби територии в Косово с подписването на Брюкселското споразумение, отбелязва медията. \r\nЛидерът на „Сръбска листа“ Горан Ракич заяви пред събралите се хора, че косовските албанци няма да формират ОСО, защото имат подкрепата на международната общност. „Никога няма да се откажем от формирането на ОСО, защото това означава да се откажем от оцеляването на всички нас“, подчерта той. \r\nПревод и редакция:", "date": "2018.10.11", "title": "TV N1 (БиХ): Сръбска листа поиска формиране на Общността на сръбските общини на митинг в Косовска Митровица"}
{"url": "http://www.focus-news.net/news/2018/10/11/2576941/nimh-vremeto-shte-bade-oblachno-i-na-mesta-shte-prevali-maksimalnite-temperaturi-shte-sa-mezhdu-19-i-24.html", "text": "Атмосферното налягане e по-високо от средното за октомври и през деня ще се задържи почти без промяна. Днес в сутрешните часове на места в низините и около водните басейни ще има мъгла или ниска облачност. През деня облачността от изток ще се увеличава и след обяд ще е по-често значителна. На места в югоизточната половина от страната ще превали дъжд. Ще духа слаб, в Източна България до умерен североизточен вятър. Преобладаващите максимални температури ще бъдат между 19° и 24°, за София - около 19°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Красимир Стоев.  \r\nНад Черноморието облачността ще е значителна, преди обяд – ниска слоеста. В следобедните часове, главно по южното крайбрежие, ще има слаби валежи от дъжд. Ще духа до умерен вятър от изто-североизтик. Максимални температури на въздуха: 19°-21°. Температурата на морската вода е 20°. Вълнението на морето ще бъде 2-3 бала. \r\nВ планините облачността ще е разкъсана, в масивите от източната половина от страната – предимно значителна. На места в Източните Родопи, Сакар и Странджа ще превали. Ще духа умерен, по високите и открити части – до бурен  вятър от изток-североизток. Максималната температура на височина 1200 метра ще е около 13°, на 2000 метра - около 6°.", "date": "2018.10.11", "title": "НИМХ: Времето ще бъде облачно и на места ще превали, максималните температури ще са между 19° и 24°"}
{"url": "http://www.focus-news.net/news/2018/10/11/2576936/hashim-tachi-istoricheski-moment-za-obedinenie-na-preshevskata-dolina-s-kosovo.html", "text": "Президентът на Косово Хашим Тачи смята, че съществува реална възможност за присъединяване на Прешевската долина към Косово, с което, според него, би се реализирало легитимното право на албанците от тази област в Южна Сърбия, пише  скопското електронно издание „Локално“ . \r\nНа своя профил във „Фейсбук“ Тачи написа, че в понеделник и вторник е провел срещи с представители на академическия съвет, бизнесмени, младежи, студенти, бивши бойци от Освободителната войска на Прешево, Медведжа и Буяновац (ОВПМБ), албанската диаспора, представители на гражданското общество и журналисти от Прешвеската долина, а главната тема на разговорите е било присъединяването на Долината към Косово. \r\n„Обединението на Прешево, Медведжа и Буяновац беше главна тема на нашите разговори. Общото заключение беше, че това е исторически момент за осъществяване на легитимното право на гражданите на тази област, в рамките на диалога между Косово и Сърбия“, написа държавният глава. \r\n„Локално“ коментира, че почти всички политически субекти се противопоставят на идеите на Тачи, а премиерът Рамуш Харадинай в понеделник заяви, че „идеята за корекция на границите е мъртва“. Президентът реагира с предупреждение към министър-председателя, че „ако не коригира позициите и изявленията си, може да бъде сменен“. \r\nПревод и редакция:", "date": "2018.10.11", "title": "Хашим Тачи: Исторически момент за обединение на Прешевската долина с Косово"}
{"url": "http://www.focus-news.net/news/2018/10/11/2576943/protothema-nyu-york-vavede-treti-pol-h-v-aktovete-za-razhdane.html", "text": "Кметът на Ню Йорк Бил де Блазио подписа Закон във вторник, с който добави категория трети пол в актовете за раждане, издавани в град Ню Йорк, пише  електронното издание на вестник Protothema . \r\nНовата безполова категория, известна като „Х“, е за тези, които не се смятат нито за мъже, нито за жени. \r\nВече няма да се изисква лекарско удостоверение. \r\n„Нюйоркчани трябва да бъдат свободни да кажат на своето правителство кои са, а не обратното“, заяви де Блазио. „Новият закон ще упълномощи всички жители на Ню Йорк – особено нашите трансджендъри и безполовите жители – да имат актове за раждане, които отразяват по-точно тяхната идентичност и това доказва отдадеността на града да защитава правата на нашата LGBTQ общност“. \r\n„Това е пример, че уважаваме всички нюйоркчани и даваме на хората свобода на самоопределение и свободно изразяване“, добави кметът на Ню Йорк. \r\nПреди 2014 година, за да променят пола си на акта за раждане, гражданите на Ню Йорк трябваше да удостоверят, че са преминали хирургична промяна на джендъра. \r\nПревод и редакция:", "date": "2018.10.11", "title": "Protothema: Ню Йорк въведе трети пол „Х“ в актовете за раждане"}
{"url": "http://www.focus-news.net/news/2018/10/11/2576938/ivitsa-dachich-prishtina-e-v-gluha-otbrana-sarbiya-e-v-ofanziva.html", "text": "Първият вицепремиер и министър на външните работи на Сърбия Ивица Дачич заяви, че в момента Прищина е в глуха отбрана, под което той разбира, че косовските представители „обикалят страни, които никога не са признавали Косово, за да предотвратят оттеглянето на признанието“, предава  белградското радио „Б92“ . \r\nМинистърът добави, че, от друга страна, Сърбия продължава да лобира някои страни да оттеглят признанието си на независимостта на Косово. Дачич е сигурен, че до края на годината ще има още такива случаи и очаква броят на страните, които признават Прищина бързо да падне под 100. \r\n„Важно е заради преговорната позиция, защото Прищина казва: ‚защо трябва да преговаряме с вас, когато 116 държави ни признават‘. Те зачукаха този списък на вратата и това е голяма лъжа, тъй като някои от страни оттеглиха признанието си“, посочи Дачич. \r\nПо неговите думи, в момента Прищина е „в глуха отбрана, без да осъзнава реално ситуацията в която се намира“. \r\n„Те не разбират, че повечето от важните международни играчи са много заинтересовани в постигането на споразумение, основано на компромис. Те само правят позицията си по-трудна, защото има несъгласия вътре в елита на Прищина“, обясни министърът.  \r\nПревод и редакция:", "date": "2018.10.11", "title": "Ивица Дачич: Прищина е в глуха отбрана, Сърбия е в офанзива"}
{"url": "http://www.focus-news.net/news/2018/10/11/2576946/12-skulpturi-na-vezhdi-rashidov-sa-podredeni-v-kralskta-galeriya-v-barselona.html", "text": "12 скулптури на Вежди Рашидов и 11 живописни платна на Николай Янакиев са подредени в галерията на Кралския артистичен кръг в Двореца Пинятели на ул. „Аркс“ в центъра на Барселона. Това съобщиха от  Комисията по културата и медиите . Изложбата на двамата художници ще бъде открита в 19.30 часа. \r\n„Кралският артистичен кръг на Барселона е авторитетна институция, създадена за развитие на изкуството. Основана е през 1881 година от няколко художника  и е призната с името „Кралски артистичен кръг“ от крал Алфонсо XIII през 1916 г. В  тази институция се е развила голяма част от каталунския модернизъм. Тук днес се представят изложби на художници от цял свят, има зали за обучение по рисуване, за концерти, конференции, както и за други културни  събития.", "date": "2018.10.11", "title": "12 скулптури на Вежди Рашидов са подредени в Кралскта галерия в Барселона"}
{"url": "http://www.focus-news.net/news/2018/10/11/2576942/parlamentat-shte-razgleda-promenite-v-zakona-za-veroizpovedaniyata-na-parvo-chetene.html", "text": "Парламентът ще разгледа промените в Закона за вероизповеданията на първо четене. Това се посочва в  програмата за работа на Народното събрание . В пленарна зала ще се дискутират измененията по предложение на ПГ на ГЕРБ, БСП и ДПС, както и тези на ПГ на „Обединени патриоти“. \r\nГЕРБ, БСП и ДПС предлагат да се забрани религиозните общности и институции да получават финансиране от чужди държави и лица. Промените предвиждат контрол от страна на държавата върху финансирането. От „Обединени патриоти“ настояват законово да се определи понятието „религиозен радикализъм“. Според предлаганите изменения вероизповеданията трябва да се финансират само от източници на доходи в България.  \r\nОт Св. Синод обявиха, че не одобряват разпределението на субсидията за вероизповеданията. Духовниците не са съгласни и с идеята финансирането в Църквата да се контролира. Последва среща в Св. Синод, на която присъстваха премиерът Бойко Борисов, председателят на ПГ на ГЕРБ Цветан Цветанов, зам.-председателят на ПГ на ДПС Йордан Цонев и др. След срещата премиерът Бойко Борисов обяви, че заплатите на духовниците ще се приравнят с тези на учителите. Постигнат е консенсус законопроектите да не се оттеглят, а да се изменят между двете четения.", "date": "2018.10.11", "title": "Парламентът ще разгледа промените в Закона за вероизповеданията на първо четене"}
{"url": "http://www.focus-news.net/news/2018/10/11/2576948/balgarska-parlamentarna-delegatsiya-shte-uchastva-v-mezhduparlamentarna-konferentsiya-po-vaprosite-na-obshtata-vanshna-politika-i-politika-na-sigurnost-na-es.html", "text": "Българска парламентарна делегация, водена от председателя на Комисията по отбрана ген. Константин Попов, ще участва в Междупарламентарна конференция по въпросите на общата външна политика и политика на сигурност на ЕС. Това съобщиха от пресцентъра на  Народното събрание . Конференцията ще се проведе днес и на 12 октомври 2018 г. във Виена, Австрия. В състава на делегацията са и народните представители Полина Цанкова и Георги Михайлов.  \r\nОсновни теми на конференцията ще бъдат разширяването на Западните Балкани, сигурността, миграцията и защитата на външните граници. Конференцията за общата външна политика и политика на сигурност и общата политика за сигурност и отбрана е четвъртата междупарламентарна среща под Австрийското председателство на Съвета на ЕС. В нея ще участват представители на националните парламенти, на Европейския парламент, на Европейската комисия и експерти от академичните среди.", "date": "2018.10.11", "title": "Българска парламентарна делегация ще участва в Междупарламентарна конференция по въпросите на общата външна политика и политика на сигурност на ЕС"}
{"url": "http://www.focus-news.net/news/2018/10/11/2576947/denyat-11-oktomvri-v-balgarskata-istoriya.html", "text": "През 1912 г. по време на Балканската война части на 5-а и 6-а дивизия влизат в Лозенград. Същият ден Хасковският отряд освобождава Кърджали, а бреговата батарея, охраняваща Варна, открива огън по турския крайцер „Меджидие\" и го принуждава да се изтегли в открито море. \r\nПо време на Първата световна през 1915 г. 2-ра Бдинска бригада завзема Неготин и дунавското пристанище Прахово. \r\nПо време на Втората световна война през 1944 г.  българското правителство получава нареждане от Антихитлеристката коалиция за изтегляне в 15-дневен срок на българските войски от Беломорието. Това е предварително условие, което България трябва да изпълни, за да се пристъпи към преговори за подписване на примирие. \r\n2016 г. \r\nПрезидентът на Република България присъжда орден „Стара планина“ първа степен на Станислав Димитров „за изключително големите му заслуги за развитието на конституционното правосъдие“. \r\n2016 г. \r\nПрезидентът на Република България присъжда орден „Св. св. Кирил и Методий“ втора степен на доц. Божанка Константинова „за заслугите и приноса ѝ в областта на културата и литературознанието“. \r\n2016 г. \r\nПрезидентът на Република България присъжда орден „Св. св. Кирил и Методий“ огърлие на проф. Нева Кръстева „за особено значимите ѝ заслуги за развитието на изкуството, културата и науката“. \r\n2002 г. \r\nДържавната агенция за младежта и спорта е преобразувана в Министерство на младежта и спорта, ръководено от Васил Иванов-Лучано от листата на НСДВ. \r\n2000 г. \r\nПрезидентът присъжда Орден „Стара планина” на: \r\n1. Сьорен Хаслунд-Кристенсен, лорд шамбелан на датския кралски двор – първа степен \r\n2. Фрийс Арне Петерсен, постоянен държавен секретар на министерство на външните работи на Кралство Дания – първа степен \r\n3.  Кристиан Фабер-Род, извънреден и пълномощен посланик на Кралство Дания в Република България – втора степен \r\n4. подполк. Кристиан Ойшън-Улсен, церемониал майстор, шамбелан – втора степен с мечове \r\n5. Биргер Рийс-Йоргенсен, държавен секретар на министерство на външните работи на Кралство Дания – втора степен \r\n6. Морген Кристенсен, адютант на Негово Кралско Височество принца-консорт на Кралство Дания – втора степен \r\n7. Маргарете II, кралица на Дания – лента \r\n1998 г. \r\nСъпругата на американския президент Хилари Клинтън пристига в София. Повод за посещението ѝ е международната женска конференция на тема \"Жената и 21 век\". Форумът е организиран по инициатива на Антонина Стоянова, Ева Соколова, Елена Костова и няколко женски организации. \r\n1990 г. \r\nНа 11 и 12 октомври на посещение в София е Мишел Камдесю, генерален директор на МВФ. Той дава положителна оценка на демократичните промени в България.  \r\nБългария става член на МВФ на 26 септември 1990 г., след като официално заявява кандидатурата си на 25 февруари 1990 г.  \r\nМеждународният валутен фонд е специализирано учреждение при ООН. Създаден през 1944 г. в Бретън Удс, САЩ. Той е със седалище - Вашингтон. МВФ регулира валутните отношения между страните членки и подпомага развитието на международната търговия. Предлага специални кредитни улеснения за подпомагане на икономически слабите и задлъжнелите страни. Използва като кредитни пари специални права на тираж. В капитала най-големи са вноските на САЩ, Великобритания, Германия, Франция и Япония, които имат ръководно положение. През 2000 г. в МВФ членуват 183 държави. \r\n1944 г. \r\nПо време на Втората световна война (1939-1945 г.) българското правителство получава нареждане от Антихитлеристката коалиция за изтегляне в 15-дневен срок на българските войски от Беломорието. Това е предварително условие, което България трябва да изпълни, за да се пристъпи към преговори за подписване на примирие. \r\n1915 г. \r\nПо време на Първата световна (1914-1918 г.) 2-ра Бдинска бригада завзема Неготин и дунавското пристанище Прахово. На 13 октомври Тунджанската дивизия завзема Княжевец, а 2-ра конен полк влиза в Бърза паланка. \r\n1912 г. \r\nПо време на Балканската война (1912-1913 г.) части на 5-а и 6-а дивизия влизат в Лозенград. Същия ден Хасковският отряд освобождава Кърджали, а на 12 октомври Родопският отряд влиза в Смолян. \r\nБрегова батарея, охраняваща Варна, открива огън по турския крайцер „Меджидие\" и го принуждава да се изтегли в открито море. \r\n1883 г. \r\nЗа председател на Областното събрание на Източна Румелия е избран либералът Георги Странски. На тази дата се раждат:    \r\n1928 г. \r\nРоден е Дочо Николов Леков - български литературен историк и критик. \r\n1908 г. \r\nРоден е Богдан Овесянин (псевдоним на Тодор Кръстев Натов) – български писател. Родом е от Панагюрище. Автор е на съчиненията \"Бойко козарчето\" (1939 г.), \"Весели месеци\" (1939 г.), \"Снежна приказка\" (1940 г.), \"Премазано цвете\" (1941 г.), \"Бунтовници в опасност\" (1942 г.), \"Дяволът се къпе\" (1943 г.), \"Янка войвода\" (1944 г.), \"Пролетно пробуждане\" (1946 г.) и др. Богдан Овесянин умира на 11 октомври 1948 г. в Стрелча. \r\n1866 г. \r\nРоден е Марко Колев Вачков – основател на модерното пчеларство в България, книжовник, публицист, преводач, читалищен деец. Основател и директор е на първата на Балканския полуостров лозаро-винарска кооперация \"Гъмза\", Сухиндол (1909 г.), на Български пчеларски съюз (1911 г.). Марко Колев Вачков умира на 25 май 1936 г. На тази дата умират:  \r\n1995 г. \r\nУмира Борис Любомиров Янакиев – български оператор. Роден е на 26 октомври 1929 г. в София. Възпитаник е на българската операторска школа, придобива опит от В. Халиолчев и Б. Карастоянов. Ученик е на В. Радев. Специализира в Полша и Германия. Първата му операторска изява - “Черната река” (1964 г.), се оказва неуспешна, тъй като Борис Янакиев е изгонен с Атанас Тасев от Захари Жандов след 1 месец работа. Снима новелите “Морето” (1966 г.), “Ако не иде влак” (1967 г.), документалния филм “Корените на изгряващото слънце” (1971 г.). Главен филмов оператор в СИФ “Бояна” (1965-1992 г.). Борис Любомиров Янакиев е режисьор на “Вечен календар” (1965 г.), “Гневно пътуване” (1971 г.), “Последната дума” (1973 г.), “Ламята” (1974 г.), “Началото на деня” (1975 г.), “Барутен буквар” (1977 г.), “Булевардът” (тв, 1977 г.), “Илюзия” (1980 г.), “Хан Аспарух” (1981 г.), “Къде живееш?” (1983 г.), “Нощем с белите коне” (тв, 1985 г.), “Тази хубава зряла възраст” (1985 г.), “Инспектор без оръжие” (1985 г.), “Скала в морето” (1986 г.), “Черните рамки” (1989 г.). За изготвянето на историческата справка на Агенция „Фокус” са използвани следните източници: Енциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБольшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите – Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство „Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”;", "date": "2018.10.11", "title": "Денят 11 октомври в българската история"}
{"url": "http://www.focus-news.net/news/2018/10/11/2576949/tirana-times-albaniya-zatvarya-vsichki-kazina-i-punktove-za-sportni-zalozi-v-tsentrovete-na-gradovete.html", "text": "Албанското правителство обяви, че от 1 януари в страната се затварят всички казина и пунктове за спортни залози в жилищните райони и предупреди срещу хитрувания и преместването им в електронна форма, съобщава  електронното издание Tirana Times , като обяснява, че това е опит за изкореняване на феномена, който коства на албанците стотици милиони евро на година и има множество негативни икономически и социални ефекти в една от най-бедните европейски страни. \r\nОграниченията върху могъщата индустрия за спортни залози идва след двугодишно отлагане на прилагането на закон, забраняващ хазарта в централните райони на градовете, които трябва да се преместят в предградията и то на поне 100 метра разстояние от религиозни и образователни институции. \r\n„От 31 декември, всички електронни казина трябва да спрат дейността си според Закона за хазарта. Днешната (вторник) промяна включва също спортните залози, както и залозите на състезания с коне, кучета и всеки друг вид роби от албанската фауна“, заяви премиерът Еди Рама пред журналистите. \r\n„От 1 януари няма да се отворят вратите на обектите за залагания, както вече беше предивдено в действащия закон и няма да се отворят вратите на електронните казина във всички жилищни райони на 28-те хиляди квадратни километра от Република Албания“, добави той. \r\nПравителството анонсира още, че работи над ограничения за онлайн залаганията и веднага ще наложи забрана за рекламиране на хазарта, което, както твърдят от Тирана, до момента се игнорира от медиите. \r\nПревод и редакция:", "date": "2018.10.11", "title": "Tirana Times: Албания затваря всички казина и пунктове за спортни залози в центровете на градовете"}
{"url": "http://www.focus-news.net/news/2018/10/11/2576934/saveta-na-turkomanite-v-siriya-sporazumenieto-ot-sochi-otvori-nova-stranitsa-v-zhivota-na-idlib.html", "text": "Процесът на създаване на демилитаризирана зона и изтеглянето на тежкото въоръжение от сирийската провинция Идлиб са отворили нова страница в този регион, заяви пред  „Анадолската агенция“  главата на Съвета на туркоманите в Сирия Мохамед Веджих Джума. \r\nПо неговото мнение, постигнатата между президентите на Турция и Русия договорка за Идлиб има голямо значение за региона. \r\nВъоръжената опозиция и групировките, обявили се против режима на Асад, изтеглиха тежкото си въоръжение от Идлиб. Споразумението от Сочи се изпълнява поетапно и цялото внимание на световната общественост е приковано към Идлиб, заяви Джума. \r\nГлавата на Съвета изрази увереност, че в бъдеще провинцията я очакват позитивни промени. \r\n„Тежкото въоръжение бе изтеглено от демилитаризираната зона, като по този начин бяха оправдани очакванията на местното население и целия свят. Споразумението от Сочи може да се счита за голяма дипломатическа победа на Турция. Анкара постигна успех и на масата за преговори и на бойното поле. Жителите на Идлиб се чувстват в безопасност и вероятността от въоръжени сблъсъци е равна на нула. Предотвратена е гибелта на мирното население и миграционната вълна, хората са щастливи и пълни с надежди. Процесът на реализацията на споразумението отговоря на очакванията на Турция. Анкара направи това, което много смятаха за невъзможно“, заяви Джума. \r\nГлавата на Съвета подчерта, че създаването на демилитаризираната зона и изтеглянето на тежкото въоръжение е отворило нова страница в живота на Идлиб. \r\n„Хората започнаха да обсъждат въпроси от местното самоуправление и за създаването на инфраструктура. Жителите на Идлиб искат в региона атмосферата да бъде такава, каквато и в зоната на провеждане на операциите „Щита на Ефрат“ и „Маслинова клонка“. Т.е. хората искат да живеят нормално, в региона да работят училищата и болниците. Идлиб скоро ще се превърне в сигурна зона и хората постепенно се връщат в своите домове“, обясни още Джума. \r\nПревод и редакция:", "date": "2018.10.11", "title": "Съвета на туркоманите в Сирия: Споразумението от Сочи отвори нова страница в живота на Идлиб"}
{"url": "http://www.focus-news.net/news/2018/10/11/2576944/ministar-tsetska-tsacheva-shte-vzeme-uchastie-v-zasedanieto-na-saveta-na-es-pravosadie-i-vatreshni-raboti-v-lyuksemburg.html", "text": "Министърът на правосъдието Цецка Цачева ще вземе участие в заседанието на Съвета на Европейския съюз „Правосъдие и вътрешни работи”, което ще се проведе в рамките на два дни (днес и на 12 октомври 2018 г.) в Люксембург. Това съобщиха от пресцентъра на  Министерството на правосъдието . На форума министърът ще представи позициите на България по темите в област „Правосъдие“, включени в дневния ред.  \r\nВажна част от дискусиите ще бъде посветена на  предложението за Директива относно несъстоятелността, превантивното преструктуриране и предоставяне на втори шанс и мерки за повишаване на ефективността на процедурите за преструктуриране. Особено внимание ще бъде отделено на Регламента за предоставяне и запазване на електронни доказателства. Основен въпрос ще бъде процедурата по уведомяване при издаване на европейска заповед за предоставяне и за запазване на електронни доказателства. \r\nВ допълнение министрите ще обсъдят начините за подобряване на взаимното признаване по наказателноправни въпроси и засилването на взаимното доверие.   \r\nВ рамките на Съвета се предвижда да бъде проведен и работен обяд, на който министрите ще говорят за финансирането на правосъдието от страна на Европейския съюз.   \r\nМинистърът ще вземе участие и в конференция на високо равнище по въпросите на радикализацията на тема „Програми за рехабилитация и дерадикализация в затворите“.  \r\nВ Люксембург министър Цачева ще се срещне с председателя на Съда на ЕС Коен Ленардс.", "date": "2018.10.11", "title": "Министър Цецка Цачева ще вземе участие в заседанието на Съвета на ЕС „Правосъдие и вътрешни работи” в Люксембург"}
{"url": "http://www.focus-news.net/news/2018/10/11/2576945/parlamentarnata-zdravna-komisiya-shte-obsadi-dvata-modela-za-badeshto-razvitie-na-zdraveopazvaneto.html", "text": "Парламентарната комисия по здравеопазване ще обсъди концепцията за развитие на здравното осигуряване и за секторни реформи в системата на здравния министър Кирил Ананиев. Това се посочва в  дневния ред на заседанието на комисията . На 29 юни депутатите му възложиха до 30 септември да представи концепцията си за здравното осигуряване и за реформи. Министерството на здравеопазването предлага два алтернативни модела за бъдещо развитие на сектора.  \r\nПри първия модел НЗОК ще финансира лечение на пациентите до 700 лева, а всичко над тази сума ще се поема от застрахователни фондове. Предлага се въвеждане на задължителна месечна здравна застраховка от 12 лева, която също ще се разпределя на социален принцип като 8-процентната вноска. НЗОК ще покрива 85% от тази стойност, а останалите 15% пациентите ще плащат кеш или чрез допълнително доброволно застраховане. Другият модел предвижда демонополизация на НЗОК. Промяната ще въведе заместващо осигуряване, не в един национален фонд, а там, където избере пациентът. При евентуален фалит на избрания застраховател НЗОК ще поема разходите за осигуряване на пациентите. \r\nПГ на БСП готви вот на недоверие към кабинета на тема „Здравеопазване“. Опозицията провежда извънпарламентарни консултации. Очаква се левицата да внесе мотивите си за вота в началото на следващата седмица.  \r\nЗаседанието на здравната комисия ще бъде от 15.30 часа в зала 130. \r\nМинистърът на енергетиката Теменужка Петкова ще отговаря на депутатски въпроси в парламентарната енергийна комисия. Заседанието ще се проведе в зала „Запад“ на Народното събрание от 14.00 часа.  \r\nДепутатите ще изслушат министъра на икономиката Емил Караниколов в Комисията за наблюдение на приходните агенции и борба със сивата икономика и контрабандата. Заседанието ѝ ще бъде от 16.00 часа в зала 456.", "date": "2018.10.11", "title": "Парламентарната здравна комисия ще обсъди двата модела за бъдещо развитие на здравеопазването"}
{"url": "http://www.focus-news.net/news/2018/10/11/2576951/blagoevgrad-parva-kopka-na-nova-detska-gradina-shte-bade-napravena-v-bansko.html", "text": "От 11.00 ч., кметът на Община Банско Георги Икономов ще направи първа копка за изграждане на нова детска градина в града. Това съобщиха от пресцентъра на  Общината . Градината е проектирана съгласно всички съвременни изисквания за строеж на детски заведения. В нея се предвижда да се помещават четири детски групи, като всяка от тях ще разполага със собствени гардеробни, занимални помещения, спални и санитарни помещения. Ще бъде обособена също така мултифункционална зала, в което да се провеждат занимания по физкултура, музика, танци и други. \r\nОбщинският обект е на стойност от 1 200 000 лева с включен ДДС. Новата сграда се предвижда да бъде завършена до края на 2019 година.", "date": "2018.10.11", "title": "Благоевград: Първа копка на нова детска градина ще бъде направена в Банско"}
{"url": "http://www.focus-news.net/news/2018/10/11/2576950/zamestnik-ministar-denitsa-nikolova-shte-poseti-kazanlak.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще посети Казанлък днес. Това съобщиха от пресцентъра на  МРРБ . В 12.30 часа тя ще открие обновената Детска градина „Слънце“ в град Казанлък. Детското заведение е част от проекта „Обновяване на образователна инфраструктура в Община Казанлък“ на стойност над 9.5 млн. лв., осигурени от ОП „Региони в растеж“ 2014-2020 г., по който се ремонтират общо осем образователни институции.  \r\nОт 14.00 часа в Конферентната зала на Културно-информационния център (на ул. „Искра“ 4), заместник-министър Деница Николова ще открие информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г.  Във форума ще участват представители на министерствата на туризма, културата, регионалното развитие и благоустройството, Фонд на фондовете. Сред темите, които ще бъдат представени пред представители на местната власт, частния и неправителствения сектор и обществеността, са възможностите за нисколихвено кредитиране на проекти в градска среда, спортна и културна инфраструктура, енергийна ефективност в еднофамилни жилищни сгради и студентски общежития, зони с потенциал за икономическо развитие и интегриран градски транспорт, както и обекти на културното и религиозно наследство от национално и световно значение.  \r\nИнформационният ден е част от кампанията на МРРБ за популяризиране на възможностите за изпълнение на проекти чрез финансови инструменти в ключови направления чрез Оперативна програма „Региони в растеж“ 2014-2020 г. Информационните дни стартираха във Видин и предстои да се проведат в Сливен (24 октомври), Велики Преслав (1 ноември), Свищов (20 ноември) и до края на месец ноември в Кърджали.  \r\nНа 20 септември 2018 г. бяха подписани Оперативните споразумения между Фондовете за градско развитие – финансови посредници по Оперативна програма „Региони в растеж“ 2014-2020 и Фонд на фондовете. С това Управляващият орган на ОПРР дава реален старт на инвестициите, заложени за изпълнение чрез финансови инструменти в ключови направления на Оперативна програма „Региони в растеж“ 2014-2020. Посредниците, които управляват средствата за Фондовете за градско развитие, са:  \r\n- За Южна България - Обединение ДЗЗД „Фонд за устойчиви градове“, което включва ОББ, Фонд ФЛАГ, Фонд за устойчиво градско развитие и Българска консултантска организация, с финансов ресурс в размер на 220.5 млн. лв., от които 135.5 млн. лв. са от ОПРР 2014-2020 и 85 млн. лв. съфинансиране от обединението.  \r\n- За гр. София - Обединение ДЗЗД „Фонд за устойчиви градове“, с финансов ресурс в размер на 142.4 млн. лв., от които 87.4 млн. лв. от ОПРР 2014-2020 и 55 млн. лв. съфинансиране от обединението;  \r\n- За Северна България - „Регионален фонд за градско развитие“, собственост на Сосиете Женерал (мажоритарен акционер), Елана Инвестмънт, Елана Холдинг и Болкан Адвайзърс, с финансов ресурс в размер на 210.4 млн. лв., от които 130.4 млн. лв. от ОПРР 2014-2020 и 80 млн. лв. съфинансиране от Фонда за градско развитие.", "date": "2018.10.11", "title": "Заместник-министър Деница Николова ще посети Казанлък"}
{"url": "http://www.focus-news.net/news/2018/10/11/2576954/pregled-na-osnovnite-temi-v-starozagorskiya-pechat.html", "text": "„Хлебарки полазиха закуските в сладкарница \"Турска баклава\" срещу Езиковата, Старозагорска ДДД фирма обработила помещението 5 денонощия преди това“ е водещо заглавие във вестник  „Старозагорски новини“ . Снимки на хлебарки по закуски и сладкиши в сладкарница, чиито клиенти основно са учениците от Езиковата гимназия в Стара Загора, се появиха във Фейсбук. След учебните часове на 9 октомври ученикът от ГПЧЕ \"Ромен Ролан\" Александър Стойчев видял плъзналите по закуските насекоми и ги заснел с телефона си. На снимките, качени в профила му, ясно се виждат хлебарки по баклавата, толумбичките и гевреците, оставени във витрините на вече затворилата сладкарница \"Турска баклава\" на ул. \"Цар Иван Шишман\" 85, в непосредствена близост до учебното заведение.  \r\n\"Храната си беше оставена непокрита цяла вечер. Минимум 20 насекоми бяха налазили по витрините. Не знам от колко време се случва това, но не мисля, че е нормално тези хора да дават на стотици ученици на ден храна, лазена от хлебарки\", коментира Александър.  \r\nОт сладкарница \"Турска баклава\" коментираха за медията ни, че на 4 октомври т.г. оторизирана ДДД фирма е обработила помещението против насекоми профилактично: \"От фирмата, която наехме, обясниха, че е нормално да излизат, след като са пръскали. И това е ефектът, че препаратът работи. Още веднъж ще пръскаме. И вече ще прибираме храните, няма да стоят тук през нощта. Това са мерките, които ще вземем\", уточниха от сладкарницата.  \r\nПротоколът за ДДД обработка е издаден от фирма \"Ертен Агро\" ООД, с адрес: Стара Загора, ул. \"Кольо Ганчев\" 65. В него пише, че е извършена дезинсекция и дезакаризация против хлебарки с препарат с търговско наименование \"Гат Дапет\", чието активно вещество е делтаметрин, разтвор 0.05%. Прави впечатление, че в протокола е посочено време на въздействие на биоцида - 1 месец.  \r\n„Хасковската полиция се сдоби с нови коли, старозагорската - с надежда“ е друго заглавие в старозагорския ежедневник. Във вторник хасковската полиция се сдоби с 53 нови автомобила. 43 от тях ще бъдат ползвани за нуждите на Охранителна полиция в Хасковска област, а 10 са предвидени за Жандармерията. Джиповете са оборудвани за работа по осигуряване на масови мероприятия в условия на безредици. Автомобилите са доставени в изпълнение на проект по Фонд \"Вътрешна сигурност\" на ЕС \"Подкрепа за справянето с миграционния натиск по българските външни граници\" като част от средствата за спешно подпомагане в размер на 160 млн., които ЕС отпусна на България през есента на 2016 г. Те са оборудвани с комуникационен терминал ТЕТРА, система за автоматична идентификация на регистрационните номера на моторните превозни средства, таблетно устройство, светлинно-звукова система, конуси и разтегателни бариери.  \r\nПридобивката за хасковската полиция повдига въпроса дали и кога и старозагорските полицаи ще получат нови возила за по-доброто изпълнение на служебните си задължения. Говорителят на ОД на МВР - Стара Загора, Ивелин Иванов съобщи за медията ни, че подмяна на автопарка на правоохранителните органи в Старозагорска област на този етап не е предвидена. Иванов уточни, че придобивките за хасковската полиция са свързани с пограничния статут на областта. Той все пак изрази надежда, че в близкото бъдеще и те ще получат нови автомобили.  \r\n„Шок с цената на тока, предприятията на старозагорския холдинг спират машините си днес заради необичайно високата цена на електроенергията на свободната борса“, пише още вестникът. Предприятията на \"Холдинг Металик\" - Стара Загора, спират машините си на 11 октомври заради 7-кратно по-високата цена на електроенергията, обявена на 10 октомври следобед в сайта на \"Българска независима енергийна борса\" ЕАД (БНЕБ). В сегмента Пазар \"Ден напред\" на борсата за 11 октомври са обявени цени на електроенергията между 595 и 613 лв./MWh при цени от юни досега от 66 до 102 лв./MWh.  \r\nСъс заповед на Борда на директорите машиностроителните предприятия от холдинга ще работят при драстично ограничаване на консумацията на ток. Всички енергоемки металообработващи машини в машиностроителните предприятия \"Металик\" АД, \"Енергоремонт - Гълъбово\", \"Чугунолеене\" - Първомай\", \"Комерсиал\" АД, GRP-Tech и месопреработвателното предприятие \"Кумир-СИ\" ще бъдат изключени. Заетите в тях близо 3000 работници ще ползват единствено ръчни електрически инструменти с ниска консумация на електроенергия.  \r\nОграничение на потреблението на електроенергия ще бъде направено и в други обекти от групата на \"Металик\" - Болница \"Тракия\" и Парк-Хотел \"Стара Загора\". Болницата ще ограничи дейността си.  \r\nАко цените на свободната енергийна борса останат необичайно високи и през следващите дни, предприятията от \"Холдинг Металик\" ще работят при същите ограничителни условия до нормализиране на цените на електроенергията.  \r\nНяма логично обяснение за този скок на цените, тъй като цената на най-скъпата електроенергия в България, добивана от ВЕИ, е далеч под обявената за 11 октомври цена от около 600 лв./MWh, гласи становището на мениджмънта на \"Холдинг Металик\".  \r\nСъс сигурност старозагорският холдинг няма е единственият, който ще спре машините си в четвъртък заради шоковата цена на тока между 595 и 615 лв./МWh, като само ден по рано е била 94лв./MWh. Ситуацията със сигурност е изненадала и \"Българската независима енергийна борса\" ЕАД, която в сряда е удължила срока за регистрацията на купувачите, вероятно за да изясни каква е причината за 7-кратното поскъпване на тока.  \r\nЗа съжаление, ако Европейската комисия скоро не преосмисли решението си за затварянето на въглищните централи, шокът с цената на електроенергията на свободната борса ще бъде перманентен. Това на свой ред ще означава фалит на предприятия и масова безработица.", "date": "2018.10.11", "title": "Преглед на основните теми в старозагорския печат"}
{"url": "http://www.focus-news.net/news/2018/10/11/2576953/inzh-svetoslav-glosov-shte-privetstva-uchastnitsite-v-11-ata-natsionalna-konferentsiya-po-transportna-infrastruktura.html", "text": "В Несебър председателят на Управителния съвет на Агенция ,,Пътна инфраструктура“ инж. Светослав Глосов ще приветства участниците в традиционната 11-ата Национална конференция по транспортна инфраструктура с международно участие, организирана от Университета по архитектура, строителство и геодезия и Катедра „Пътища и транспортни съоръжения“. Това съобщиха от пресцентъра на  Агенция „Пътна инфраструктура“ . Конференцията ще започне от 14.30 часа днес в хотел „Сол Несебър Палас“ в град Несебър. \r\nТази година темата на форума е „Управление на финансовия ресурс на транспортната инфраструктура“. Целта е на срещата да се обменят иновативни идеи и решения, свързани с изграждането, поддържането и управлението на транспортната инфраструктура. Очаква се в нея да участват Саверио Палчети - председател на Националните комитети към Световната пътна асоциация (PIARC), инж. Павол Ковачик - президент на Асоциацията на строителните предприемачи в Словакия, представители на академичните среди, браншовите асоциации и др.", "date": "2018.10.11", "title": "Инж. Светослав Глосов ще приветства участниците в 11-ата Национална конференция по транспортна инфраструктура"}
{"url": "http://www.focus-news.net/news/2018/10/11/2576956/dobrich-patnite-nastilki-v-oblastta-sa-mokri-prevalyava-slab-dazhd.html", "text": "Пътните настилки в областта са мокри, превалява слаб дъжд, предаде кореспондент на  Радио „Фокус” – Варна . Ремонтни дейности се извършват по пътя Добрич - Варна до края на месец ноември,  по пътя Добрич - Силистра до 22 октомври и до края на месец октомври продължава ремонтът на част от околовръстния път на Добрич. Работи се на изходите за Балчик и Албена. Движението на автомобили се осъществява с повишено внимание и се регулира с пътни знаци по всички пътни участъци в ремонт. По пътя Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е облачно и тихо.  \r\nЖулиета НИКОЛОВА", "date": "2018.10.11", "title": "Добрич: Пътните настилки в областта са мокри, превалява слаб дъжд"}
{"url": "http://www.focus-news.net/news/2018/10/11/2576955/zam-ministar-nikolay-prodanov-shte-nagradi-pobeditelite-v-1-viya-turnir-po-strelba-za-sluzhitelite-na-glavna-direktsiya-izpalnenie-na-nakazaniyata.html", "text": "Заместник-министърът на правосъдието проф. Николай Проданов ще награди победителите в 1-вия турнир по стрелба с пистолет между служителите от затворите в страната. Това съобщиха от пресцентъра на  Министерството на правосъдието . Събитието ще се състои от 14.30 часа днес в Стрелковия комплекс към затвора в Плевен. \r\nВ рамките на три дни служители от системата на изпълнение на наказанията мериха сили в Плевен в три категории – индивидуално участие за жени и за мъже, както и отборно смесено участие. Мероприятието преминава под мотото „Развитие и насърчаване на спорта в териториалните поделения на Главна дирекция „Изпълнение на наказанията“. \r\nПървият по рода си подобен турнир по стрелба носи името на Янко Янев – главен надзирател от Софийския затвор, който загуби живота си във връзка с изпълнение на служебните си задължения.", "date": "2018.10.11", "title": "Зам.-министър Николай Проданов ще награди победителите в 1-вия турнир по стрелба за служителите на Главна дирекция „Изпълнение на наказанията“"}
{"url": "http://www.focus-news.net/news/2018/10/11/2576958/liderat-na-bsp-korneliya-ninova-shte-se-sreshtne-s-predstaviteli-na-natsionalnata-patsientska-organizatsiya.html", "text": "В 12.00 часа, на ул. \"Любен Каравелов\" 3, ет. 3, ап. 5 лидерът на БСП Корнелия Нинова и представители на левицата ще се срещнат с представители на Националната пациентска организация. Това съобщиха от пресцентъра на  БСП .", "date": "2018.10.11", "title": "Лидерът на БСП Корнелия Нинова ще се срещне с представители на Националната пациентска организация"}
{"url": "http://www.focus-news.net/news/2018/10/11/2576959/zapochva-mesets-na-hipofiznata-zhleza-v-umbal-sv-ivan-rilski.html", "text": "Започва месец на хипофизната жлеза в УМБАЛ „Св. Иван Рилски“. Това съобщиха от пресцентъра на  лечебното заведение . В рамките на инициативата всеки вторник и четвъртък в болницата ще има безплатни прегледи.  \r\nМесецът на метаболитната дисфункция, свързана с нарушение във функцията на хипофизната жлеза, стартира от 11 октомври в УМБАЛ „Св. Иван Рилски“ в София. Инициативата е по повод Международния ден за борба със затлъстяването – 10 октомври. Затлъстяването е на второ място след тютюнопушенето като причина за преждевременна смърт в света. Освен неправилно хранене и недостатъчно движение, причина за него могат да бъдат и някои заболявания като аденомите на хипофизната жлеза. \r\nВ рамките на инициативата, която ще продължи до 13 ноември, всеки вторник и четвъртък от 14:00 до 16:00 часа специалисти от Клиниката по неврохирургия ще преглеждат безплатно. Прегледите ще се провеждат в кабинет 18, ет.1. Те са предназначени за хора, които имат симптоми на заболяване на хипофизната жлеза или такива, които са били диагностицирани и искат да получат второ мнение. За прегледите не се изисква направление, но е необходимо предварително записване на тел. 02/952 37 25 или на място в кабинета.  \r\nХипофизните аденоми (ХА) са доброкачествени образувания, които могат да се наблюдават при всеки  човек. Те представляват 10% от туморите на централната нервна система. Много често зад наднормените килограми и сексуалната дисфункция (при мъжете) и невъзможността за забременяване (при жените) се крият именно проблеми с функцията на хипофизната жлеза. Причината може да бъде неясна и във всеки един конкретен  случай се нуждае от правилно диагностициране, лечение и проследяване. \r\nКои са симптомите, които подсказват за наличието на ХА: \r\n- Затлъстяване и покачване на телесното тегло с над 20 кг. \r\n- Силно главоболие във фронталната област на главата, което трудно се повлиява от лекарства. \r\n- Намалено зрение (пациентите мислят, че имат проблем с очите, но прегледът при офталмолог не показва отклонения). \r\n- Нередовна менструация, съпроводена с повишено окосмяване, себорея, невъзможност за забременяване при жените.  \r\n- Сексуална дисфункция (понижено либидо, импотентност) при мъжете \r\n- Увеличение на крайниците, носа, шията, промяна на чертите на лицето \r\n- Постоянна умора, слабост в мускулите \r\nКлиниката по неврохирургия на Университетска болница “Св. Иван Рилски” е най-голямата у нас. Разполага с 70 легла и 5 операционни зали и зала за ендоваскуларно лечение на съдови заболявания на мозъка. В Клиниката се намира Националният референтен център за ендоскопско лечение на хипофизните аденоми. Годишно в него се извършват 150-180 операции с ендоскопска техника, която гарантира минимална хирургична травма, по добър ефект от хирургичното лечение и по бързо възстановяване. В центъра работят опитни неврохирурзи, които са специализирали в областта на ендоскопската хирургия на хипофизата у нас и в чужбина. Той е единственият в страната, тясно профилиран изцяло в ендоскопска хирургия на черепната база. Оборудван е с последно поколение техника, предназначена специално за този вид операции: ендоскопски апарати – светловоди, права и ъглова оптики, специални монитори и  осветление, гаранитращи по добрата успеваемост от хирургичното лечение.", "date": "2018.10.11", "title": "Започва месец на хипофизната жлеза в УМБАЛ „Св. Иван Рилски“"}
{"url": "http://www.focus-news.net/news/2018/10/11/2576957/denyat-11-oktomvri-v-svetovnata-istoriya.html", "text": "През 1492 г. експедицията на Христофор Колумб достига до Бахамите. Първият остров, на който акостират корабите, е о-в Сан Салвадор. Американецът Дейвид Хюстън патентова през 1881 г. първата фотолента. През 1812 г. френската армия на Наполеон напуска Москва само месец след като е влязла в изоставената и опожарена от самите руснаци столица. На тази дата е роден немският химик технолог - Фридрих Бергиус.  На 11 октомври умират: френската певица, композиторка и актриса - Едит Пиаф. \r\n2015 г. \r\nВ Беларус се провеждат президентски избори. Победа удържа действащият президент Александър Лукашенко с над 80% от гласовете. \r\n2014 г. \r\nВ американския град Сейнт Луис се провежда митинг срещу полицейския произвол и расовата дискриминация. \r\n2013 г. \r\nНа ОЗХО е присъдена Нобеловата награда за мир. \r\n2012 г. \r\nКитайският писател Мо Ян е номиниран за Нобеловата награда по литература за 2012 г за творчеството му, съчетаващо народни предания, история и съвременност. „Чрез съчетание от фантазия и реалност, исторически и социални перспективи Мо Ян създава свят, напомнящ по своята сложност на този в творчеството на Уилям Фокнър и Габриел Гарсия Маркес, и същевременно намира отправна точна в старата китайска литература и устната традиция“. Мо Ян е първият китайски гражданин, номиниран с нобелова награда за литература. „Литературата на корените“ е своеобразна източна версия на магическия реализъм на латиноамериканските писатели.  \r\n2011 г. \r\nВластите в Киев осъждат Юлия Тимошенко на 7 години затвор по обвинение за превишаване на премиерските правомощия при подписване на газовия договор с Русия. Европейският съюз и премиерът на Русия изразяват недоумение от присъдата. Върховният представител на Европейския съюз по въпросите на външните работи и политиката на сигурност Катрин Аштън заявява, че до края на годината Украйна ще бъде асоциирана към Европейската общност независимо от присъдата срещу Тимошенко. \r\n2006 г. \r\nМалък самолет се разбива в 50-етажна жилищна сграда на кръстовището между 72-а улица и “Йорк Авеню” в горен източен Манхатън. Най-малко три апартамента са обгърнати в пламъци. Всички обитатели на сградата, която се намира в близост до Рокфелер Център, са евакуирани.  \r\nНяма данни, които свидетелстват, че инцидентът е свързан с тероризъм. \r\n2004 г.  \r\nПол Бия е избран за президент на Камерун със 70% от общите гласове. \r\n2003 г. \r\nОткрита е високоскоростна железопътна линия (AVE) Мадрид - Сарагоса - Лèрида, която осигурява връзка между Сарагоса и Мадрид само за 90 мин. На 20 февруари 2008 г. е открито продължение на линията до Барселона, а от май 2007 г. новата железопътна гара Делисиас подслонява и централната автогара на града. \r\n1976 г. \r\nВ Китай е арестувана „бандата на четиримата\" начело с вдовицата на Мао Дзедун - Дзян Дзин. На 20 ноември 1980 г. те са изправени пред съд в Пекин. Вдовицата на Мао е призната за виновна в подмолна дейност и заговор, и на 25 януари 1981 г. е осъдена на смърт. По-късно е помилвана. \r\nБандата на четиримата е група от опозиционни китайски радикали. Те се обявяват срещу всякакви действия, водещи до либерализиране на политическата система в Китай, и се стремят да овладеят властта, като отстранят реформаторски настроеното партийно ръководство. Групата е изобличена от председателя на комунистическата Хуа Гофън. \r\n1931 г. \r\nВ СССР е прието решение за пълна забрана за извършване на частна търговия  \r\n1899 г. \r\nЗапочва Англо-бурската война в Южна Африка.  \r\nАнгло-бурската война (1899-1902 г.) се води между Британската империя и бурските заселници (от холандски произход) в Южна Африка. Повод за избухването на войната е негодуванието на бурите, предвождани от Крюгер, срещу колониалната политика на Джоузеф Чембърлейн. Бурите се опасяват, че няма да успеят да провъзгласят Трансваал за независима република. От октомври 1899 г. до януари 1900 г. бурите постигат успехи по границите на Капската провинция и Натал, като обкръжават британските гарнизони в Лейдисмит, Мафекинг и Кимбърли. От февруари до август 1900 г. британските войски, предвождани от лорд Робъртс, предприемат контранастъпление, за да освободят тези гарнизони, като на 5 юни превземат столицата на бурите - Претория. От септември 1900 г. до май 1902 г. следва период на партизанска война, като Кичънър се опитва да отблъсне бурските отряди, атакуващи изолираните британски части. За целта англичаните изграждат укрепления и затварят в концентрационни лагери цивилни лица. Войната приключва с договора от Вереенигинг през май 1902 г. \r\n1881 г. \r\nАмериканецът Дейвид Хюстън патентова първата фотолента. \r\n1873 г. \r\nГермания се присъединява към Съюза на тримата императори. Това са споразумения между Русия, Германия и Австро-Унгария, сключени през 1873 г., 1881 г. и 1884 г. Първоначално съюзът се оформя с двустранно австро-руско споразумение, подписано в Шьонбрун (Виена) на 25 май 1873 г., след което се присъединява и Германия. Първоначално има за цел военна подкрепа на всяка от страните в случай на война. През 1881 г. в Берлин е подписано друго специално съглашение. По същество договорът гарантира неутралитет на Русия при евентуална френско-германска война и австро-германски неутралитет при англо-руската война. С него Русия успява да осигури дипломатически Съединението на Северна и Южна България. Договорът е подписан за три години; на 15 март 1884 г. е продължен с още три. През 1885-1887 г. загубва значението си поради изостряне на противоречията между трите държави. \r\n1812 г. \r\nФренската армия на Наполеон напуска Москва само месец след като е влязла в изоставената и опожарена от самите руснаци столица. \r\n1776 г. \r\nПо време на Американската революция се състои битката за остров Валкор. На 11 октомври на езерото Чемплейн близо до остров Валкор, британска флотилия, командвана от сър Гай Карлтън разгромява 15 американски военни кораба, водени от генерал Бенедикт Арнълд. Въпреки загубата двудневната битка дава на революционните сили достатъчно време, за да подготвят защитата на Ню Йорк. \r\n1492 г. \r\nЕкспедицията на Христофор Колумб достига до Бахамите. Първия остров на който акостират корабите е о-в Сан Салвадор. От 14 до 24 октомври моряците посещават редица о-ви от Бахамския архипелаг. На тази дата са родени: \r\n1885 г. \r\nРоден е Франсоа Мориак - френски писател, член на Френската академия (1933 г.). Лауреат на Нобелова награда за литература за 1952 г. Автор е на “Родителка” (1923 г.), “Терез Дескейру” (1927 г.), “Змийско кълбо” (1932 г.), “Пътища за никъде” (1939 г.), “Фарисейка” (1941 г.), “Агнецът” (1954 г.), “Момче от времена” (1969 г.); повестта “Маймуната” (1951 г.); сборник с разкази, публицистичната книга “Черната тетрадка” (1943 г.), книга “Романът и неговите персонажи” (1933 г.), “Вътрешни мемоари” (1959 г.) и др. Умира на 1 септември 1970 г. в Париж. \r\n1884 г. \r\nРоден е Фридрих Бергиус - немски химик технолог. През  1931 г. получава Нобелова награда за химия. През 1913 г. разработва начин за получаване на течно моторно гориво чрез насищане на сместа със сух водород, смолообразни и отпадъчни продукти от производството на кокс и генераторен газ под налягане над 20 mN/m2 (200 кгс/см2) и температура ок. 500°С. По метода на Фридрих Бергиус по време на II световна война Германия получава значително количество бензин. Той умира на 31 март 1949 г. в Буенос Айрес, Аржентина. \r\n1866 г. \r\nРоден е Марко Колев Вачков – основател на модерното пчеларство в България, книжовник, публицист, преводач, читалищен деец. Основател и директор е на първата на Балканския полуостров лозаро-винарска кооперация \"Гъмза\", Сухиндол (1909 г.), на Български пчеларски съюз (1911 г.). Марко Колев Вачков умира на 25 май 1936 г. На тази дата умират: \r\n1963 г. \r\nУмира Едит Пиаф (псевд. на Едит Гасион) - френска певица, композиторка и актриса. Родена е на 19 декември 1915 г. в Париж. Пее от малка (\"Марсилезата\" изпълнява на 8 годишна възраст). До 1935 г. нейна публика са минувачите от улиците на парижките предградия. Там я открива Луи Льопле, който я наема за програмата си в кабаре \"Жернис\". Той й измисля и псевдонима Пиаф (Врабче). Първата си песен записва през 1936 г. (\"Чужденецът\", музика М. Моно). През следващите години се превръща в най-ярката звезда на френския шансон. Нейни открития са Ив Монтан, Ш. Азнавур, Ж. Мустаки. Концертира в САЩ (7 турнета). През 1956 г. пее в зала \"Олимпия\". Участва в 8 филма, между които: \"Безименната звезда\" (1945 г.), \"Париж продължава да пее\" (1951 г.), \"Френч канкан\" (1954 г.) и др. Съавтор е на много от песните, които изпълнява. Погребана в \"Пер Лашез\". След смъртта й в Париж е уреден музей \"Едит Пиаф\". Албуми: \"The Voice of the Sparrow: Very Best of Edith Piaf\" (1991 г.), \"The complete Piaf\" (1994 г.), \"The Rare Piaf (1950-1962 г.)\" (1998 г.), \"L’Ascension 1941-1945” (1998 г.), \"De la rue а la scиne\" (1998 г.). \r\n1889 г. \r\nУмира Джеймс Прескот Джаул - английски физик, член на Лондонското кралско дружество (от 1850 г.), с огромен принос в изследванията на електромагнетизма и топлинните процеси, за създаването на физика на ниските температури. Роден е на 24 декември 1818 г. в Солфорд, Ланкъшир. През 1841 експериментално установява закона за запазване на енергията (закон на Джаул-Ленц); в периода 1852-1862 г. заедно с У. Томсън (лорд Келвин) опитно установява, че при бавно адиабатно протичане на газ през пореста преграда неговата температура се променя - ефект на Джаул-Томсън (Келвин). \r\n1886 г. \r\nУмира Антон Брукнер – австрийски композитор, органист и педагог. Органист в редица австрийски манастири, а по-късно - в катедралата в гр. Линц. Известни творби: Трета симфония, посветена на Вагнер (1873 г.), Четвърта (\"Романтическа\", 1874 г.), Осма (\"Трагическа\", 1887 г.), Девета симфония (\"Готическа\", 1894 г., незавършена). Роден е на 4 септември 1824 г., Ансфелден, край Линц. \r\n1875 г. \r\nУмира Жан Батист Карпо – френски скулптор, художник и график. Роден е на 11 май 1827 г. във Валансиен. От 1844 г. учи при Ф. Рюд, а от 1848 г. и в училището за изящни изкуства в Париж при Ф. Дюре. Става известен със скулптурната група “Уголино и децата му” (бронз, 1857-1860 г., Лувър), декоративно-празничните орелефи “Триумфът на Флора” (гипс, 1863-1866 г., фасадата на павилиона Флора, парка Тюйлери) и “Танц” (камък, 1865-1869 г., фасадата на “Гранд опера” в Париж) и др. \r\n1531 г. \r\nУмира Улрих Цвингли - швейцарски реформатор, родоначалник на радикално бюргерско-буржоазно направление в швейцарски реформационно движение - цвинглианство; идеолог на антифеодалната и антикатолическата борба в Западна Европа; хуманист. \r\n1424 г. \r\nУмира Ян Жижка – чешки национален герой, участник в освободителното хуситско движение, пълководец.  За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.11", "title": "Денят 11 октомври в световната история"}
{"url": "http://www.focus-news.net/news/2018/10/11/2576952/varna-v-grada-shte-se-provede-preskonferentsiya-za-vazmozhnostite-na-modernata-personalizirana-psihiatriya-v-balgariya-po-povod-denya-na-psihichnoto-zdrave.html", "text": "По повод Деня на психичното здраве от 12.00 часа в Клиниката по психиатрия в УМБАЛ „Св. Марина“ – Варна, етаж 4 ет., ще се проведе пресконференция, на която проф. д-р Христо Кожухаров ще представи възможностите и първите резултати от модерна персонализирана психиатрия в България. Това съобщиха от пресцентъра на  Медицински университет - Варна . На срещата ще бъдат поставени и актуалните проблеми, свързани с емоционалното и менталното здраве на българите и грижите за него.", "date": "2018.10.11", "title": "Варна: В града ще се проведе пресконференция за възможностите на модерната персонализирана психиатрия в България по повод Деня на психичното здраве"}
{"url": "http://www.focus-news.net/news/2018/10/11/2576963/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Трафикът в областта се осъществява нормално. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да затрудняват трафика по републиканската пътна мрежа. Пътните настилки са сухи, на места може да има намалена видимост поради мъгла. Интензивен е трафикът по автомагистрала „Струма“ и главен път Е-79. В областта няма ремонтни дейности, поради което няма въведени ограничения за движението. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.10.11", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/10/11/2576960/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на бул. „Илиянци“ жк. „Военна рампа“, се налага спиране на водоподаването от 09:00  до 21:00 часа на клиентите на „Софийска вода”, живеещи в: кв. „Орландовци“ в района на ул. „Първа Българска армия“, ул. „Каменоделска“, ул. „Кожарска“, река Владайска, ул. „Лавандула“, ул. „Липов цвят“, ул. „Жак Дюкло“, жп линия, река Суходолска. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рояк“ на ъгъла с ул. „Нов градец“; ул. „Железопътна“ ъгъла с ул. „Съзнание“; ул.“Първа Българска армия“ ъгъла с ул. „Знаме на труда“. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на бул. „Джеймс Баучер“ жк. „Лозенец“, се налага спиране на водоподаването от 09:00  до 19:00 часа на клиентите на „Софийска вода”, живеещи в района на: бул. „Джеймс Баучър“ от ул. „Милин камък“ до пл. „Велчова завера“; ул. „Димитър Димов“; ул. „Милин камък“ от бул. „Джеймс Баучър“ до бул. „Св. Наум“; ул. „Презвитер Козма“ от ул. „Милин камък“ до ул. „Света гора“; ул. „Света гора“ от бул. „Джеймс Баучър“ до ул. „Презвитер Козма“; ул. „Йоан Екзарх“ от бул. „Джеймс Бачър“ до ул. „Димитър Димов“; бул. „Св. Наум“ от бул. „Черни връх“ до ул. „Вишнева“; карето между, ул. „Арх. Йордан Миланов“, ул. „Кръстю Сарафов“, ул. „Бряст“, бул. „Св. Наум“, ул. „Кръстю Срафов“, ул. „Св. Теодосий Търновски“, ул. „Йоан Екзарх“, ул. „Милин камък“, ул. „Черноризец храбър“, ул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рояк “ ъгъла с ул. „Нов градец“; ул. „Железопътна“ ъгъла с ул. „Съзнание“; ул.“Първа Българска армия“ ъгъла с ул. „Знаме на труда“. След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с извършване на строително-монтажни работи на ул. „Княз Борис I“ Център, се налага спиране на водоподаването от 09:00 до 15:00 часа на клиентите на „Софийска вода”, живеещи в района на: ул. „Княз Борис I“, бул. „Александър Стамболийски“, бул. „Тодор Александров“, пл. „Света Неделя“; бул. „Тодор Александров“ от ул. „Цар Самуил“  до ул. „Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Тодор Александров“ ъгъла с ул. „Княз Борис I“. \r\nВъв връзка с подмяна на сградно водопроводно отклонение на ул. 558 кв. „Христо Ботев“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. 519, ул. 510, ул. „Мими Балканска“, ул. „Владимир Минков – Лотко“, ул. „Георги Спасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 511 ъгъла с ул. 513. \r\nВъв връзка с изграждане на сградно водопроводно отклонение на бул. „Сливница“ кв. „Република“ 2, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Република“ 2, кв. „Толева махала“; окръжно „ВиК“ - Божурище, магазин „Метро 2“, бензиностанции Петрол и Лукойл- Република 2, магазин „Хиполенд“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред хотел „Трафи М“. \r\nВъв връзка с подмяна на сградно водопроводно отклонение на ул. „Христо Ботев“ гр. Нови Искър кв. „Гниляне“, се налага спиране на водоподаването от 09:00 до 14:00 часа на клиентите на „Софийска вода”, живеещи в района на: кв. „Гниляне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Ботев“ ъгъла с ул. „Смолничето“. \r\nВъв връзка с монтаж на пожарен хидрант на ул. „Самоковски път“ с. Лозен, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Янко Панайотов“, ул. „Свети Кирил и Методий“, ул. „Простор“, ул. „Съединение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Янко Панайотов“ ъгъла с ул. „Свети Атанасий“. \r\nВъв връзка с прекъсване на сградно водопроводно отклонение на ул. „Дъб“ с. Лозен, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Дъб“, ул. „Бор“, ул. „Ясен“ от ул. „Липа“ до ул. „Дъб“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Дъб“ ъгъла с ул. „Кория“. \r\nВъв връзка с механично почистване на резервоар „Ловджийска чешма“ община „Панчарево“, се налага спиране на водоподаването от 11:00 до 23:00 часа на клиентите на „Софийска вода”, живеещи в района на: Вилна зона „Градищe“; Вилна зона „Ловджийска чешма“; Вилна зона „Белика“ – ул. „Славей“, ул. „Роза“, ул. „Невен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: вилна зона „Градище“ – ул. „Младежка“ ъгъла с ул. 3; вилна зона „Ловджийска чешма“ – до чешмата. \r\nВъв връзка с подмяна на спирателен кран на ул. „Пресвета“ с. Чепинци, се налага спиране на водоподаването от 09:30 до 19:30 часа на клиентите на „Софийска вода”, живеещи в района на: ул. „Пресвета“, ул. „Стара планина“ от ул. „Отечество“ до ул. „Стара ливада“ и ул. „Стара ливада“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стара планина “ ъгъла с ул. „Пресвета“. \r\nВъв връзка с подмяна на сградно водопроводно отклонение на ул. „Бяла бреза“ кв. „Симеоново“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Бяла бреза“ №5. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бяла бреза“ ъгъла с ул. „Пряка поляна“. \r\nВъв връзка с подмяна на сградно водопроводно отклонение в с. Мрамор, се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. „Еделвайс“ и ул. „Теменужка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Еделвайс“ ъгъла с ул. „Иван Вазов“. \r\nВъв връзка с реконструкция на уличен водопровод на ул. „Николай Хрелков“ кв. „Горна баня“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Николай Хрелков“ от №49 до №55. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хрелков“пред №55. \r\nВъв връзка с подмяна на сградни водопроводни отклонения на ул. „Смагово“ и ул. „Жеравна“ кв. „Курило“ гр. Нови Искър, се налага спиране на водоподаването от 09:00 до 14:00 часа на клиентите на „Софийска вода”, живеещи в района на: ул. „Жеравна“ от №14 до №26Б; ул. „Смагово“ от ул. „Билка“ до ул. „Космонавт“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Жеравна №26; ул. „Билка“ ъгъла с ул. „Смагово“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.11", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/11/2576966/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.10.11", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/10/11/2576967/ministar-neno-dimov-kato-govorim-za-povishavaneto-na-danaka-za-starite-koli-tryabva-da-si-davame-smetka-che-te-sa-edin-ot-dvata-osnovni-zamarsiteli-na-vazduha.html", "text": "Като говорим за повишаването на данъка за старите коли, трябва да си даваме сметка, че те са един от двата основни замърсители на въздуха. Това каза министърът на околната среда и водите Нено Димов в предаването „Здравей, България“ по  Нова телевизия . „Основната идея тръгва от бизнеса. Като говорим за повишаването на данъка за старите коли, трябва да си даваме сметка, че те са един от двата основни замърсители на въздуха. Тук говорим и за здраве и инвестиции за здраве. Не на последно място ще кажа, че вече сме в навечерието от съдебната процедура, която има за чистотата на атмосферния въздух“, коментира Димов. По думите му мерките, които трябва да се предприемат, са комплексни. „Това е един от елементите. Ако сложим промяната, която направихме за катализаторите т.е. как да бъдат проследени и да се опитаме да предотвратим кражбата им, като говорим за техническите прегледи, към които има все по-завишени изисквания, като говорим за това, което предстои да се прави за първа регистрация, като говорим за данъка, това е един комплекс от мерки към един от двата основни замърсителя“, допълни Димов. Според него то е в съвсем правилната посока.  \r\n„Има два проблема – дали ще имате две коли, или една по-нова, дали ще вземете от определена марка, която е традиционно по-скъпа, или от друга, която е по-евтина и нова за същите пари, това е въпрос и на манталитетна промяна. Ние трябва да се съсредоточим върху това как да подобрим качеството на живот, което включва и колата, и въздуха, и здравето, а здравето все пак е приоритет и трябва да се съсредоточим върху подобряването на здравословната среда за живот“, коментира още Нено Димов.", "date": "2018.10.11", "title": "Министър Нено Димов: Като говорим за повишаването на данъка за старите коли, трябва да си даваме сметка, че те са един от двата основни замърсители на въздуха"}
{"url": "http://www.focus-news.net/news/2018/10/11/2576961/sofiya-v-grada-shte-se-provede-treta-mezhdunarodna-konferentsiya-posvetena-na-razdelnoto-sabirane-na-otpadatsite-za-po-chist-vazduh.html", "text": "В града ще се проведе трета международна конференция на тема „Разделното събиране на отпадъците за по-чист въздух“. Това съобщиха от пресцентъра на  Столична община . Разделното събиране на отпадъците е темата на Третата международна конференция „Benefit-As-You-Recycle“, организирана от Столична община. Събитието ще се състои от 10.30 часа днес в хотел „Сити София“ (на ул. „Стара планина“ 6). Участие ще вземе зам.-кметът по околна среда Йоана Христова.", "date": "2018.10.11", "title": "София: В града ще се проведе трета международна конференция, посветена на разделното събиране на отпадъците за по-чист въздух"}
{"url": "http://www.focus-news.net/news/2018/10/11/2576962/narodnite-predstaviteli-ot-pg-na-bsp-za-balgariya-shte-obsadyat-viziya-za-balgariya-s-grazhdani-ot-oblastite-ruse-i-razgrad.html", "text": "Народните представители от ПГ на „БСП за България” ще обсъдят „Визия за България” с граждани от областите Русе и Разград. Това съобщиха от пресцентъра на  НС на БСП . Срещите ще се проведат днес по следния график: Русенска област \r\nВ 16.30 часа в град Бяла народните представители Антон Кутев, Валентин Ламбев, Димитър Георгиев и Нона Йотова ще се срещнат с граждани  в залата на читалище „Трудолюбие\".  \r\nОт 17.15 часа в град Борово депутатите Христо Проданов, Георги Гьоков, Донка Симеонова и Манол Генов ще се срещнат с хората от града в партийния клуб на ул. „Климент Охридски\" 1.  \r\nВ град Русе в 18.00 часа зам.-председателят на ПГ на „БСП за България” Крум Зарков и депутатите  Жельо Бойчев, Пенчо Милков и Георги Стоилов ще проведат общоградска среща в „Пленарна зала” на Община Русе на пл. „Свобода\".  \r\nВ 18.30 часа в село Ценово зам.-председателят на групата на левицата в парламента Весела Лечева и депутатите Милко Недялков, Кристина Сидорова и Лало Кирилов ще се срещнат с граждани в сградата на Общината.  \r\nВ 18.30 часа в село Иваново депутатите Йордан Младенов и Красимир Янков ще се срещнат в голямата зала на Общината с граждани.  Разградска област \r\nВ 17.30 часа в голямата зала на хотел „Централ” в Разград депутатите Петър Кънев, проф. Анелия Клисарова, проф. Светла Бъчварова, Ирена Анастасова и Денчо Бояджиев ще се срещнат с граждани.  \r\nВ 14.30 часа в Клуба на пенсионера в село Благоево Ирена Анастасова, Кольо Милев, Димитър Стоянов и Денчо Бояджиев ще се срещнат с  граждани.  \r\nВ град Разград Славчо Велков, Николай Цонков, Иван Ченчев и Георги Андреев ще се срещнат в 11.00 часа с офицери и сержанти от запаса в Клуба на запасните офицери. В град Разград проф. Светла Бъчварова, Петър Кънев, Даниел Йорданов и Стефан Бурджев ще се срещнат със земеделски производители в „Зала 23” на хотел „Централ” от 11.00 часа, а в 10.30 часа в Разград Денчо Бояджиев, Виолета Желева и Димитър Данчев ще се срещнат с членове на пенсионерски клубове в ученическия стол.  \r\nВ град Исперих депутатите Дора Янкова, Александър Симов и Николай Цонков ще се срещнат с хората в Конферентната зала на Община Исперих в 17.30 часа.  \r\nВ село Кара Михал депутатите Валентина Найденова, Иван Иванов и Радослав Стойчев ще се срещнат с хората в местното читалище.  \r\nВ град Кубрат депутатите от левицата Филип Попов, Иван Димов Иванов, Стоян Мирчев и Веска Ненчева ще се срещнат в 17.00 часа с граждани в клуба на БСП.  \r\nВ същия час в град Цар Калоян народните представители от ПГ на „БСП за България” Димитър Данчев, Даниел Йорданов и Виолета Желева ще се срещнат с граждани в салона на читалището.", "date": "2018.10.11", "title": "Народните представители от ПГ на „БСП за България” ще обсъдят „Визия за България” с граждани от областите Русе и Разград"}
{"url": "http://www.focus-news.net/news/2018/10/11/2576968/dragomir-stoynev-bsp-viziya-za-balgariya-e-otvoren-dokument-za-razvitie-iskame-otvorena-ikonomika-v-koyato-mladite-hora-da-imat-perspektiva.html", "text": "„В строителния бранш проблемите са от липсата на кадри до корупционни практики. 90% от поръчките се печелят от пет фирми в България. Държавата пречи в момента с пълна сила, от НАП до инспекциите. Това, което БСП са направили с „Визия за България“, е добре, защото е нова стратегия за развитието на държавата. Има едно основно нещо, което може да даде решение на цялата Визия - трябва да се увеличат доходите на хората, за да не бягат от страната“. Това казаха представителите на бизнеса в Силистра на среща с депутати от ПГ на „БСП за България“ по време на представянето на „Визия за България“, съобщиха от пресцентъра на  НС на БСП . „Вдигането на заплатите ще повиши и стандарта на живота, а това ще върне много от заминалите в чужбина“, казаха още бизнесмените. Те попитаха защо една обществена поръчка, ако е спечелена в Силистра, трябва да я изпълнява фирма от Благоевград. Бизнесът обясни, че реалната средна заплата у нас е доста по-ниска, защото много голяма част от българите взимат много ниски заплати, но усреднено с тези в IT сектора, се вдига изкуствено границата. Работодателите в Силистра обясниха, че за производството на един продукт в България, ако се дава 1 лев, то в Германия същият продукт ще струва в пъти повече, което дава и висок жизнен стандарт, и възможности на хората. Те поискаха да се спре практиката- една и съща фирма, с една и съща техника и банкова гаранция, да взимат безброй обществени поръчки. \r\n„Визия за България“ е отворен документ за развитие. Ние искаме отворена икономика, в която младите хора да имат перспектива тук. Нашата амбициозна задача е България да тръгне по нов път. Нашата основна цел е държавата да е гарант за сигурността на хората, на образованото, здравеопазването и партньор на бизнеса.\" Това каза  зам.-председателят на ПГ на „БСП за България“ Драгомир Стойнев  в Силистра на представянето на „Визия за България“ пред бизнеса в града. Той добави, че в момента един от основните проблеми е демографската криза, но и  бягството на млади хора от България. „ГЕРБ непрекъснато говорят, че държавата едва ли не цъфти. Истината е, че по начина, по който се развиваме, няма да има перспектива. На нас ни трябва ръст на преките чуждестранни инвестиции\", каза още той. По думите му са нужни квалифицирани кадри в страната.   \r\n„Защо тръгнахме да правим Визията? Тя е микс от идеи. Нарочно поставихме нещата в платформа, за да има дебат. Ние сме изчерпани като икономически модел за развитие. ГЕРБ работят само със собствени факти“.  Това каза  народният представител от ПГ на „БСП за България“ и председател на икономическата комисия в НС Петър Кънев . Според него истината е, че около 5 милиарда лева влизат в България от мигрантите ни. \"Ние не вървим нагоре. Ако не са парите от тези българи в чужбина, ние бихме били много зле“, каза още той.  \r\n„Записали сме в програмата ни, че сигурността и спокойствието на бизнеса е изключително важно. В България цялата икономика се базира на обществени поръчки и еврофондове. Преките чуждестранни инвестиции са се сринали, защото инвеститорите нямат сигурност и спокойствие у нас. Ние залагаме на предвидима бизнес среда и модерно управление“, каза пред бизнесмените от Силистра  зам.-председателят на ПГ на „Визия за България“ Весела Лечева . Тя констатира, че бизнесът се оплаква в цялата страна от натиск, и нерегламентирани практики. „Каква икономика ще имаме и какво производство след няколко години, когато свършат еврофондовете?“, попита Лечева. \r\nНа срещата присъства и  народният представител от левицата Стоян Мирчев . По думите му системите в държавата не работят. Той добави, че за всеки регион ще има отделна визия. „Тези проблеми, които са за София, не са същите като в Силистра. Тук градът е в демографска катастрофа. Бизнесът не може да намери и кадри. Решенията, които предлагаме, са мащабни. Но и поради тази причина, искаме мнението на хората\", посочи Стоян Мирчев.", "date": "2018.10.11", "title": "Драгомир Стойнев, БСП: „Визия за България“ е отворен документ за развитие, искаме отворена икономика, в която младите хора да имат перспектива"}
{"url": "http://www.focus-news.net/news/2018/10/11/2576969/sofiya-vavezhda-se-vremenna-organizatsiya-na-dvizhenieto-vav-vrazka-s-otkrivane-na-pametna-plocha.html", "text": "Въвежда се временна организация на движението за откриване на паметна плоча. Това съобщиха от пресцентъра на  Столична община . От 9.30 до 12.30 часа днес се забранява влизането на пътни превозни средства по ул. „Врабча” между ул. „11-ти август” и ул. „Дунав”. От 9.00 до 12.30 часа се забранява престоят и паркирането на пътни превозни средства на северозападната дъга на пл. „Св. Александър Невски” между ул. „Оборище” и ул. „11-ти август”, като се осигури паркирането на 1 брой автобус и 3 броя леки автомобила.", "date": "2018.10.11", "title": "София: Въвежда се временна организация на движението във връзка с откриване на паметна плоча"}
{"url": "http://www.focus-news.net/news/2018/10/11/2576964/the-new-york-times-amerikanski-shpioni-i-tayna-diplomatsiya-razkrivat-ruskite-podrivni-deystviya-za-referenduma-v-makedoniya.html", "text": "Гръцкият бизнесмен и собственик на футболния отбор ПАОК Иван Савидис изглежда е бил във фокуса на усилията на Русия да повлияе на референдума в Македония за името, твърди  The New York Times , като посочва, че целта на Кремъл е била да осуети влизането на Скопие в НАТО и Европейския съюз. \r\nОт години Иван Савидис е човекът на Кремъл в Гърция, категорични са от редакцията на вестника. Гръцко-руският милиардер, който е бивш депутат в руската Дума и е собственик на ПАОК, Савидис се движи безпроблемно между спортните светове на двете страни. Той има пръст във всичко в Солун, където живее и е добре известен играч в често раздирания от скандали свят на гръцките и руските олигарси, коментира изданието. \r\nВсичко това го прави интересен за американските разузнавателни агенции. Официални лица от САЩ казват, че са засекли комуникации през юни, показващи, че Савидис работи за руските интереси за подкопаване на споразумението между Гърция и Македония, което би проправило пътя за присъединяване на Македония към НАТО, пише NYTimes, като припомня, че Гърция отдавна се противопоставя на влизането на Скопие в Алианса, а Москва, която гледа на разширяването на НАТО като на смъртоносна заплаха на своята граница, е била решена да предотврати успеха на референдума за името. \r\nЗа да си отмъстят, от американците предприеха необичайно агресивен ход, продължава вестникът: Те предадоха информацията на лявото гръцко правителство на Алексис Ципрас и то отговори, като изгони двама руски дипломати от Атина и обяви за персона нон грата още двама. \r\n„Ню Йорк Таймс“ отбелязва, че това все още прави американските разузнавачи и дипломати щастливи. Независимо, че референдумът в Македония, както пише изданието, не даде ясни резултати, може би още тази седмица, македонският парламент трябва да реши дали иска да се присъедини към НАТО, а американците смятат, че разкриването на Савидис и изгонването на дипломатите е рядка победа и частичен реванш за руските дезинформационни кампании в САЩ и Европа. \r\nПревод и редакция:", "date": "2018.10.11", "title": "The New York Times: Американски шпиони и тайна дипломация разкриват руските подривни действия за референдума в Македония"}
{"url": "http://www.focus-news.net/news/2018/10/11/2576970/dobrich-sas-sporten-praznik-v-grada-shte-bade-otbelyazan-svetovniyat-den-na-hodeneto.html", "text": "Общината и ОП „Спортни имоти“ организират от 10.00 часа днес отбелязването на Световния ден на ходенето. Това съобщиха от пресцентъра на  Община град Добрич . Стартът на проявата ще бъде даден в Лекоатлетическата зала на СК „Простор“. Всички желаещи, които ще се включат в спортната проява ще изминат определен маршрут в залата.  \r\nСветовният ден на ходенето е една от най-масовите спортни прояви на Международната асоциация спорт за всички (ТАФИСА). Тя има за цел да популяризира здравословния начин на живот чрез практикуване на най-леснодостъпната и естествена физическа активност – ходенето. Българска асоциация „Спорт за всички“ организира за 26-ти пореден път Световен ден на ходенето – Национална спортна проява за цялата страна.  \r\nЗа участниците в спортния празник е предвидена томбола, в която с предварително попълнен талон може да участва всеки. Наградите - раници, топки, ракети за бадминтон, въженца за скачане, хилки за тенис са осигурени от Община град Добрич, а тениските от Българска асоциация „Спорт за всички“.", "date": "2018.10.11", "title": "Добрич: Със спортен празник в града ще бъде отбелязан Световният ден на ходенето"}
{"url": "http://www.focus-news.net/news/2018/10/11/2576971/pleven-s-lektsiyata-travma-pri-bremenni-i-detsa-i-seminar-za-psihologicheskite-aspekti-na-straha-prodalzhava-16-ata-mezhdunarodna-konferentsiya-za-studenti-i-mladi-lekari-v-mu-pleven.html", "text": "В Телекомуникационния Ендоскопски Център на МУ - Плевен се провежда поредното издание на традиционния за Медицински университет – Плевен младежки научен форум - XVI Международна медицинска научна конференция за студенти и млади лекари (MDSC). Това съобщиха от пресцентъра на  МУ - Плевен . Събитието е под мотото „Nothing to fear”. Акцентите са отново върху най-новите постижения в областта на медицината и фармацията, върху новостите при оказване на спешна медицинска помощ при екстремни състояния с дискусии върху иновативните подходи в медицинското образование, наука и практика.  \r\nДнес програмата на младежкия форум включва ключова лекция, изнесена от д-р Зул Мирза, Консултант по спешна медицина в болница Челси и Уестминистер, Фондация NHS, почетен старши клиничен лектор, Imperial College School of Medicine, Лондон, Великобритания, на тема: „Травма при бременни и деца“. След лекцията ще бъде проведен семинар с д-р Димо Станчев, президент на Българската асоциация по психотерапия, на който ще бъдат изложени Психологическите аспекти на страха и адаптацията към взимането на решения при спешни ситуации в ежедневната медицинска практика.  \r\nДруг официален гост на XVI Международна медицинска научна конференция за студенти и млади лекари е Негово Превъзходителство Посланикът на Япония в България г-н Масато Ватанабе. На 12 октомври 2018 г. той ще проведе среща с ръководството на университета, с японските студенти и ще присъства на лекциите на видни представители на медицинската наука и академичната общност у нас и в чужбина: \r\n- д-р Кеничиро Хасуми, Токио, Япония, основател на Международна изследователска фондация Хасуми – България и Доктор хонорис кауза на МУ-Плевен, с академична лекция на тема: “Предварителни изходи от осем случая на пациенти в IV стадий на рак, лекувани с IDC интратуморно инжектиране,комбинирано със стандартна антитуморна терапия”. Д-р Хасуми в пионер в изследването и приложението на терапевтични противоракови ваксини чрез инжектиране на култивирани автоложни дендритни клетки за стимулиране на терапевтичен имунен отговор при онкологични заболявания. \r\n- проф. д-р Дийн Манн, факултет „Медицина“, Университет Мериленд, Балтимор, САЩ, ще представи академична лекция на тема „Имунни отговори,насочени към туморни антигени и антитела при пациенти с напреднали злокачествени заболявания ,лекувани според HITV протокол, който съчетава имунотерапия със стандартна лъчетерапия.“ \r\n- д-р Галя Атанасова, д.м. от Клиниката по Вътрешни болести към Медицински университет Плевен, ще представи пленарна лекция на тема „ЕКГ методи за скрининг на злокачествените заболявания“. \r\n- д-р Томас Филипич, специалист по лазерна хирургия от Виена, Австрия, ще отговори на въпроса: „Лазерен супер инструмент -какво да очакваме?“ \r\n- доц. д-р Емил Гачев, д.м. от катедра Катедра „Клинична фармакология и терапия“, Медицински университет – София, ще се включи с пленарна лекция на тема: „Истински еквивалентни ли са биоеквивалентните лекарства?“.", "date": "2018.10.11", "title": "Плевен: С лекцията „Травма при бременни и деца“ и семинар за психологическите аспекти на страха продължава 16-ата Международна конференция за студенти и млади лекари в МУ - Плевен"}
{"url": "http://www.focus-news.net/news/2018/10/11/2576965/dobrich-na-ofitsialna-tseremoniya-shte-badat-vracheni-natsionalnata-literaturna-nagrada-dora-gabe-i-otlichie.html", "text": "Община град Добрич кани жителите и гостите на града от 18.00 часа днес в Огледална зала „Нели Божкова“ да присъстват на официалната церемония за връчване на Националната литературна награда „Дора Габе“ и отличие. Това съобщиха от пресцентъра на  Общината . \r\nНационалната литературна награда „Дора Габе“ е учредена през 2002 година и се връчва за първи път през следваща година (2003) по повод 115 години от рождението на Дора Габе. Наградата се връчва на пет години за значителни художествени постижения в духа на посланията на Дора Габе и принос в националната литература. Наградата може да бъде съпътствана от отличия: за принос в научното изследване и популяризиране  на творчеството на Дора Габе; за принос в превода на художествени произведения. \r\nНосители на НЛН „Дора Габе“ са: Елка Няголова (2003), Лиляна Стефанова (2008) и Рада Москова (2013). Носители на Отличие са: Издателска къща „Пламък“ с директор Георги Константинов, Иван Атанасов, Леда Милева, Петър Крумов и Национална литературна и артистична академия. \r\nТази година след Решение №37-21 от 18 септември 2018 г. на Общински съвет град Добрич носител на Националната литературна награда „Дора Габе“ става поетесата Камелия Кондова, а носител на Отличие за принос в изследването и популяризирането на творчеството на Дора Габе е Драгни Драгнев – поет и белетрист. \r\nКамелия Кондова е родена на 20 февруари 1969 г. в гр. Добрич. Завършва Езикова гимназия „Гео Милев“ в родния си град. Висше образование получава във Великотърновския университет „Св. св. Кирил и Методий“, специалност „Българска филология“. Работила е като журналист. Понастоящем живее в столицата. Автор е на поетичните книги: „Повод за живот“ (1988), „Не и милост“, „Как се обича художник“ (1994), „Небе под ада“, „Тепърва ще се уча на живот“ (1998), „Малки смърти“ (2007), „Колко е живот да му се сърдя“ (2010), „Бай Георги има тъжни рамене“ (2014). Отличавана е с Голямата награда в националния конкурс „Петя Дубарова“, с Голямата награда в националния конкурс „Веселин Ханчев“ (двукратно), с Първа награда на вестник „Литературен глас“ – Стара Загора, с Първа награда от Национален конкурс „Петър Алипиев“, Годишната награда за поезия на Съюза на българските писатели, със Сребърно летящо перо в международния конкурс за поезия на Славянска академия и мн. др. Член е на Съюза на българските писатели от 1997 г. \r\nДрагни Драгнев е роден на 05 януари 1939 г. в Добрич. След като завършва гимназия, учи в Учителския институт в Шумен. Продължава образованието си във Великотърновския университет „Св. св. Кирил и Методий”, където през 1990 г. се дипломира по специалностите „Българска филология“ и „История“. Дълги години работи като журналист във вестник „Добруджанска трибуна” в Добрич. Бил е кореспондент на БТА, учител, радиожурналист. Сътрудничи на централния печат и на БНР с поезия и публицистика. Първите си стихотворения публикува във вестници и списания в Добрич и Варна, а първата му поетична книга „Жътва” (1976) излиза в издателство „Г. Бакалов” с редактор Петър Алипиев. Автор е на стихосбирките „Живея в равнина” (1992), „Близост”(2002), „Бягат дните” (2006), „Будни очи” (2007), „Взаимни сетива” (2012) и др., на белетристичните книги „Таткови приказки” (2003), „Войната на хан Тервел” (роман, 2003), „Обич и гняв” (роман, 2003), „Гълъбови химни” (роман, 2005), „Часът на говорещите буболечки” (роман, 2005) „Невидимите пейзажи на любовта” (роман, 2007), „Сънят на тревите” (роман, 2010), „Сабя на брега” (роман, 2009), „Не събуждай мъртвите” (роман, 2006), „Път към слънцето” (роман, 2008), както и на публицистичните книги „Нашата Дора Габе” (записки, 2004), „Кръгът на Дора Габе” (2008) и „Мъдрецът и птицата” (2009) и др. Основна тема в белетристиката му е съдбата на Добруджа в миналото и днес. Автор е на историческите драми „Аспарух” (1970) и „Тервел” (1986), поставяни в Драматичен театър „Й. Йовков” в Добрич, както и на пиесите за куклен театър „Петлето Кук” (1970) и „Бонбони от шоколад” (1985), поставяни в Куклените театри в Добрич и Силистра. Стиховете му са превеждани на руски, украински и унгарски език. Членува в Сдружението на писателите в Добрич. Член е на Съюза на българските писатели.", "date": "2018.10.11", "title": "Добрич: На официална церемония ще бъдат връчени Националната литературна награда „Дора Габе“ и отличие"}
{"url": "http://www.focus-news.net/news/2018/10/11/2576972/vesela-lecheva-bsp-krayno-vreme-e-da-promenim-kursa-na-upravlenie-v-tazi-darzhava.html", "text": "„Загрижени сме за регионалното ни развитие и жизнения стандарт. На най-ниското заплащане и пенсии сме ние, от Силистра“. Това казаха жителите на града пред народните представители от ПГ на „БСП за България“ по време на представянето на „Визия за България“, съобщиха от пресцентъра на  НС на БСП . „Имахме летище, производство, транспорт. Нищо не е останало. Как да убедим хората да останат, като няма производство“, казаха те.  „Искаме мост над река Дунав. Той ще ни помогне да се сложи край на беднотията, защото ще задвижи бизнеса и производството“, коментираха гражданите. Според тях държавата напълно ги е забравила. По думите им има нужда от спасителна, отделна програма за развитие на Североизточния регион.  Те поискаха и повече пари да се отделят за култура. Гражданите казаха, че за прехода единственото нещо, което е било открито, са нови 4 гробищни парка, като за петия обещаха да поканят премиера Бойко Борисов да среже лентата. \r\n„Тук сме, за да има истински дебат по бъдещето на страната. Ние сме единствената партия, която има Визия за развитието на страната. В България трябва да има дебат, за да се намери истината“, каза  зам.-председателят на ПГ на „БСП за България“ Драгомир Стойнев . \r\n„Ние винаги сме били загрижени за България. Затова бяхме длъжни да излезем с тази Визия, като тя е отворен документ и ще бъде допълнен от вас. Но този документ е много закъснял, защото сме последни по доходи в Европа и първи по корупция. Крайно време е да променим курса на управление в тази държава. Държавата се управлява през последните 10 години на парче – без мисъл и без цел“. Това каза  зам.-председателят на ПГ на \"БСП за България\" Весела Лечева . Според нея корупцията в България изяжда доходите на хората.   \r\n„България си отива. Няма един ресор, който да се развива в някаква положителна посока и да има светлина. Нашата задача е да възстановим страната, за да може децата и внуците да се връщат в България, но и ние да живеем по-добре“, каза  зам.-председателят на ПГ на „БСП за България“ Георги Свиленски  пред силистренци.  \r\nСпоред  народния представител Стоян Мирчев  има два основни въпроса, които стоят пред всички: единият е каква ще е България след ГЕРБ и другият - каква България искаме да бъде. „Затова чуваме всичко, което казвате и допълваме „Визия за България“, обеща депутатът.", "date": "2018.10.11", "title": "Весела Лечева, БСП: Крайно време е да променим курса на управление в тази държава"}
{"url": "http://www.focus-news.net/news/2018/10/11/2576973/faz-alternativa-za-germaniya-i-levitsa-otsastvat-ot-klyuchovi-zasedaniya-v-bundestaga.html", "text": "Депутатите от „Алтернатива за Германия“ и „Левица“ не присъстват в пленарната зала на Бундестага, когато се взимат ключови за страната решения, съобщава националният ежедневник  Die Frankfurter Allgemeine Zeitung . \r\nСъответната информация разпространи телевизионният канал  ARD , който е направил справка на присъстващите при поименните гласувания в германския парламент, поясняват от редакцията на изданието. Оказва се, че депутатите от „Левица“ са отсъствали в 13,8% от случаите, в които се е провеждало гласуване, а тези от популистката партия – в 9,2% от случаите.  „Левият“ политик Грегор Гизи е отсъствал най-много – от 40 гласувания, той е отсъствал от общо 36.  Тереза Герова", "date": "2018.10.11", "title": "FAZ: „Алтернатива за Германия“ и „Левица“ отсъстват от ключови заседания в Бундестага"}
{"url": "http://www.focus-news.net/news/2018/10/11/2576975/burgas-izlozhbata-seaescape-na-kaloyan-iliev-kokimoto-shte-bade-predstavena-v-kulturen-tsentar-morsko-kazino.html", "text": "В рамките на фестивала на изкуствата „Порт прим арт фест“ от 18.00 часа днес в зала „Христо Фотев“ на Културен център „Морско казино“ в Бургас ще бъде открита изложба на Калоян Илиев-Кокимото „SeaEscape“, или „Морско бягство от действителността“. Това съобщиха от пресцентъра на  Общината .  Произведенията с морска тематика на един от най-интригуващите родни визуални артисти са създадени върху автентични карти на Хидрографската служба на британското Адмиралтейство. Картините са общо над 30, като някои от тях са специално създадени за бургаския фестивал на изкуствата и това ще бъде първото им показване пред публика. Калоян Илиев има над 30 самостоятелни и е участник в над 300 общи изложби на няколко континента.", "date": "2018.10.11", "title": "Бургас: Изложбата „SeaEscape“ на Калоян Илиев-Кокимото ще бъде представена в Културен център „Морско казино“"}
{"url": "http://www.focus-news.net/news/2018/10/11/2576979/burgas-zapochva-4-toto-izdanie-na-tsvetniya-bazar-flora-esen-v-ekspotsentar-flora.html", "text": "Започва 4-тото издание на цветния базар „Флора Есен“ в Експоцентър „Флора“. Това съобщиха от пресцентъра на  Община Бургас . Изложението ще се проведе от днес до 14 октомври с работно време от 10.00 до 19.00 часа. Хризантеми, далии и орхидеи са само част от видовете, които ще предложат производители и вносители на цветя от цялата страна. Вече традиционно част от есенния базар са и обособените зони с био и арт продукти на цветна тематика. Любителите на пчелните продукти ще имат възможността да се снабдят с висококачествен мед, прополис и цветен прашец директно от производителите. \r\nЕсенният цветен базар ще предложи на посетителите разнообразни идеи за дома и градината. Всеки ще има възможност да се допита до специалист как да оформи вътрешното и външно озеленяване на своя дом или офис.", "date": "2018.10.11", "title": "Бургас: Започва 4-тото издание на цветния базар „Флора Есен“ в Експоцентър „Флора“"}
{"url": "http://www.focus-news.net/news/2018/10/11/2576978/gabrovo-ogranicheno-e-dvizhenieto-v-uchastak-ot-patya-mezhdu-selata-chehlevtsi-i-velchevtsi-zaradi-stroitelni-deynosti-po-ul-malina-v-oblastniya-grad.html", "text": "Ограничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. До началото на януари 2019 година е срокът за приключване на дейностите, съобщиха за  Радио „Фокус“ – Велико Търново  от Областно пътно управление – Габрово. Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Пропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 октомври. \r\nМария НЕДЕВА", "date": "2018.10.11", "title": "Габрово: Ограничено е движението в участък от пътя между селата Чехлевци  и Велчевци заради строителни дейности по ул. „Малина“ в областния град"}
{"url": "http://www.focus-news.net/news/2018/10/11/2576974/veliko-tarnovo-ogranicheno-e-dvizhenieto-po-pat-selo-stefan-stambolovo-selo-obedinenie-ot-km-16-do-km-26-zaradi-remontni-deynosti.html", "text": "Натоварен е трафикът по улица „Магистрална“ в града, която е част от главен път София - Варна. Натоварено е и в района на пътен възел „Качица“, Южен пътен възел и по „Беляковско шосе“. Колони от автомобили има по бул. „България“, ул. Васил Левски“, както и покрай по-големите училища и детски градини, предаде репортер на  Радио „Фокус“ – Велико Търново . Настилките в града са сухи, времето предимно облачно. Температурата на въздуха е 7 градуса. Всички светофарни уредби към момента работят нормално. Автобусите от градския транспорт се движат по разписание. Няма допълнително въведени ограничения и нови затворени пътни участъци. Екипи на „Пътна полиция“ следят за правилното протичане на движението. Патрули са разположени на входовете и изходите на града. \r\nОграничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nОграничено е движението на моторни превозни средства над 3.5 тона по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. \r\nМария НЕДЕВА", "date": "2018.10.11", "title": "Велико Търново: Ограничено е движението по път село Стефан Стамболово - село Обединение от км 16 до км 26 заради ремонтни дейности"}
{"url": "http://www.focus-news.net/news/2018/10/11/2576977/sliven-oblastniyat-upravitel-chavdar-bozhurski-obyavi-targ-na-imot-v-selo-zlati-voyvoda.html", "text": "Областният управител на Сливен Чавдар Божурски издаде заповед за провеждане на търг с тайно наддаване за продажбата на имот, който е частна държавна собственост, в село Злати войвода, община Сливен. Това съобщиха от  Областна администрация - Сливен . Имотът е поземлен, с площ от 4000 кв. м. Търгът ще се проведе от 10.00 часа днес в заседателната зала на Областната администрация.", "date": "2018.10.11", "title": "Сливен: Областният управител Чавдар Божурски обяви търг на имот в село Злати войвода"}
{"url": "http://www.focus-news.net/news/2018/10/11/2576976/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ-Пловдив организират приемни за граждани. Това съобщиха от пресцентъра на  партията . \r\nПриемните ще се проведат днес по следния график: \r\n- Ясен Михайлов - от 17.30 до 19.00 часа в офиса на ГЕРБ в район „Западен” на ул. „Царевец” 9; \r\n- Дамян Петров - от 17.30 до 19.00 часа в офиса на ГЕРБ в район „Западен” на ул. „Царевец” 9;  \r\n- Петър Попов - от 17.30  до 19.00 часа в офиса на ГЕРБ в район „Западен” на ул. „Царевец” 9; \r\n- Гошо Къчков - от 17.30  до 19.00 часа в офиса на ГЕРБ в район „Северен” на бул. „Марица” 91;  \r\n- Пенчо Малинов - от 17.00  до 18.30 часа в офиса на ГЕРБ в район „Източен” на ул. „Коста Паница” 5; \r\n- Веселин Маневски - от 16.00 до 18.00 часа в офиса на ГЕРБ в район „Южен” на ул. „Академик Петър Динеков” 1А.", "date": "2018.10.11", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/10/11/2576980/kristian-lagard-za-noviya-byudzhet-na-italiya-kogato-ste-chlen-na-klub-igraete-po-negovite-pravila.html", "text": "Директорът на Международния валутен фонд Кристиан Лагард предупреди Италия да „уважава“ фискалните правила на Европейския съюз, предава  AFP , като уточнява, че изявлението й е във връзка с новия бюджет на правителството в Рим за 2019 г., който засили опасенията, че финансовите проблеми на страната може да се изострят.  \r\n„Ще напомня на всички ни, че когато сте член на клуб и сте решили да останете в този клуб... тогава играете според правилата на клуба\", подчерта Лагард на годишната среща на МВФ на остров Бали.  Тереза Герова", "date": "2018.10.11", "title": "Кристиан Лагард за новия бюджет на Италия: Когато сте член на клуб, играете по неговите правила"}
{"url": "http://www.focus-news.net/news/2018/10/11/2576982/kiril-dobrev-bsp-nie-sme-edinstvenata-opozitsiya-sega-dokazvame-che-sme-i-edinstvenata-alternativa.html", "text": "„На всички е ясно, че БСП е единствената най-голяма опозиция на управляващите. Време е да покажем, че сме и единствената алтернатива. За това ще ни помогне проектът “Визия за България”. Това е документ, който ние пишем заедно с всички български граждани. Всеки може да участва в неговото писане чрез своите предложения“. Това заяви зам.-председателят на БСП Кирил Добрев на среща с граждани в Благоевград за Визията, съобщиха от пресцентъра на  НС на БСП . Той подчерта, че  документът е продължение на всичко онова, което левицата е писала и като управленски програми, и на алтернативния бюджет, който е изготвила миналата година. „Визията здраво стъпва на конгресни решения и документи, които сме приемали през годините. След като премине през цялото обществено обсъждане, след като бъде дискутирана във всички организации по места, ще бъде изготвен окончателен вариант на документа, който да бъде гласуван и на заседание на НС. След това ние ще имаме самочувствието, че зад тази програма не стоят няколко човека, а стои голяма част от българското общество“, каза още той. \r\n„Нещата в Благоевград вървят зле - закриват се културни институции има недостиг на места в детските ясли и градини“. Това заяви  бившият кмет и член на НС на БСП Костадин Паскалев . Той коментира, че инфраструктурата е сериозен проблем, за който не се работи системно и големите обещания не се изпълняват. Доходите, както и заетостта, са на много ниско ниво. \r\nПо време на срещата гражданите подчертаха, че майчинството трябва да бъде обвързано към минималната работна заплата. Те попитаха  защо майките, отглеждащи близнаци, не получават по-голямо парично възнаграждение. „Искаме Визия за Благоевград - младите хора завършват по две магистратури, а всички са сервитьори, закри се цигарената фабрика, в частния сектор работят хора без трудови договори. Трябва да се вземат мерки“, заявиха гражданите. В дискусията взеха участие  народните представители Петър Витанов, Богдан Боцев и Николай Бошкилов.", "date": "2018.10.11", "title": "Кирил Добрев, БСП: Ние сме единствената опозиция, сега доказваме, че сме и единствената алтернатива"}
{"url": "http://www.focus-news.net/news/2018/10/11/2576983/smolyan-v-grada-shte-se-provede-kragla-masa-po-natsionalnata-programa-za-profilaktika-na-oralnite-zabolyavaniya-pri-detsa-do-18-godishna-vazrast.html", "text": "В града ще бъде проведена кръгла маса по програмата на Министерството на здравеопазването „Популяризиране на Националната програма за профилактика на оралните заболявания при деца от 0 до 18-годишна възраст в Република България, за подобряване на познанията и културата на различни целеви групи от населението в областта на профилактиката на оралните заболявания“. Смолян е определен от Министерството на здравеопазването за един от десетте града, в който ще се проведе това събитие, съобщиха  организаторите . Събитието ще се проведе от 16.00 часа днес в конферентната зала на РИОСВ - Смолян. \r\nВ кръглата маса участие ще вземат представители на всички институции, имащи отношение към темата. Поканен е кметът на града, ще присъстват ресорни зам.-кметове по здравеопазване и образование, директорите и отговорни лица на РЗИ и РЗОК, директорът и отговорни лица на Регионалното управление на образованието (РУО), директорите и учителите от детските градини и началния курс на образование на основните училища, председателят и членовете управителния съвет на районната колегия на БЗС и всички лекари по дентална медицина – участници в Програмата, и родители. \r\nОт страна на ръководството на Българския зъболекарски съюз и Националния координационен съвет (НКС) на Националната програма за профилактика на оралните заболявания при деца от 0 до 18-годишна възраст в Република България участие ще вземат: д-р Николай Шарков – председател на УС на БЗС, председател на НКС на МЗ; д-р Борислав Миланов – главен секретар на УС на БЗС; д-р Виктория Жекова – ръководител на екипа за силанизиране, член на НКС; д-р Светослав Гачев – зам.-председател на УС на БЗС, член на НКС; д-р Ирена Божидарова – член на НКС.", "date": "2018.10.11", "title": "Смолян: В града ще се проведе кръгла маса по Националната програма за профилактика на оралните заболявания при деца до 18-годишна възраст"}
{"url": "http://www.focus-news.net/news/2018/10/11/2576988/pazardzhik-dvizhenieto-se-osashtestvyava-v-edna-lenta-po-patya-ot-selo-panagyurski-koloni-do-panagyurishte-ot-km-79-do-km-81-poradi-izvarshvane-na-remontni-deynosti.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Движението по пътя от село Панагюрски колони до Панагюрище от км 79 до км 81 се осъществява в една лента чрез поетапно затваряне на лява и дясна ленти за движение поради почистване на настилки, банкети и окопи. Движението по пътя Пещера – Батак от км 150 до км 160 се извършва в една лента чрез поетапно затваряне на лява и дясна ленти за движение поради частични ремонтни дейности на асфалтовата настилка. Движението по пътя Сърница – с. Крушата от км 47 до км 49 се осъществява в една лента чрез поетапно затваряне на лява и дясна ленти за движение поради почистване на настилки, банкети и окопи.  Въведено е и ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.10.11", "title": "Пазарджик: Движението се осъществява в една лента по пътя от село Панагюрски колони до Панагюрище от км 79  до км 81 поради извършване на ремонтни дейности"}
{"url": "http://www.focus-news.net/news/2018/10/11/2576984/pregled-na-osnovnite-temi-v-dobrudzhanskiya-pechat.html", "text": "„На официална церемония ще бъдат връчени Националната литературна награда „Дора Габе“ и отличие“, съобщава на първа страница вестник  „Нова добруджанска трибуна“ . Община град Добрич кани гражданите и гостите на града днес от 18,00 часа в Огледална зала „Нели Божкова“ да присъстват на награждаването. Националната литературна награда е учредена през 2002 година и се връчва за първи път през 2003-та. Сред нейните носители са Елка Няголова, Рада Москова, Лиляна Стефанова. „Тюленово – най-шахматното село в България, отново прие и награди най-заслужилите“, съобщава всекидневникът. Четирима състезатели са завършили с равен брой точки. Това е девето издание на турнира. В него са участвали 42-ма състезатели от страната и чужбина. Следващата година предстои юбилейно издание на фестивала. От спортната страница – „50 години Албена – курортът отново е част от рали „България“. То ще се проведе в края на тази седмица. Надпреварата е сред най-старите и престижни у нас. Стартът ще е в петък на пристанище Варна. Ще участват общо 30 рали автомобила.  \r\n„Върнаха дело за убийство на прокуратурата“, съобщава на първа страница другият регионален вестник  „Добруджанска трибуна“ . Окръжен съд - Добрич е прекратил дело за убийство и го е върнал на Прокуратурата за отстраняване на допуснати съществени процесуални нарушения, съобщават от пресцентъра на ДОС. Подсъдим по делото е 65-годишният Исмаил А., срещу когото е повдигнато обвинение за това, че на 13 ноември 2017 г., в с. Смолница, Община Добричка, умишлено умъртвил 72-годишен мъж от същото село, като убийството е извършено в състояние на силно раздразнение, което е предизвикано от пострадалия с тежка обида и с насилие. „Литературното кафене „Цар Освободител“ оживява в Добрич“, съобщава изданието. По повод 130 години от рождението на поетесата Дора Габе Община град Добрич и Регионален исторически музей организират литературно кафене възстановка. Тя ще се състои днес от 11,00 часа в Бакарди клуб. Ще участват професионални и любители актьори. „С Ден на отворените врати и фотоизложба празнува Държавен архив – Добрич“, съобщава всекидневникът. Своя професионален празник са отбелязали вчера служителите на архива в добруджанския град. „Битът на добруджанци – в снимки от фондовете на Държавен архив – Добрич“ е заглавието на представената изложба.", "date": "2018.10.11", "title": "Преглед на основните теми в добруджанския печат"}
{"url": "http://www.focus-news.net/news/2018/10/11/2576985/plovdiv-povishena-e-opasnostta-ot-padashti-kamani-po-napravleniyata-bachkovo-narechenski-bani-krichim-devin-i-yugovo-laki.html", "text": "Интензивен е трафикът по основните направления на територията на областта. Това съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на АМ „Тракия“, също по пътищата Пловдив - Асеновград, Пловдив - Карлово и Пловдив - Пещера. Пътните настилки на територията на областта са сухи и нормално проходими. Опасност от падащи камъни има по направленията Бачково - Нареченски бани, Юговско ханче - Югово - Лъки и Кричим - Девин. Водачите трябва да бъдат особено бдителни, преминавайки през посочените пътни участъци, предупреждават от Областното пътно управление. До 31 октомври преминаването по пътя Югово - Лъки ще се осъществява в едната лента, поради пропадане на част от пътното платно. Движението в проблемния участък се регулира с пътни знаци. Остава ограничено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 2 ноември движението по пътя Пловдив - Асеновград, от изхода на града до Асеновград, ще се извършва двупосочно в едното платно поради ремонтни дейности. \r\nИнтензивен е трафикът и на територията на град Пловдив. Задръствания затрудняват движението по булевардите „Христо Ботев“, „Найчо Цанов“, „Цар Борис III Обединител“, „Източен“, „Васил Априлов“, „Шести септември“, „Руски“, „Пещерско шосе“, „Дунав“, „България“, „Освобождение“ и „Санкт Петербург“. Натоварено е движението и по всички входно-изходни артерии. Пътните настилки на територията на града са сухи и нормално проходими. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. \r\nТони МИХАЙЛОВ", "date": "2018.10.11", "title": "Пловдив: Повишена е опасността от падащи камъни по направленията Бачково - Нареченски бани, Кричим - Девин и Югово - Лъки"}
{"url": "http://www.focus-news.net/news/2018/10/11/2576987/nikolay-ivanov-bsp-viziya-za-balgariya-pokazva-che-e-vazmozhna-natsionalna-politika-za-izostavashtite-regioni.html", "text": "„Визия за България“ е подадена ръка за диалог с всички български граждани. Този стратегически проект е надежда за Северозападния регион, че е възможна национална политика за изоставащите региони и за хората, които са останали да живеят в тях“, заяви народният представител от ПГ на „БСП за България“ Николай Иванов по време на представянето на Визията на среща с Движението на ветераните във Враца, съобщиха от пресцентъра на  НС на БСП . Той заяви, че левицата ще предложи в окончателния вариант на Визията още приоритетни за регионите мерки, включително и засилване ролята на българските общини чрез реална децентрализация, не само на отговорности, но и на финансови ресурси. По думите му е време е за нов Закон за местното самоуправление и местната администрация и БСП е партията, която ще стартира този процес.  Народният представител Иван Генов  подчерта, че амбицията на БСП е „Визия за България да срещне такава подкрепа от обществото, че в бъдеще да се превърне в управленска програма. „Тежките демографски проблеми на Северозапада трябва да бъдат основен приоритет в регионалната политика, защото обезлюдяването е огромен риск за региона“, заяви той. По думите му Визията е проект на стратегически документ, който трябва, с помощта на безценния опит и на Движението на ветераните социалисти, да се популяризира и да достигне до всички български граждани.  \r\nСъбралите се на срещата поставиха въпроси за повече конкретика за финансовите ресурси, с които ще се реализира Визията. Те подкрепиха идеята на БСП да бъдат изработени регионални и общински визии. Областния председател на движението Кръстьо Трендафилов представи своя книга, която прави детайлен анализ на разрушаването на икономиката на Северозапада в годините на прехода.", "date": "2018.10.11", "title": "Николай Иванов, БСП: „Визия за България“ показва, че е възможна национална политика за изоставащите региони"}
{"url": "http://www.focus-news.net/news/2018/10/11/2576989/ministar-neno-dimov-ne-mozhem-da-zabranim-vnosa-na-stari-koli.html", "text": "Не можем да забраним вноса на стари коли. Но настояваме да се направи така, че да не могат да бъдат изнасяни такива от Западна Европа към България. Това каза в предаването „Здравей, България” по  Нова телевизия  министърът на околната среда и водите Нено Димов. \r\nТой подчерта, че настояването да не се превръщаме в автоморга на Стария континент е получило подкрепата и на други държави, сред които Полша, Словакия, Литва, Латвия, Румъния, Унгария. От Брюксел поели ангажимент, че ще работят по въпроса през следващата година, а решение вероятно има през 2020 г. \r\nДимов коментира и въвеждането на по-високи данъци за старите автомобили. Той бе категоричен, че това е „инвестиция в здраве”, защото въпросните превозни средства са вторият най-сериозен замърсител на въздуха у нас. \r\nСпоред него по-съществен е проблемът само с битовото отопление на твърдо гориво. По думите му подмяната на остарелите и вече опасни печки с нови може да бъде най-евтиното или най-скъпото решение. \"Ако дадено домакинство живее на място с изградена газопреносна мрежа, то най-изгодният вариант бил да се присъедини към нея. Ако обаче е наложи построяване на цялата инфраструктура за газификация и електрификация, то така смяната на отоплението излизала доста скъпо\", обясни министърът. \r\nТой подчерта, че неотговарящите на екоизискванията електроуреди и горива изобщо не трябва да стигат до пазара. По думите му законът, забраняващ търговията с некачествени брикети се забавил, но се очаква да бъде приет от Министерския съвет още следващата седмица. \r\nДимов коментира и плановете за строителство на втори лифт в Банско, които бяха спрени, след като на първа инстанция съдът ги обяви за противоречащи на закона. „България губи възможността да развива един цял отрасъл като планинския туризъм, а хората, които живеят в планинските райони, са сред най-бедните у нас”, каза Димов и добави, че трябва да се търси балансът между икономическото развитие и опазването на околната среда без да се саботира модернизацията на държавата.", "date": "2018.10.11", "title": "Министър Нено Димов: Не можем да забраним вноса на стари коли"}
{"url": "http://www.focus-news.net/news/2018/10/11/2576990/burgas-populyarni-izpalniteli-i-tantsyori-shte-uchastvat-v-blagotvoritelen-kontsert-v-pomosht-na-bolno-dete.html", "text": "Популярни изпълнители и танцьори се обединяват в общ благотворителен концерт в помощ на 10-годишния Антонио Георгиев от Бургас. Той ще се проведе от 18.00 часа тази вечер в Държавна опера - Бургас, съобщиха от пресцентъра на  Общината . Безрезервно в кампанията по набиране на средства за лечението на Тони се включиха обичаните от всички Тони Димитрова и Рафи Бохосян. Заедно с тях на една сцена ще излязат и бургаските изпълнителки Лидия Стаматова, MEIA и Преслава Минасян. Още една дама ще пее благотворително за малкия Тони. Това е ритъм енд блус певицата Сантра. Към дамския отбор се присъединяват певецът и журналист Давид Сукнаров, хип-хоп изпълнителят  VessoU и ARTi. \r\nПълната си подкрепа в благотворителната кампания оказаха от Хор \"Милка Стоева\", КЛТ \"Бургаски Делфини\" с ръководител Теодора Йонова, Балет \"Дюн\", Black Style, ФТА \"Никола Гинов и Карате клуб \"Никон\". \r\nВодещи на концерта ще бъдат Златка Димитрова, известна с благотворителните си каузи, и журналистът от POWER FM Петър Генчев. Билетите за концерта ще са с цена 10 и 20 лева и се предлагат на касите на Опера - Бургас или от НХК. \r\nЕдин час преди началото на концерта в сградата на Операта ще се проведе благотворителен базар. На него ще се продават сладки и солени изкушения, домашно приготвени питки, както и домашна лимонада. \r\nЩе има щанд за сувенири, ръчно изработени изделия, детски играчки. В специално декориран кът за фотосесии всеки, който желае, ще може да влезе за няколко минути в ролята на фотограф. \r\nНа 7 места в Бургас са разположени кутии, в които всеки, който желае може да помогне за лечението на Антонио. Точното им разположение е: \r\n- Държавна Опера - Бургас; \r\n- Община Бургас; \r\n- Спортен център \"Звездичка Арена\"; \r\n- Спортен комплекс \"Каменица Арена\"; \r\n- Спортен комплекс \"Бъдеще\"; \r\n- Парк Арена ОЗК; \r\n- Магазини DS Home в Бургас на ул. \"Марица\" 1, Северна промишлена зона и в с. Равда, срещу Аквапарк \"Аква Парадайз\". \r\nОт няколко години Антонио страда от мултикистичен тумор на ляв фронтален лоб. През февруари тази година д-р Герганов от неврохирургичния институт INI Хановер преглежда момчето и препоръчва, предвид локацията и възрастта на детето, туморът да бъде премахнат оперативно. \r\nСтойността на интервенцията е 50 382 евро. Родителите са подали заявление във фонда за лечение на деца за финансиране на лечението, но до момента не е получен отговор, поради което е стартирана дарителска кампания. \r\nДо момента е събрана малка част от необходимата сума. \r\nЗа събирането на средства за лечението на Антонио е открита банкова сметка: \r\nIBAN BG44BPBI79374026270301 \r\nBIC: BPBIBGSF Пощенска банка \r\nКутия за дарения е поставена на партера в Община Бургас. \r\nСредства се събират чрез дарителски есемеси на номер DMS ANTONIO на номер 17 777. \r\n(За абонати на Telenor, VIVACOM и A1).", "date": "2018.10.11", "title": "Бургас: Популярни изпълнители и танцьори ще участват в благотворителен концерт в помощ на болно дете"}
{"url": "http://www.focus-news.net/news/2018/10/11/2576992/shumen-dvizhenieto-po-pat-sekulovo-todor-ikonomovo-e-ogranicheno-za-avtomobili-nad-35-tona-ot-km-9-do-km-16-poradi-komprometirano-sastoyanie-na-mostovo-saorazhenie.html", "text": "Движението по част от пътя Секулово - Тодор Икономово остава ограничено за автомобили над 3.5 тона поради компрометирано състояние на мостово съоръжение, предаде репортер на  Радио „Фокус“ - Шумен . Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на автомагистрала „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили на 10 тона по пътя Радко Димитриево - Друмево, поради свлачища. Обходът е Шумен - Овчарово - Друмево. Сухи и нормално проходими са пътищата в област Шумен. Времето е облачно, температурата на въздуха е около 11 градуса. \r\nИвелина ИВАНОВА", "date": "2018.10.11", "title": "Шумен: Движението по път Секулово - Тодор Икономово е ограничено за автомобили над 3.5 тона от км 9 до км 16 поради компрометирано състояние на мостово съоръжение"}
{"url": "http://www.focus-news.net/news/2018/10/11/2576991/b92-sarbiya-evropeyskata-komisiya-obedinyava-kosovo-i-albaniya.html", "text": "Един от най-големите всекидневници в Прищина, в-к „Koha Ditore“ пише, че Европейската комисия е „обединила“ Косово и Албания в календара си за дейностите на своите комисари, съобщава електронният сайт на сръбската медия   B92 , като се позовава на ТАНЮГ.  \r\nСпоред това съобщение, комисарят за дигитална икономика Мария Габриел ще посети „Прищина, Албания“ на 12 октомври. \r\nВ него се дава информация с кои официални лица ще се срещне, а за Прищина се споменава, че се „намира“ в Албания.    Ивелина Ватова", "date": "2018.10.11", "title": "B92 (Сърбия): Европейската комисия „обединява“ Косово и Албания"}
{"url": "http://www.focus-news.net/news/2018/10/11/2576993/pregled-na-osnovnite-temi-v-burgaskiya-pechat.html", "text": "„Нова крайморска магистрала среща разбит български път“ е водещото заглавие от първата страница на вестник  „Черноморски фар“ . Кметът на Община Малко Търново показа, че също е в час със случващото се в южната ни съседка Турция, пише още вестникът. „Малката рижа влиза в затвора за година и осем месеца“ е друго заглавие от първата страница на вестника. Той се прие за виновен и сключи споразумение с Прокуратурата, пояснява материалът. „По-солени глоби за нарушителите на обществения ред“ е друго заглавие от страниците на ежедневника. Общински съвет Айтос прие нова Наредба, която налага по-строги мерки за нарушителите на обществения ред, пише още вестникът. „Стефани Кирякова ще тренира в разреден въздух“ е друго заглавие от страниците на „Черноморски фар“. Златното момиче на бургаската художествена гимнастика поднови подготовка заедно със съотборничките си от националния тим, пояснява материалът.", "date": "2018.10.11", "title": "Преглед на основните теми в бургаския печат"}
{"url": "http://www.focus-news.net/news/2018/10/11/2576994/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. През нощта не са постъпвали сигнали за инциденти по републиканските пътища. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.11", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/10/11/2576996/augsburger-allgemeine-zeitung-v-navecherieto-na-izborite-v-bavariya-reytingat-na-hss-padna-pod-33-protsenta-alternativa-za-germaniya-e-treta-sila.html", "text": "Броени дни преди изборите за регионален парламент в Мюнхен рейтингът на Християнсоциалния съюз (ХСС) на Хорст Зеехофер падна под 33%. Това показва проучване, направено за един от най-големите баварски ежедневници -  Augsburger Allgemeine Zeitung .  \r\nЗа разлика от ХСС, подкрепата за партията „Зелени“ достига рекордните 18,5%. Трета политическа сила в най-голямата германска провинция е „Алтернатива за Германия“, която събира 12,8% и за първи път ще влезе в парламента в Мюнхен. Социалдемократите (ГСДП) може да разчитат на едва 11% от гласовете на гражданите. „Свободни избиратели“ имат 9,8%, Свободната демократическа партия (СвДП) -5,9%. Ако прогнозите се окажат точни, то партията „Левица“, която има едва 3,9%, няма да влезе в парламента.  \r\nС оглед на резултатите, анализаторите допускат като възможна единствено двупартийна коалиция – най-вероятно черно-зелена. Мнозинство може да получи и коалиция между ХСС, „Свободни избиратели“ и СвДП.  \r\nСпоред „зеленият“ Роберт Хабек коалицията с ХСС е допустима. „Разбира се, нашият стремеж е да помогнем за поставянето на ново начало. Ако ХСС обаче държи на модела на Виктор Орбан – антиевропейска политика, връщане на границите – тогава преговорите за коалиция ще бъдат прекратени много бързо“, предупреди Хабек.  Тереза Герова", "date": "2018.10.11", "title": "Augsburger Allgemeine Zeitung: В навечерието на изборите в Бавария – рейтингът на ХСС падна под 33 процента, „Алтернатива за Германия“ е трета сила"}
{"url": "http://www.focus-news.net/news/2018/10/11/2576997/pazardzhik-vav-velingrad-shte-se-provede-tridnevna-nauchno-prakticheska-konferentsiya-v-oblastta-na-obrazovanieto.html", "text": "В хотел „Свети Спас” във Велинград се провежда Националната научно-практическа конференция „Добри педагогически практики в областта на образователната интеграция на деца и ученици от етническите малцинства” организирана от МОН, СБУ и РУО - Пазарджик. Това съобщиха за  Радио „Фокус“ - Пазарджик  от Община Велинград. За трета поредна година Общината е домакин на този престижен форум. Заместник-кметът Исмаил Моллов поздрави и изрази своята благодарност към труда и професионализма на организатори, научни работници, експерти и учители, обединени от общата кауза. Приветствия към участниците отправиха г-жа Деница Сачева – заместник-министър на образованието и науката, д.ик.н. Янка Такева – председател на Синдиката на българските учители, г-жа Валентина Кайтазова – началник на РУО-Пазарджик и доц. д-р Йосиф Нунев. Академично жури от експерти селектира 56 педагогически практики, които ще бъдат представени в рамките на тридневната конференция. Споделеният опит ни дава основание да вярваме, че в нашата страна се налага успешен модел за пълноценна социализация на деца и ученици от етническите малцинства, който насърчава диалога и разбирателството между културите. Емоционален поздрав към участниците отправиха малките мажоретки от ДГ ”Еделвайс” - Велинград.", "date": "2018.10.11", "title": "Пазарджик: Във Велинград ще се проведе тридневна научно-практическа конференция в областта на образованието"}
{"url": "http://www.focus-news.net/news/2018/10/11/2576998/kyustendil-vavedena-e-vremenna-organizatsiya-na-dvizhenie-po-patya-rila-rilski-manastir-pri-selo-pastra-zaradi-remont-na-vodoprovod.html", "text": "Въведена е временна организация на движение по пътя Рила – Рилски манастир при село Пастра заради ремонт на водопровод. Това съобщи за  Радио „Фокус” – Кюстендил  дежурният в Областно пътно управление – Кюстендил. До 31 октомври движението при километър 11 от пътя се осъществява само в едната лента поради ремонтни дейности на аварирал водопровод. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.11", "title": "Кюстендил: Въведена е временна организация на движение по пътя Рила – Рилски манастир при село Пастра заради ремонт на водопровод"}
{"url": "http://www.focus-news.net/news/2018/10/11/2577000/mvr-18-dushi-sa-postradali-pri-katastrofi-v-stranata-prez-izminaloto-denonoshtie.html", "text": "18 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 49 леки и две тежки катастрофи, при които са пострадали трима души.", "date": "2018.10.11", "title": "МВР: 18 души са пострадали при катастрофи в страната през изминалото денонощие"}
{"url": "http://www.focus-news.net/news/2018/10/11/2577001/the-slovak-spectator-voenen-samolet-katastrofira-v-banska-bistritsa-dvamata-piloti-sa-otseleli.html", "text": "Военен самолет L-39 катастрофира в района между базата Силач и балнеоложкия курорт Ковачова в Банска Бистрица, Словакия, съобщава електронното издание  The Slovak Spectator , като уточнява, че инцидентът се е случил в следобедните часове на сряда.  \r\nДвамата членове на екипажа са успели да катапултират и са оцелели. Те са били приети за кратко в близка болница, но още същата вечер са изписани от нея, поясниха от Министерството на отбраната в Братислава. Мястото на произшествието е посетил лично и словашкият военен министър Петър Гайдош, веднага щом е бил известен за случилото се.  \r\nПояснява се, че самолетът се е разбил извън населено място. Причината за катастрофата е отказал двигател. От Министерството на отбраната на Словакия разпоредиха преустановяване на всички полети на L-39 „Албатрос“, докато разследването на инцидента не бъде завършено.  . Тереза Герова", "date": "2018.10.11", "title": "The Slovak Spectator: Военен самолет катастрофира в Банска Бистрица, двамата пилоти са оцелели"}
{"url": "http://www.focus-news.net/news/2018/10/11/2577002/parlamentat-ne-sabra-kvorum-za-da-zapochne-rabota.html", "text": "Парламентът не събра кворум, за да започне работа, предаде репортер на  Агенция \"Фокус\".  \r\nВ зала се регистрираха 109 народни представители, при необходими 121 \r\nСледващият опит за регистрация е в 9.10 ч.  \r\nДеница КИТАНОВА", "date": "2018.10.11", "title": "Парламентът не събра кворум, за да започне работа"}
{"url": "http://www.focus-news.net/news/2018/10/11/2577003/pregled-na-osnovnite-temi-v-shumenskiya-pechat.html", "text": "„Журналистите са най-добрите посланици за приятелство между държавите“, е водещото заглавие във вестник  „Шуменска заря“ . По съвместен проект на областната управа в Одрин и Генералното консулство на Република България в града, със съдействието на Българо-турската търговско-индустриална камара, се реализира обмяна на опит между журналисти от Шумен, Разград и Одрин. По този повод, в края на септември, в турския град гостува група от 16 журналисти от Шумен и Разград. На общата среща с колегите им от Одрин изпълнителният директор на Българо-турската търговско-индустриална камара Венцислав Венков заяви: „Това са най-важните контакти между две страни. Няма по-добри посланици от журналистите.“ и завърши с думите: „Трудът на журналистите не е лек!“. \r\n„Международен конкурс за камерно пеене „Панчо Владигеров”. До втори тур допуснаха 11 певци“, е акцент от стр 2. в броя. Вчера се проведоха прослушванията от втория тур на Международния конкурс за камерно пеене „Панчо Владигеров”. До участие в него журито допусна да се представят сутринта, в концертната зала на Народно читалище „Добри Войников – 1856“, Марио Бойчев, Август Методиев, Михаил Михайлов и Боян Савов. Следобед състезателната си програма изпяха Светлана Иванова, Пламена Гиргинова, Мария Ирел, Петя Петрова, Пейксин Ли – Сингарпур, Нона Кръстникова и Радостина Павлова.  \r\n„Шуменец спечели диригентски конкурс в Италия, състезавайки се със 76 участници“, информира ежедневникът. Шуменецът Светломир Златков бе обявен за победител в проведения в италианския град Матера Международен конкурс за диригенти „Нино Рота”. При старта на първия тур се регистрират за участие 76 диригенти от Азия и Европа, до втория тур са допуснати 12, а до финалния трети тур журито пуска шестима, сред които е и Светломир Златков. Нино Рота е известен италиански композитор, станал особено популярен с музикатата, сътворена от него за филма „Кръстникът“. \r\n„Хемодиализата в Шумен получи средства за апарати“, пише изданието. 250 000 лева финансова помощ от Министерството на здравеопазването ще получи хемодиализата в Шумен. Със средствата ще се закупят хемодиализни апарати, легла и водоочистващи системи. Средства в размер на 5 млн. лв. се отпускат за хемодиализите в страната.", "date": "2018.10.11", "title": "Преглед на основните теми в шуменския печат"}
{"url": "http://www.focus-news.net/news/2018/10/11/2577005/pazardzhik-katastrofa-mezhdu-dva-leki-avtomobila-stana-na-tsentralniya-bulevard-balgariya-pred-sgradata-na-obshtinata.html", "text": "Катастрофа между два леки автомобила стана на централния булевард „България“ в Пазарджик пред сградата на Общината, предаде репортер на  Радио „Фокус“ – Пазарджик . Първата кола спря внезапно и в резултат на това втората се удари в нея. Нанесени са материални щети по двете леки превозни средства.  \r\nДвижението е затруднено, заради натоварения трафик по булеварда са се образували колони от автомобили. \r\nВаня НИКОЛОВА", "date": "2018.10.11", "title": "Пазарджик: Катастрофа между два леки автомобила стана на централния булевард „България“ пред сградата на Общината"}
{"url": "http://www.focus-news.net/news/2018/10/11/2577006/s-kvorum-ot-124-narodni-predstaviteli-parlamentat-zapochna-rabota.html", "text": "С кворум от 124 народни представители парламентът започна работа, предаде репортер на  Агенция \"Фокус\" . Това бе вторият опит за регистрация. Той се наложи, тъй като при първия се регистрираха 109 депутати, при необходими 121.  \r\nДеница КИТАНОВА", "date": "2018.10.11", "title": "С кворум от 124 народни представители парламентът започна работа"}
{"url": "http://www.focus-news.net/news/2018/10/11/2577004/kathimerini-spored-germaniya-voennite-reparatsii-za-gartsiya-sa-pravno-i-politicheski-uredeni.html", "text": "Според Германия военните репарации за Гърция са „правно и политически уредени“, съобщава електронното издание на водещия атински вестник  Kathimerini . \r\nГоворителят на федералното германско правителство Щефан Зайберт потвърди позицията на Берлин. „Въпросът с репарациите беше правно и политически уреден\", подчерта Зайберт пресконференция в Берлин, като допълни категорично, че „нищо не се е променило\" в тази позиция. Зайберт поясни, че гръцкото правителство не е предприела никакви официални действия по въпроса с претенциите за репарациите.  \r\nОт редакцията подчертават, че Атина възобнови исканията си към Берлин за репарации за нацистката окупация по време на Втората световна война в пика на икономическата криза, която засегна страната. Очаква се темата да бъде повдигната в рамките на срещата между държавните глави на двете страни. Германският президент Франк-Валтер Щайнмайер се очаква в Атина в четвъртък за двудневно официално посещение по покана на своя колега Прокопис Павлопулос. В Атина той ще се срещне и с премиера Алексис Ципрас. \r\nДвамата президенти ще пътуват до Каламата за участие в церемонията за 74-годишнината от освобождението на Атина от нацистка окупация. Тереза Герова", "date": "2018.10.11", "title": "Kathimerini: Според Германия военните репарации за Гърция са „правно и политически уредени“"}
{"url": "http://www.focus-news.net/news/2018/10/11/2576981/tsvetan-tsvetanov-gerb-ne-znam-kak-tezi-koito-izgovoriha-tolkova-mnogo-lazhi-i-rugatni-za-ubiystvoto-v-ruse-dnes-gledat-na-politsaite-prokurorite-i-sledovatelite.html", "text": "Не знам днес тези, които изговориха толкова много лъжи и ругатни, как гледат в момента полицаите, прокурорите, следователите, които представляват държавата в борбата срещу престъпността. Това каза председателят на ПГ на ГЕРБ и зам.-председател на партията Цветан Цветанов в предаването „Денят започва“ по  БНТ . „Имах призив, след като вече имаше една сериозна истерия и омаскаряване и очерняне от българските институции от тези, които може би искат да търсят някаква политическа реализация, но не и да оставят институциите да работят компетентно. Не знам днес тези, които изговориха толкова много лъжи и ругатни, как гледат в момента на полицаите, прокурорите, следователите, които представляват държавата в борбата срещу престъпността.  Това, което направи впечатление е, че службите работят много професионално. За кратки срокове успяха да обменят информация не само между българските институции и да координират действията си, но и да я споделят и с нашите европейски партньори“, коментира Цветанов. По думите му самият факт, че  само за часове е било локализирано лицето и е било задържано при специализирана полицейска операция на германското федерално министерство, показва, че подходът е бил правилен и щаденето на информацията, която да не бъде споделяна по време на разследването до момента на залавянето на извършителя, е дала своя резултат. „Ако МВР и прокуратурата даваха своевременно на какъв етап от разследването и какви доказателства събират, смятам, че можеше да застрашим живота и здравето и на други лица, които можеше да пострадат при задържането на извършителя“, каза още Цветан Цветанов.", "date": "2018.10.11", "title": "Цветан Цветанов, ГЕРБ: Не знам как тези, които изговориха толкова много лъжи и ругатни за убийството в Русе, днес гледат на полицаите, прокурорите и следователите"}
{"url": "http://www.focus-news.net/news/2018/10/11/2577007/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинска спасителна служба (ПСС). Не се очаква влошаване на времето. По най-високите части на Витоша има мъгла, която се очаква по-късно да се разсее. Сутрешните температури по най-високите части на планините са ниски – от 0° до 1-2°. Времето е спокойно. Никъде не духа силен вятър. Лифтовите съоръжения не работят.  \r\nНяма регистрирани инциденти с туристи за последното денонощие. От ПСС съветват туристите, предвид намаляващата светла част на деня, да си съобразяват плановете с това.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.11", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/11/2576999/veliko-tarnovo-s-6-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 6 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 15 см, а температурата на водата - 17.2 градуса.  \r\nПреди обяд над българския участък на Дунав ще бъде предимно облачно. Преобладаващите максимални температури ще бъдат между 19° и 24°.", "date": "2018.10.11", "title": "Велико Търново: С 6 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/11/2577009/pazardzhik-okrazhiyat-sad-shte-gleda-delo-za-osvobozhdavane-ot-nakazatelna-otgovornost-i-nalagane-na-globi-na-chetirima-mazhe-zalovili-5-taralezha-s-tsel-da-gi-izyadat.html", "text": "Окръжен съд Пазарджик ще гледа дело за освобождаване от наказателна отговорност на четирима мъже, съобщи за  Радио „Фокус“-Пазарджик  Маринела Георгиева от администрацията на съда. Делото е образувано по предложение на прокурор за освобождаване от наказателна отговорност и налагане на административни наказания - глоби, по отношение на четирима обвиняеми за това, че на 21 март в гора около село Пищигово са заловили 5 таралежа с цел да ги изядат. Деянието им е наказуемо, тъй като животните са от защитен вид и са естествени врагове на насекоми, гризачи и змии. При евентуалното им унищожаване ще се стигне до неконтролируемо нарастване на популациите от вредители, което от своя страна ще доведе до увеличаване загубите от селскостопанската реколта и насажденията. Докладчик е съдия Александър Александров, началото на делото е от 09.30 часа. \r\nРадослава МУРДЖЕВА", "date": "2018.10.11", "title": "Пазарджик: Окръжият съд ще гледа дело за освобождаване от наказателна отговорност и налагане на глоби на четирима мъже, заловили 5 таралежа с цел да ги изядат"}
{"url": "http://www.focus-news.net/news/2018/10/11/2576995/tsvetan-tsvetanov-gerb-dobrata-koordinatsiya-s-germanskite-vlasti-e-ot-godini.html", "text": "Добрата координация с германските власти е от години. Това каза председателят на ПГ на ГЕРБ и зам.-председател на партията Цветан Цветанов в предаването „Денят започва“ по  БНТ . Той подчерта, че координацията с германските власти не е вследствие на медиен натиск за бързото разкриване на случая, а е резултат от години добра съвместна работа. „Това е добра координация, която е създавана с години. Мога да кажа, че много са съвместните операции, които се планират и реализират заедно с европейските ни партньори“, обясни той. \r\nЦветанов изрази убеденост, че българският съд ще даде максимално тежка присъда, за да има морално възмездие върху извършителя на това престъпление. \r\nПо думите му е имало атака срещу страната ни, хибридно координирана. Той припомни думите на бившия съпруг на Виктория Маринова, който благодари за действията на държавата по разкриването на тежкото престъпление. \r\nЦветанов коментира и Светлозар Лазаров, който подаде оставка от поста национален координатор на партия \"Атака\" и появилите се слухове, че може да се върне на поста главен секретар. „Връщането на Светлозар Лазаров на поста главен секретар на МВР не е обсъждано“, подчерта той и допълни, че това би било лош знак към системата, която е започнала своето силно устойчиво стабилизиране.", "date": "2018.10.11", "title": "Цветан Цветанов, ГЕРБ: Добрата координация с германските власти е от години"}
{"url": "http://www.focus-news.net/news/2018/10/11/2577010/plovdiv-gradat-e-domakin-na-parva-natsionalna-rabotna-sreshta-na-predstavitelite-na-kompleksite-za-sotsialni-uslugi-v-stranata.html", "text": "Пловдив е домакин на първа национална работна среща на представителите на комплексите за социални услуги в страната. Това съобщиха за  Радио „Фокус“ – Пловдив  организаторите на събитието. Националната работна среща ще се проведе в рамките на два дни, като над 30 представители на комплекси за социални услуги, общини-доставчици на услуги и неправителствени организации са заявили своето участие. По време на работния процес ще бъдат представени добри практики при управлението на качеството на услугите, управлението на екипи и услуги в рамките на комплекси. Предвиден е и панел, в който ще бъдат представени акцентите в проекта на Закона за социалните услуги, Програмата предвижда дискусия, работа по теми в малки групи и извеждане на предложения относно нормативна обезпеченост на комплексите. Планирано е посещение в Комплекса за социални услуги за деца и семейства в Пловдив. Срещата ще бъде открита в 14.00 часа от Георги Титюков, заместник-кмет на Пловдив с ресор „Спорт, младежки дейности и социална политика“, и Георги Георгиев, председател на Националния алианс за социална отговорност.", "date": "2018.10.11", "title": "Пловдив: Градът е домакин на първа национална работна среща на представителите на комплексите за социални услуги в страната"}
{"url": "http://www.focus-news.net/news/2018/10/11/2577012/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в Сливенска област, съобщиха от  Областно пътно управление - Сливен. Проходите Твърдишки и Вратник са затворени целогодишно за тежкотоварни автомобили автомобили над 10 т. Повишена е опасността от падащи камъни по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.11", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/10/11/2577011/dobrich-obshtinata-poluchi-nagrada-ot-konkurs-za-energiyna-efektivnost.html", "text": "На официална церемония вчера във Френския институт на България бяха връчени награди от третото издание на конкурса „ЕКООБЩИНА“. Община Добрич е отличена в категорията „Енергийна ефективност на сградите – община с население над 40 000 жители“. Това съобщиха от пресцентъра на  Общината . Призът беше връчен на кмета на Добрич Йордан Йорданов от зам.-министъра на МРРБ Деница Николова и Посланикът на Франция у нас Н. Пр. Ерик Льобедел. Отличието е признание за ангажираността на Община Добрич за реализираните образцови инициативи, както и водената стратегическа политика в областта на устойчивото енергийно развитие. Община Добрич получи и награда от weber academy, която е специализирана в обучение в областта на енергийната ефективност.  \r\nЕКООБЩИНА е конкурс, организиран от Посолството на Франция в България, Министерството на околната среда и водите и Министерството на регионалното развитие и благоустройството. Той има за цел да открои значението на прилагането на добри практики на местно ниво в шест ключови области, представляващи стълбовете на едно устойчиво градско развитие: \r\n- енергийна ефективност на обществените сгради и частните жилища; \r\n- управление на водите; \r\n- управление на отпадъците; \r\n- устойчива градска мобилност; \r\n- управление на публичните пространства; \r\n- спорт и гражданско общество. \r\nОт създаването си конкурсът е предназначен за всички български общини и отличава във всяка една от посочените области една голяма община (над 40 000 жители) и една малка община  (над 10 000 жители).", "date": "2018.10.11", "title": "Добрич: Общината получи награда от конкурс за енергийна ефективност"}
{"url": "http://www.focus-news.net/news/2018/10/11/2577015/kyustendil-zaradi-izgrazhdane-na-nov-vodoprovod-se-spira-vodata-v-chast-ot-tsentara-na-dupnitsa.html", "text": "Заради изграждане на нов водопровод се спира водата в част от центъра на Дупница. Това съобщи за  Радио „Фокус” – Кюстендил  Илия Илиев, управител на общинското ВиК дружество в Дупница. На 11 и 12 октомври се спира водоподаването до 20.00 часа по улиците „Венелин”, „22 март”, „Димчо Дебелянов”, „Св.Георги”, „Трети гвардейски полк” и прилежащите им преки. Ремонтните дейности са свързани с полагането на нов водопровод по улица „Венелин“ с дължина близо 1 километър, след което пътната артерия ще бъде цялостно преасфалтирана и ще се изградят тротоари.  \r\n„Неслучайно отрязъкът от спиране на водоподаването е за по-дълъг период през деня, тъй като намеренията са ни да приключим по-бързо и да спестим дискомфорта на живущите в района. Ще бъдат поставени указателни табели за ремонтните дейности и призовавам за малко търпение”, каза Илия Илиев. \r\nВенцеслав ИЛЧЕВ", "date": "2018.10.11", "title": "Кюстендил: Заради изграждане на нов водопровод се спира водата в част от центъра на Дупница"}
{"url": "http://www.focus-news.net/news/2018/10/11/2577014/", "text": "Има промяна в позицията на водещите държави в Европейския съюз за границите между Косово и Сърбия. Това каза за сутрешния блок  „Добро утро, България“   на  Радио „Фокус“   ген. Кирчо Киров, началник на Националната разузнавателна служба в периода 2002-2012 по повод становището на Европейския парламент за възможна корекция на границата между Косово и Сърбия. Той обясни, че се наблюдава опит за единодействие от страна на Балканите с оглед разрешаване на „гордиевият възел“, който е в триъгълника Западни Балкани, Сърбия и Косово. „Това е една стъпка към насърчаване на Белград да приеме такава промяна – корекция на границите. Но признаването на Косово ще бъде политическа смърт за всеки от днешните, актуални политици на Сърбия. Трудно е да се предвиди засега какви ще бъдат позициите на косовските лидери и ще настъпи ли промяна в позицията на сръбските ръководители в лицето на сръбският президент Александър Вучич и на външния министър Ивица Дачич, защото те са лидерите, които трябва да вземат тези решения“, коментира ген. Кирчо Киров. Той каза още, че промяната на границите между Сърбия и Косово няма да остане без последствия за останалите държави от Балканите. България стои встрани и наблюдава безучастно развитието на процесите, допълни ген. Киров.", "date": "2018.10.11", "title": "Ген. Кирчо Киров: Има промяна в позицията на водещите държави в Европейския съюз за границите между Косово и Сърбия"}
{"url": "http://www.focus-news.net/news/2018/10/11/2577016/sport-balgariya-pobedi-azerbaydzhan-s-30-v-posledniya-si-mach-na-mondial-2018.html", "text": "Националния отбор на България завърши с победа участието си на Световното първенство в Япония. Момичетата на селекционера Иван Петков се наложиха над Азербайджан с 3:0 (25:19, 25:20, 25:20) гейма в последния си мач от Група F от втората фаза на шампионата, игран рано тази сутрин пред едва по-малко от 200 зрители в зала \"Осака Мунисипал Сентрал Джимнезиъм\".   \r\nБългарките приключиха на 6-о място в групата с 4 победи, 5 загуби и 11 точки. Така България остава на 12-о място в крайното класиране на Мондиал 2018. \r\nВенцислав ДРАГОМАНОВ", "date": "2018.10.11", "title": "Спорт: България победи Азербайджан с 3:0 в последния си мач на Мондиал 2018"}
{"url": "http://www.focus-news.net/news/2018/10/11/2577020/pregled-na-osnovnite-temi-vav-velikotarnovskiya-pechat.html", "text": "„25 красавици от цял свят превземат Велико Търново“, е заглавие от областния всекидневник  „Янтра Днес” . Момичета, които са на възраст от 18 до 28 години, ще участват в конкурса Lady Universe 2018 на 15 октомври, който за трета поредна година ще се проведе в хотел „Маринела“ в София. Лицензиант на модното състезание е моделът Цвети Разложка. \r\n„Недоволни запълниха сами част от дупките по пътя Ресен – Паскалевец“, е друг акцент в ежедневника. Група ентусиасти се захванаха сами да запълнят дупките по печално известния път Ресен – Паскалевец, който е един от най-лошите в региона. Трасето попада на територията на двете общини – Велико Търново и Павликени, но повече от 30 г. не е ремонтирано.   \r\n„Хайки срещу незаконната сеч предприемат горски стопанства“, е тема от страница трета в броя. „По проект за 820 000 лв. изграждат комплекс за социални услуги за деца във Велико Търново”, четем на страницa четвърта в изданието. На страница осема е публикуван материал със заглавие:  „Животът сред ледовете на Антарктика в снимки представя великотърновецът Мирослав Цветанов“.   \r\n„Фло Боджадж мечтае за Премиър лигата, но има големи амбиции с „виолетовите“, е акцент от спортната страница на вестника. \r\n„НАП-Велико Търново продава две панорамни места във Велико Търново и Арбанаси“, е заглавие от първа страница на другия областен ежедневник -  „Борба“ . Заради дълг към държавата на търг отива клубът на „Последователите на Исус“. Бившият клуб на Обединена Божия църква „Последователи на Исус“ във Велико Търново е обявен за принудителна продан от териториалната дирекция на НАП в старата столица, заради борчове на собственика на сградата. Доскоро в зданието на ул. „Мизия“ с площ от 98 кв. метра са се събирали последователи на религиозната общност, но недвижимата собственост е послужила като обезпечение на борчовете към държавата и даже Господ не е успял да спаси длъжниците от данъчните.  \r\n„Пчелари с 350 кошера в Петко Каравелово превърнаха хобито си в бизнес“, е друга тема от ежедневника. Светлана и Марин Великови от години сами се грижат за 350 кошера с пчели в Петко Каравелово. Те живеят във Велико Търново и съвсем наскоро зарадваха съкварталците си в кв. „Картала“ с малко магазинче за пчелни биопродукти, лицензирано производство на пчелни майки и отводки. \r\n„С 820 000 лв. бивша ясла в старата столица става комплекс за нови социални услуги за деца“, „Опасни отпадъци ще съхраняват в Златарица“, „Футболната легенда Джони Велинов ще говори в старата столица за донорството“, са също сред заглавияята от страниците на всекидневника. „Горнооряховският „Локомотив“ спечели детския футболен турнир за купа М&BM“, „ Млади съдии ръководиха успешно свищовското дерби“ и „Ерика Йорданова и Валентин Савов станаха национални шампиони по ракетомоделизъм“ са акценти от спортната страница на изданието.", "date": "2018.10.11", "title": "Преглед на основните теми във великотърновския печат"}
{"url": "http://www.focus-news.net/news/2018/10/11/2577019/vitsepremierat-valeri-simeonov-shte-vzeme-uchastie-v-natsionalna-sreshta-na-tema-obshtestven-red-i-sigurnost-v-kazanlak-i-shte-poseti-ms-hidravlika-ad.html", "text": "Вицепремиерът Валери Симеонов ще вземе участие в национална среща на тема „Обществен ред и сигурност – необходимост от законодателни промени“ в Казанлък. Това съобщиха от  правителствена информационна служба . Повод за срещата е инцидентът с роми в центъра на Казанлък в първия учебен ден, на 17-ти септември тази година, определен от органите на реда като битов. Срещата ще се проведе днес, от 11.00 ч. в камерна зала на Дом на културата „Арсенал“. \r\nСлед инцидента институциите дадоха обещание да се засили работата по превенция на подобни инциденти. В резултат от това бяха проведени няколко срещи в общински съвет Казанлък, бяха изслушани общински съветници и те представиха своите предложения за ограничаване на битовата престъпност особено в кварталите с концентрирано малцинствено население.  \r\nСлед срещата на тема „Обществен ред и сигурност“, вицепремиерът Валери Симеонов ще посети едно от водещите предприятия в областта – М+С Хидравлика АД.", "date": "2018.10.11", "title": "Вицепремиерът Валери Симеонов ще вземе участие в национална среща на тема „Обществен ред и сигурност“ в Казанлък и ще посети М+С Хидравлика АД"}
{"url": "http://www.focus-news.net/news/2018/10/11/2577022/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към момента е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.11", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/10/11/2577021/krum-zarkov-bsp-tryabva-da-se-obedinim-za-da-promenim-stranata-si-neka-badem-optimisti.html", "text": "„В никакъв случай държавата не трябва да дава средства на частните училища“. С тези думи се обърнаха учители и директори на училища към народните представители от ПГ на „БСП за България“ в град Глоджево (община Ветово) по време а представянето на „Визия за България“, съобщиха от пресцентъра на  НС на БСП . Те заявиха, че делигираните бюджети са изгирали своята роля и сега трябва да се финансира качество, а не брой ученици. Според тях трябва и да се дават специални бонуси за отдалечени региони и обучението на деца, чийто майчин език е различен от българския. Зам.-председателят на ПГ на „БСП за България“ Крум Зарков  призова всеки български гражданин да бъде участник в написването на Визията. „Трябва да се обединим, за да променим страната си. Нека бъдем оптимисти. Ако кажем - до тук бяхме, нищо няма да постигнем“, каза още той.  Народният представител проф. Анелия Клисарова  представи Визията в сферата на образованието. По думите ѝ в сегашното законодателство има огромни проблеми - обхватът на учениците, голямата част от учениците не ходят на училище по социлани причини; бумащината, с която  са засипани учителите и липсата на реална квалификация, която  да се провежда в университети и инстититуци; проблемът с приобщаващото образование.  Депутатът Георги Стоилов  пое ангажимент левицата да отправи парламентрарни въпроси по питанията на учителите за маломерните паралелки и тяхното финансиране, остарялата нормативна база за ученическите столове и правата на Агенцията за закрила на децата в училищата. В дискусията взеха участие и народните представители Димитър Георгиев и Йордан Младенов. \r\nНиските изкупни цени на граха, на слънчогледа, млякото и липсата на достъп до еврофондове бяха сред основните проблеми, поставени на срещата със земеделци в с. Обретеник, община Борово. Присъстващите изразиха съгласие със заложените във „Визия за България“ мерки за скъсяване на веригата между производителя и пазара. Те поставиха и въпроса какви мерки ще бъдат предприети от страна на държавата за чумата по свинете, която е засегнала Румъния и защо се бавят тези мерки. Хората изразиха своята тревога от набезите и беззаконието, липсата на защита на техните култури и стопанства. Те изразиха и несъгласие с предложението на управляващите за реформата в  здравеопазването. Народният представител от БСП Йордан Младенов  подчерта, че има нужда от изцяло нов подход в земеделието. „Важно е да се намали админитсративната тежест за малките производители и да се създаде марка „Произведено в България“, която се да се налага в големите магазини“, каза още той и допълни, че трябва да се отпуснат повече средства за алтернативното производство.  Депутатът Димитър Георгиев  коментира, че субсидиите трябва да бъдат разделени на две – за единица площ и за произведено и продадено количество продукция. На срещата присъстваха също проф. Анелия Клисарова и депутатът от региона Георги Стоилов. \r\nВ с. Борисово, община Сливо Поле, при срещата си с депутати от левицата, гражданите направиха предложение за повишаване на контрола от страна на държавата в социалните домове. По думите им има завишена роля на НПО-тата при грижата за хората в тези домове, но никой не следи какво се случва там. Те приветстваха идеята на БСП за надграждане на Визията заедно с българския народ. Поставиха въпроси за демогарфския срив, проблемите при отглеждане на деца, проблемите в образованието, особено в липсата на качествено дуално обучение; за мерките за хората в риск – крайно нуждаещи се , хора с увреждания, които имат нужда от обгрижване; за ниските пенсии и начина за определянето им. Не на последно място те поставиха и проблемите на децата с аутизъм, които чакат с месеци да бъде поставена окончателна диагноза в София, помощните средства, методиките за работа на ТЕЛК-овете.  Народният представител д-р Валентина Найденова  отговори на множеството въпроси в сферата на здравеопазването и образованието, в частта за професионалното образование. Депутатът Радослав Стойчев представи Визията в сферата на икономика и регионално развитие. Той подчерта желанието на левицата да се заложи на регионалния принцип при правенето на политики, като се отчитат регионалните специфики на всеки регион. \r\nВ срещата взе участие и зам.-председателят на ПГ на \"БСП за България\" Крум Зарков.  \r\nПо време на представянето на Визията в с. Бабово, община Сливо Поле хората поставиха въпроса за ревизия на прехода и бандитската приватизация. Бе направено и предложение да се търси начин да се привличат инвеститори, но не с идеята за използване на евтина работна ръка.   Народният представител от левицата Иван Ченчев  подчерта, че БСП е последователна, което е видно от предизборната програма, Визията и внасянето на 45 законопроекта, които касаят ежедневието и жизнения стандарт на хората. „Ние ще сме и първите, които при реализирано управление, ще изпълнят всички свои поети ангажименти“, категоричен бе той.  Депутатът Георги Андреев  отговори на въпросите на присъстващите в сферата на сигурността. „Трябва да върнем доверието на гражданите към институциите и към МВР. В момента то не работи за защита на живота и собствеността на хората, а защитава корпоративни интереси“, заяви той. \r\nКато основен проблем, по време на срещата с представители на левицата, гражданите на община Две могили посочиха лошото състояние на общинската и републиканската пътна мрежа в страната. По думите им зимното поддържане на пътищата е лошо, както и маркировката по тях. Те изразиха недоволство и от пътя Русе-Бяла, който според тях е един от най-опасните в страната. Присъстващите припомниха обещанията на управляващите той да бъде рехабилитиран и отводнен, но ремонтът не готов, а дори и след него, той отново няма да може да поеме трафика. Народният представител от левицата Манол Генов представи „Визия за България в частта ѝ за здравеопазване, енергетика и земеделие. Депутатът Лало Кирилов представи идеите на БСП в сферата на икономиката, данъчната и социалната политика.", "date": "2018.10.11", "title": "Крум Зарков, БСП: Трябва да се обединим, за да променим страната си, нека бъдем оптимисти"}
{"url": "http://www.focus-news.net/news/2018/10/11/2577018/n-pr-ema-hopkins-poslanik-na-velikobritaniya-spodelyam-razocharovanieto-na-boyko-borisov-ot-nachina-po-koyto-mezhdunarodnite-medii-otraziha-ubiystvoto-v-ruse.html", "text": "На места отразяването на този случай беше ужасяващо. Това каза посланикът на Великобритания Н. Пр. Ема Хопкинс в предаването „Здравей, България“ по  Нова телевизия  във връзка с убийството в Русе. „На срещата, на която бяхме поканени посланиците, получихме интересна и актуална информация за бруталното убийство на Виктория Маринова от премиера Бойко Борисов. Той сподели, че е разочарован от начина, по който беше отразен случаят в международните медии и аз споделям това негово разочарование\", коментира Хопкинс. По думите ѝ за няколко дни полицията е събрала много доказателства, издадена е Европейска заповед и според нея всяка една европейска полицейска служба трябва да се гордее с такива резултати. \r\n„Напълно съчувствам на премиера за неговото разочарование. Той се почувства сякаш България е предадена в медиите и че много прибързани изводи са извлечени от обстоятелствата около това убийство”, коментира още Хопкинс. \r\n„Нашата преса е свободна и невинаги политиците харесват това, което медиите казват. Свободната преса е свободна да каже каквото си иска”, допълни тя. По думите ѝ понякога се получава подобен истеричен отзвук при липсата на надлежно разследване за установяване на връзките. „На места отразяването на този случай беше ужасяващо, защото това, което не чухме, е, че е едно брутално сексуално престъпление срещу жена”, каза Ема Хопкинс.", "date": "2018.10.11", "title": "Н. Пр. Ема Хопкинс, посланик на Великобритания: Споделям разочарованието на Бойко Борисов от начина, по който международните медии отразиха убийството в Русе"}
{"url": "http://www.focus-news.net/news/2018/10/11/2577024/ministar-nikolina-angelkova-balgariya-i-sauditska-arabiya-sa-gotovi-za-aktivno-satrudnichestvo-v-turizma-i-ikonomikata.html", "text": "Пред България и Саудитска Арабия има все още много нереализиран потенциал в двустранните контакти в туризма и много други индустрии. Това заяви министърът на туризма Николина Ангелкова на среща в Рияд с първия зам.-министър на икономиката и планирането на Саудитска Арабия Халид Ал Шунайфи, съобщиха от пресцентъра на  Министерство на туризма . Разговорът се състоя в рамките на работната ѝ визита в арабската страна по покана на Негово Кралско Височество Султан бин Салман бин Абдулазиз Ал Сауд – принц на кралството и председател на Комисията по туризъм и национално наследство на държавата. Саудитска Арабия е важен делови партньор за България.  \r\nМинистър Ангелкова заяви, че туристическият сектор в България се развива устойчиво и възходящо през последните 4 години откакто има самостоятелно ресорно министерство. „Благодарение на премиера Бойко Борисов отрасълът стана приоритет за българската икономика и в резултат се увеличиха значително ръстовете на международни туристи. За миналата година те са над 8.8 милиона\", посочи Николина Ангелкова. Реализирани са ръстове на редица входящи пазари, включително и от далечни като Индия, САЩ, Филипините, Бразилия. \r\n„Туризмът дава много възможности за развитие – традиционните зимен и летен, но и много видове специализирани услуги – балнео- и СПА, медикъл, културно-исторически, гурме, голф, планински и т.н. Голям брой от значимите артефакти в България са открити в близост до минерални извори и привличат много туристи за комбинирани услуги\", посочи министърът и даде примери с курортите Сапарева баня, Сандански, Хисаря и др. „България е известна с качествената си храна и затова министерството създаде кулинарни дестинации, с които насърчава не само вътрешния туризъм, но и притока на много чужди гости. Всяка година правим проучвания и на тяхна база реализираме различни промоционални кампании за увеличаване на туристите. За това ни помагат и IT технологиите в маркетинга и рекламата – например чрез онлайн платформата I love Bulgariа, която достига до огромно число потребители чрез Вайбър приложението и не само привлича още посетители, но също популяризира забележителностите ни\", коментира министър Ангелкова. \r\nПреди 2 години двете страни подписаха меморандум за сътрудничество в туризма, който дава възможности за активно партньорство в предлагането на разнообразни туристически услуги. „Освен това България е сред водещите аутсорсинг дестинации и се надявам да стане  важен и стратегически партньор за Саудитска Арабия\", увери министър Ангелкова. Привличането на повече инвестиции е водещ елемент в политиката на туристическата администрация и затова бяха инициирани законови промени, които да облекчат и насърчат бизнес проектите. Повечето от необходимите на предприемачите документи се придвижват онлайн. Това е част от стратегията за устойчиво развитие на сектора до 2030 г. Сред основните приоритети на българското правителство в областта на туризма е позиционирането на страната ни като висококачествена целогодишна туристическа дестинация. „Туристическият сектор в България се очаква да нарасне с над 40% през следващите 10 години, което ще бъде постигнато с привличане на повече инвестиции\", поясни българският министър.  \r\nХалид Ал Шунайфи заяви, че е много важно двете икономики да се корпорират и да задълбочат сътрудничеството си. „Туризмът дава много възможности за инвестиции и вярвам, че тази среща е началото взаимно да черпим опит\", обобщи той.", "date": "2018.10.11", "title": "Министър Николина Ангелкова: България и Саудитска Арабия са готови за активно сътрудничество в туризма и икономиката"}
{"url": "http://www.focus-news.net/news/2018/10/11/2577017/dobrich-literaturno-kafene-vazstanovka-e-chast-ot-kulminatsiyata-v-chestvaneto-na-130-godini-ot-rozhdenieto-na-dora-gabe.html", "text": "Част от кулминацията в честването на 130 години от рождението на Дора Габе е литературно кафене – възстановка, организирано от Община град Добрич и Регионалния исторически музей, предаде кореспондентът на  Радио „Фокус” – Варна . По думите на главния уредник в Дом-паметник „Йордан Йовков“ д-р Кремена Митева идеята за тази възстановка се осъществява за първи път в нашата страна. Събитието „ще отиде“ при публиката, а не както е обичайно – тя при него. Така за половин час всички случайни клиенти на Клуба ще попаднат в 30-те години на ХХ век и ще чуят разговор между именитите гости на кафенето. Литературното кафене е с начало 11,00 часа в Бакарди клуб. Ще бъде пресъздадена масата на писателките от прочутото столично кафене „Цар Освободител“, майсторски представено в шаржа на художника Александър Добринов от 1935 година. На тази маса седят Дора Габе, Елисавета Багряна, Фани Попова-Мутафова, Яна Язова, издателят на „Вестник на жената“ Христо Чолчев и оперният певец Петър Райчев. В техните образи ще се превъплътят актьорът Красимир Демиров (като Христо Чолчев), любителите театрали от град Генерал Тошево Райна Стойчева и Илиана Иванова (като Дора Габе и Елисавета Багряна), както и музейните специалисти Цветан Сашев (като Петър Райчев), Лена Кирилова (като Фани Попова-Мутафова) и Николета Николова (като Яна Язова).  \r\nЖулиета НИКОЛОВА", "date": "2018.10.11", "title": "Добрич: Литературно кафене – възстановка е част от кулминацията в честването на 130 години от рождението на Дора Габе"}
{"url": "http://www.focus-news.net/news/2018/10/11/2577026/kyustendil-dokumentalni-filmi-za-parvata-svetovna-voyna-shte-badat-prozhektirani-v-grada.html", "text": "Документални филми за Първата световна война ще бъдат прожектирани в Кюстендил. Това съобщи за  Радио „Фокус” – Кюстендил  доц. д-р Ангел Джонев, историк в Регионален исторически музей – Кюстендил. Прожекциите ще започнат от 18.00 часа в общинското кино. Филмите са „България влиза в Първата световна война“ и „Разгромът на Сърбия“, първа и втора част от документалната поредица „Помни войната 1915 – 1918“. Входът е свободен. Общата продължителност на двата епизода е 1 час.  \r\nВ първия филм се разглеждат последиците за България след сключването на Санстефанския, Берлинския и Букурещкия договор като предпоставка за влизане във войната и обстоятелствата около присъединяването на страната към Централните сили. Вторият филм е вълнуващ разказ за блестящите победи на българските офицери и войници срещу Сръбската армия през 1915 година при Ниш, Вардарска Македония, Криволак и на Косово поле. \r\nВенцеслав ИЛЧЕВ", "date": "2018.10.11", "title": "Кюстендил: Документални филми за Първата световна война ще бъдат прожектирани в града"}
{"url": "http://www.focus-news.net/news/2018/10/11/2577027/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Продължаващото разследване на случая „Скрипал“, спадът в рейтинга на Християнсоциалния съюз (ХСС) в навечерието на изборите в Бавария, възстановяването на рухналия мост „Моранди“ в Генуа и гръцките претенции към Берлин за военни репарации са част от основните теми, върху които акцентират европейските печатни издания. \r\n***  Броени дни преди изборите за регионален парламент в Мюнхен рейтингът на Християнсоциалния съюз (ХСС) на Хорст Зеехофер падна под 33%. Това показва проучване, направено за един от най-големите баварски ежедневници -  Augsburger Allgemeine Zeitung .  \r\nЗа разлика от ХСС, подкрепата за партията „Зелени“ достига рекордните 18,5%. Трета политическа сила в най-голямата германска провинция е „Алтернатива за Германия“, която събира 12,8% и за първи път ще влезе в парламента в Мюнхен. Социалдемократите (ГСДП) може да разчитат на едва 11% от гласовете на гражданите. „Свободни избиратели“ имат 9,8%, Свободната демократическа партия (СвДП) -5,9%. Ако прогнозите се окажат точни, то партията „Левица“, която има едва 3,9%, няма да влезе в парламента.  \r\nС оглед на резултатите, анализаторите допускат като възможна единствено двупартийна коалиция – най-вероятно черно-зелена. Мнозинство може да получи и коалиция между ХСС, „Свободни избиратели“ и СвДП.  \r\nСпоред „зеленият“ Роберт Хабек коалицията с ХСС е допустима. „Разбира се, нашият стремеж е да помогнем за поставянето на ново начало. Ако ХСС обаче държи на модела на Виктор Орбан – антиевропейска политика, връщане на границите – тогава преговорите за коалиция ще бъдат прекратени много бързо“, предупреди Хабек. \r\n***  Идентифицираха трети участник в предполагаемото отравяне  на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри, съобщава швейцарският ежедневник  Die Neue Zuercher Zeitung . \r\nСтава въпрос за още един, трети агент на ГРУ, поясняват от редакцията, който по-рано е оперирал на територията на Швейцария.  \r\nВ резултат на аферата „Скрипал“ започна постепенното разкриване на руската агентурна мрежа в Европа. Миналата седмица британско-руската изследователска мрежа „Елиът Хигинс“ обяви, че притежава списък с повече от 300 служители на военното разузнаване на Москва. Информацията за третия участник в предполагаемото отравяне на Скрипал обаче идва от руската медия „Фонтанка“, която разкрива неговото име – Сергей Федотов. По всяка вероятност обаче това е псевдонимът му.  \r\nПо-рано двамата предполагаеми извършители бяха идентифицирани с псевдонимите им Александър Мишкин и Анатоли Чепига. Истинските им имена са Александър Петров и Руслан Боширов. \r\n***  Военен самолет L-39 катастрофира в района между базата Силач и балнеоложкия курорт Ковачова в Банска Бистрица, Словакия, съобщава електронното издание  The Slovak Spectator , като уточнява, че инцидентът се е случил в следобедните часове на сряда.  \r\nДвамата членове на екипажа са успели да катапултират и са оцелели. Те са били приети за кратко в близка болница, но още същата вечер са изписани от нея, поясниха от Министерството на отбраната в Братислава. Мястото на произшествието е посетил лично и словашкият военен министър Петър Гайдош, веднага щом е бил известен за случилото се.  \r\nПояснява се, че самолетът се е разбил извън населено място. Причината за катастрофата е отказал двигател. От Министерството на отбраната на Словакия разпоредиха преустановяване на всички полети на L-39 „Албатрос“, докато разследването на инцидента не бъде завършено. \r\n*** Русия увеличава военното си присъствие в Либия и снабдява с оръжия милициите, е разбрало  британското издание The Times . \r\nКакто пише вестникът, действията на Кремъл в Лондон се разчитат като опит за дестабилизиране на региона и взимане на контрола върху ключов път, през който мигрантите напускат Африка и се опитват да влязат в Европа нелегално. \r\nБританският премиер Тереза Мей е предупредена за този проблем от началниците на разузнавателните служби, както твърди The Sun. Военен източник е потвърдил, че Москва отклонява военни ресурси. „Либия е перфектна мишена за Путин – тя е нестабилна, има фрактуризирано правителство и петрол“, е заявил източникът на таблоида. \r\nРуски военнослужещи и частни военни компании, като Wagner Group и RSB Group са забелязани в пристанищата Тобрук и Бенгази, пише британският вестник. Генерал Халиф Хафтар, който е начело на Либийската национална армия и контролира големи райони от източната част на Либия, приветства помощта от Русия, както твърди The Washington Times. Руските наемници, както се твърди, проучват района за място, на което да бъде изградена военна база в някой от пристанищните градове. \r\nБританците смятат, че близките до Путин олигарси може да влияят на военните за увеличаване на руското присъствие, за да бъде поставен под контрол либийският петрол. \r\n***  Ръководителят на Антикорупционната комисия в Италия (ANAC) Рафаеле Кантоне, е предупредил в сряда, че има потенциална опасност мафията да се намеси в реконструкцията на моста „Моранди“ в Генуа, съобщава местната редакция на европейското електронно издание  The Local  . \r\nСъответното Кантоне е заявил на изслушванията по време на парламентарната  дискусия за новия „Указ за Генуа“, с който ще се регулират възстановителните работи в района. Той е изразил безпокойство, че въпросният документ съдържа „безпрецедентни“ клаузи, които позволяват на новоизбрания комисар по реконструкцията на Генуа, Марко Бучи, да заобикаля италианското гражданско законодателство и „да действа с абсолютна и пълна свобода, като се съобразява единствено с принципите на ЕС и естествено с Конституцията “.  \r\nВ частност, шефът на Антикорупционната комисия е изразил тревоги от факта, че Указът освобождава комисаря от задължението да се съобразява с разпоредбите на италианския кодекс „Антимафия“, а според него това представлява вече конкретен риск и сигнал, че мафията би могла „ да пусне пипалата си“ в работите по реконструкцията. Макар и мафията да няма силно влияние в региона на Лигурия, където се намира Генуа, тя се опитва да разшири територията на действията си, а строителството е един от секторите, за които се знае, че е „в нейната хватка“. \r\nОт редакцията припомнят, че виадуктът по магистрала „Моранди“ се срути на 14 август и отне живота на 43 души. Все още не са изяснени причините за бедствието. Мостът е строен през 60-те години на миналия век, време, когато италианската мафия яростно се е разпореждала именно в строителния сектор. \r\nИталианският министър на вътрешните работи Матео Салвини, който е и един от вицепремиерите в сегашното правителство на страната, е изразил напълно съгласието си с предупрежденията на Кантоне, но не е приел безпокойството му за извънредните правомощия, дадени на Бучи. \r\n***", "date": "2018.10.11", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/10/11/2577028/api-do-1700-chasa-dvizhenieto-po-avtomagistrala-trakiya-shte-se-osashtestvyava-v-avariynata-lenta-ot-km-24-do-km-26-v-posoka-sofiya-zaradi-remontni-deynosti.html", "text": "До 17.00 часа днес движението по автомагистрала „Тракия“ ще се осъществява само в аварийната лента в участъка от км 24 до км 26 в посока София заради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки пътната сигнализация.", "date": "2018.10.11", "title": "АПИ: До 17.00 часа движението по автомагистрала „Тракия“ ще се осъществява в аварийната лента от км 24 до км 26 в посока София заради ремонтни дейности"}
{"url": "http://www.focus-news.net/news/2018/10/11/2577031/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-12-oktomvri.html", "text": "„Софийска вода” временно ще прекъсне водоснабдяването в някои части на столицата на 12 октомври. Това съобщиха от пресцентъра на  дружеството .  \r\nВъв връзка с подмяна на спирателен кран на бул. „Мадрид“, кв. „Подуене“, се налага спиране на водоподаването от 00:00 до 06:00 часа на клиентите на „Софийска вода”, живеещи в района на: бул. „Мадрид“, бул. „Евлоги и Христо Георгиеви“, бул. „Ген. Данаил Николаев“, жп гара Подуене. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид “ ъгъла с ул. „Алеко Константинов “. \r\nВъв връзка с извършване на степ тест за измерване на налягането във водопроводната мрежа в кв. „Бояна“, се налага спиране на водоподаването от 00:00 до 06:00 часа на клиентите на „Софийска вода”, живеещи в района на: ул. „Воденичница“, ул. „Даскал Стоян Попандреев“, ул. „Околовръстен път“, ул. „Радецки“, ул. „Кумата“, ул. „Севастократор Калоян“ и района между ул. „Даскал Стоян Попандреев“, ул. „Иваница Данчев“, ул. „Севастократор Калоян“, ул. „Герганица“ и ул. „Байкал“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумата “ пред Овергаз; ул. „Герганица“ ъгъла с ул. „Десислава“. \r\nВъв връзка с подмяна на сградно водопроводно отклонение до бл. 301 жк. „Надежда“ 3, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бл. 301, бл. 302, бл. 303. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 301. \r\nВъв връзка с подмяна на сградно водопроводно отклонение на ул. „Стефан Стамболов“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Стефан Стамболов“ от ул. „Пиротска“ до бул. „Тодор Александров“ – четни номера. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Стамболов“ №10. \r\nВъв връзка с монтаж на пожарен хидрант на ул. „Петър Панайотов“ Промишлена зона „Илиянци“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Петър Панайотов“ от Пожарната до „Яйцекооп“ и бл. 10. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: до бл. 10. \r\nВъв връзка с подмяна на сградно водопроводно отклонение на ул. „Любен Каравелов“с. Казичене, се налага спиране на водоподаването от 09:30 до 16:00 часа на клиентите на „Софийска вода”, живеещи в района на: ул. „Любен Каравелов“ от ул. „Липите“ до ул. „Мито Войнишки“, ул. „Хан Аспарух“ от ул. „Любен Каравелов“ до ул. „Никола Петков“, ул. „Витоша“ от ул. „Любен Каравелов“ до ул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любен Каравелов“ ъгъла с ул. „Хан Аспарух“. \r\nВъв връзка с подмяна на сградно водопроводно отклонение на ул. „Дружба“ в с. Герман, се налага спиране на водоподаването от 10:00 до 17:30 часа на клиентите на „Софийска вода”, живеещи в района на: ул. „Дружба“, ул. „Незабравка“; ул. „Боне Хаджибонев“ от ул. „Градина“ до ул. „Незабравка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дружба“ ъгъла с ул. „Незабравка“. \r\nВъв връзка с подмяна на сградно водопроводно отклонение на ул. „Варна“ гр. Нови Искър, кв. „Курило“, се налага спиране на водоподаването от 09:30 до 15:00 часа на клиентите на „Софийска вода”, живеещи в района на: ул. „Варна“, ул. „Балкан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Варна“ ъгъла с ул. „Балкан“. \r\nВъв връзка с подмяна на сградно водопроводно отклонение на ул. „Дунавски лебед“ в кв. „Васил Левски“, се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. „Дунавски лебед“ от ул. „Поп Грую“ до ул. „Станислав Доспевски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дунавски лебед“ №20. \r\nВъв връзка с механично почистване и дезинфекция на резервоар „Шумака“ община „Панчарево“, се налага спиране на водоподаването от 09:00 до 13:00 часа на клиентите на „Софийска вода”, живеещи в района на: Вилна зона „Шумака“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеоновско шосе“ и отбивката за резервоара. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.11", "title": "„Софийска вода” временно ще прекъсне водоснабдяването в някои части на столицата на 12 октомври"}
{"url": "http://www.focus-news.net/news/2018/10/11/2577025/blagoevgrad-informatsionen-den-za-predstavyane-na-dobri-praktiki-po-proekta-tvoyat-chas-shte-se-provede-v-grada.html", "text": "Информационен ден за представяне на добри практики по проекта „Tвоят час“ ще се проведе в Благоевград. Това съобщиха за  Радио „Фокус“ – Пирин  от Регионално управление на образованието – Благоевград. Официалното откриване на събитието ще бъде от 10.00 часа на специална сцена между Младежкия дом и Историческия музей. От 10.10 до 13.50 часа пък ще има музикални и танцови изпълнения от извънкласни дейности - занимания по интереси и групи за деца с обучителни затруднения, реализиращи дейности по проекта в училищата в област Благоевград. Официалното закриване на събитието е предвидено за 14.00 часа. \r\nЛивия НИНОВА", "date": "2018.10.11", "title": "Благоевград: Информационен ден за представяне на добри практики по проекта „Tвоят час“ ще се проведе в града"}
{"url": "http://www.focus-news.net/news/2018/10/11/2577029/v-spetsializiraniya-nakazatelen-sad-shte-se-provede-brifing-po-povod-razbita-organizirana-prestapna-grupa-za-nezakonna-targoviya-na-kulturno-istoricheski-tsennosti.html", "text": "От 13.00 часа в сградата на Специализирания наказателен съд на ул. “Черковна“ 90 в София ще бъде даден брифинг по повод неутрализиране на организирана престъпна група за държане и незаконна търговия на културно-исторически ценности. Това съобщиха от пресцентъра на  Апелативна специализирана прокуратура . Информация ще предоставят заместникът на главния прокурор Иван Гешев, наблюдаващият делото прокурор Сийка Милева, директорът на ГДБОП главен комисар Ивайло Спиридонов, зам.-председателят на ДАНС Николай Ненков, директорът на Главна дирекция „Инспекторат по опазване на културното наследство“ към Министерство на културата Александър Трайков.", "date": "2018.10.11", "title": "В Специализирания наказателен съд ще се проведе брифинг по повод разбита организирана престъпна група за незаконна търговия на културно-исторически ценности"}
{"url": "http://www.focus-news.net/news/2018/10/11/2577033/varna-mokri-sa-patnite-nastilki-v-oblastta-zaradi-valezhi-ot-dazhd.html", "text": "Мокри са пътните настилки във Варна и областта заради валежи от дъжд, предаде репортер на  Радио „Фокус“ – Варна . По основните направления - за София и Бургас, движението е с обичайна натовареност за делничен ден, като повече автомобили се движат в участъка Добрич – Варна. По направлението в участъка от км 25+830 до км 43+515 трафикът се осъществява с повишено внимание поради частични ремонтни дейности на асфалтовата настилка. В района на пътя Кранево – Варна при 83 км трафикът е ограничен за моторни превозни средства над 10 тона заради свлачище. Обходният маршрут е през Кичево и Оброчище. В посока Бургас движението от км 0+000 до км 8+600 по автомагистрала „Черно море“ се осъществява   двупосочно в едното платно в посока Варна – Бургас, поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.10.11", "title": "Варна: Мокри са пътните настилки в областта заради валежи от дъжд"}
{"url": "http://www.focus-news.net/news/2018/10/11/2577013/nzz-identifitsiraha-treti-uchastnik-v-predpolagaemoto-otravyane-v-solzbari.html", "text": "Идентифицираха трети участник в предполагаемото отравяне  на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри, съобщава швейцарският ежедневник  Die Neue Zuercher Zeitung . \r\nСтава въпрос за още един, трети агент на ГРУ, поясняват от редакцията, който по-рано е оперирал на територията на Швейцария.  \r\nВ резултат на аферата „Скрипал“ започна постепенното разкриване на руската агентурна мрежа в Европа. Миналата седмица британско-руската изследователска мрежа „Елиът Хигинс“ обяви, че притежава списък с повече от 300 служители на военното разузнаване на Москва. Информацията за третия участник в предполагаемото отравяне на Скрипал обаче идва от руската медия „Фонтанка“, която разкрива неговото име – Сергей Федотов. По всяка вероятност обаче това е псевдонимът му.  \r\nПо-рано двамата предполагаеми извършители бяха идентифицирани с псевдонимите им Александър Мишкин и Анатоли Чепига. Истинските им имена са Александър Петров и Руслан Боширов. Тереза Герова", "date": "2018.10.11", "title": "NZZ: Идентифицираха трети участник в предполагаемото отравяне в Солзбъри"}
{"url": "http://www.focus-news.net/news/2018/10/11/2577030/pazardzhik-okrazhniyat-sad-shte-zasedava-po-deloto-za-razprostranenie-na-ideite-na-islyamska-darzhava.html", "text": "Окръжният съд в Пазарджик ще заседава отново по делото срещу 14 обвиняеми за разпространение на идеите на терористичната организация „Ислямска държава”. Това съобщи за  Радио „Фокус” – Пазарджик  Маринела Георгиева от администрацията на съда. След вчерашното заседание по делото, процесът ще продължи и днес, като се очаква съдът да се произнесе по искането на адвокати на обвиняемите за назначаване на съдебно-теологична експертиза.  \r\n14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“. Съдия-докладчик по делото е Кристина Пунтева. \r\nВаня НИКОЛОВА", "date": "2018.10.11", "title": "Пазарджик: Окръжният съд ще заседава по делото за разпространение на идеите на „Ислямска държава”"}
{"url": "http://www.focus-news.net/news/2018/10/11/2577034/filip-popov-bsp-boyko-borisov-zayavi-che-nyama-da-pravi-politika-za-chicho-ot-koynare-zatova-nyama-byudzhet-za-malkite-obshtini.html", "text": "На среща с хора от Ситово за „Визия за България“ бе поставен въпросът за липсата на бюджет за малките общини, с който кметовете да разполагат. „Бойко Борисов заяви, че няма да прави политика за чичо от Койнаре - затова  малките общини нямат бюджети и са потърпевши“. Това каза секретарят на ПГ на „БСП за България“ Филип Попов, съобщиха от пресцентъра на  НС на БСП . На въпрос за лошото качество на здравеопазването той коментира, че проблемите в този сектор са много и във Визията се предлагат решения, които подлежат на обсъждане. „Това правителство предлага вместо реформи в здравеопазването, само дoпълнителни финансови тежести за българския гражданин“, подчерта Попов. Той припомни, че един от основните акценти в сектор Здравеопазване във Визията е необходимостта здравните заведения да престанат да бъдат търговски дружества. На срещата присъства и народният представител Красимир Янков, който коментира важността на  националнaта сигурност, която би следвало да бъде приоритет за управляващити, но не е. \r\nЖителите на град Главиница споделиха своите предложения за допълнение на проекта „Визия за България“ на среща с народния представител Валентин Ламбев от ПГ на „БСП за България“. Те отправиха апел да бъдат отменени делегираните бюджети в образованието, както и учебниците да бъдат адаптирани към нуждите на децата. „Ние съзнаваме всички тези проблеми в образованието, затова във Визията сме заложили промени, които считаме за необходими- една от които е един учебник по предмет“, коментира Ламбев. На въпрос от присъстващите за актуализацията на отпуснатите пенсии от предходни години, народният представител отговори, че от БСП искат всички пенсии да бъдат актуализирани с актуалния средногодишен доход. Жителите на град Главиница изразиха недоволството си от „калинките във властта“- некомпетентни хора, които са на важни позиции, но на които им липсват познания и опит, за да вземат адекватни решения. „Помните ли „Приказка за стълбата“ на Смирненски колкото по-нагоре се изкачват тези хора, толкова по- глухи стават за проблемите на хората“, каза присъстващ на срещата. Народният представител коментира, че това е често срещан проблем в малките населени места и единственият начин за решаването му са ясни критерии, на които да отговарят всички държавни и общински служители, а те са- компетентност, познания, квалификация. „Не трябва да се допуска назначаването на кадри по политически признак“, заключи Валентин Ламбев. \r\n„В работата ни бумащината става все повече и тя измества същинската работата с деца“, казаха учители на среща за „Визия за България“ с народните представители Ирена Анастасова и Нона Йотова в Тутракан. На срещата, на която присъстваха над 50 учители, бяха обсъдени проблемите с атестирането на учителите и изкривяването на системата на образованието поради делегираните бюджети. Направени бяха и предложения от присъстващите за целодневна организация на учебния процес, осигуряване на безплатни учебници за учениците от 8, 9 и 10 клас, както и целево подпомагане на професионалните паралелки за втория гимназиален етап. „Основно нещо, което фигурира в графа Образование във Визията е- публичните средства да бъдат само за държавните и общински училища“, каза Анастасова. Тя припомни, че във „Визия за България“ се предвижда и осигуряване на съвременни материални условия във всички училища на страната, както и улесняване на достъпа до образование на децатa от бедни семейства чрез поемане на средствата за облекло, обувки, учебници и храна. Нона Йотова дискутира с учителите болезнената за всички българи подмяна на историята и културата, която може да се развива и подпомага със средства от национални фондове, които се предлагат във Визията. \r\n„Много често се спекулира, че няма алтернатива на това управление. Най- нагледният пример е здравеопазването, където ясно се вижда какво предлага ГЕРБ. Те искат промяна на солидарния здравноосигурителен модел в застрахователен.\" Това каза народният представител Жельо Бойчев на среща с гражданите от Тутракан за „Визия за България“. Той коментира, че предложенията по отношение на здравеопазването във Визията са изцяло концентрирани срещу комерсиализирането му. Гражданите отправиха апел за помощ към народните представители, защото общинската болница в града има задължения в размер на 7 млн. и е изправена пред риска да спре да функционира, което означава, че цялата община остава без здравно обслужване. „Всичко това, което коментираме с вас, доказва каква е здравната система в България. За 7 години и 9 месеца ГЕРБ смениха 8 министъра на здравеопазването и 8 управители на НЗОК“, коментира народният представител Славчо Велков.", "date": "2018.10.11", "title": "Филип Попов, БСП: Бойко Борисов заяви, че няма да прави политика за чичо от Койнаре - затова  няма бюджет за малките общини"}
{"url": "http://www.focus-news.net/news/2018/10/11/2577032/deneshen-makedoniya-bitka-v-gartsiya-za-dogovora-za-imeto-kumutsakos-napadna-kotsiyas-tsipras-zashtitava-zaev.html", "text": "Опозиционната „Нова демокрация“ реагира на план „Б“, който министърът на външните работи на Гърция Панос Каменос представи на срещата с помощник-държавния секретар на САЩ за Европа и Евразия Уес Мичъл, отбелязва електронното издание на македонския вестник  „Денешен“  . \r\nОтговорният за външна политика в основната гръцка опозиционна партия Георгиос Кумуцакос коментира в социалната мрежа „Туитър“, че Гърция е „единствената държава на планетата с двама министри на външните работи\", като заяви, че „политическата и дипломатическа шизофрения на правителството по въпроса със Скопие, не само продължава, но сега се изнася и в чужбина\". В тази връзка Кумуцакос настоя за обяснение от страна на първия дипломат на Атина Никос Коцияс. \r\n„След като изрази убеждение, че Договорът от Преспа няма да бъде ратифициран в парламента в БЮРМ, Каменос изглежда е представил алтернативен план, който постига същите геополитически цели с Договора от Преспа, но без да засяга въпроса с името. По-специално, гръцкият министър на отбраната е предложил споразумение за отбрана между Гърция, БЮРМ, Албания и България, а по-късно и със Сърбия, с цел да се създаде ос за стабилността на северната граница на страната. Според него по този начин ще спре руското проникване на Балканите и ще се гарантира стабилността в БЮРМ\", пише Кумуцакос в писмото до гръцкия външен министър.  \r\nСлед това Кумуцакос отправя към Коцияс четири въпроса, сред които: „Знае ли той за съществуването на алтернативен план, който да замени споразумението за името?\". Ако отговорът е положителен, тогава Кумуцакос иска обяснение кой е одобрил този план и „дали това е обществена промяна на гръцката външна политика на Балканите и в спора за името\". Коцияс е попитан и дали вярва, че предложението на Каменос помага да се подготви добре посещението на премиера Алексис Ципрас в Русия през декември. \r\n„Кой ръководи външната политика на страната? Министър на отбраната или ти?\", пита Кумуцакос в писмото.  \r\nСлед информацията за предполагаем план „Б“, представен от Каменос във Вашингтон, източници от кабинета на Ципрас коментират, че гръцкото правителство остава посветено на Договора от Преспа и подкрепя усилията на македонския премиер за прилагането му.  \r\n„Гръцкото правителство остава ангажирано с Договора от Преспа. Зачита конституционните процеси в съседната страна и подкрепя усилията на Заев да изпълни предпоставките, за да влезе в сила споразумението“, коментират от източници от кабинета на гръцкия премиер. Тереза Герова", "date": "2018.10.11", "title": "„Денешен“ (Македония): Битка в Гърция за договора за името: Кумуцакос нападна Коцияс, Ципрас защитава Заев"}
{"url": "http://www.focus-news.net/news/2018/10/11/2577037/veliko-tarnovo-dni-na-otvorenite-vrati-shte-se-provedat-v-natsionalen-voenen-universitet-vasil-levski.html", "text": "Дни на отворените врати ще се проведат в Национален военен университет (НВУ) „Васил Левски“ във Велико Търново, съобщиха за  Радио „Фокус“ – Велико Търново  от пресцентъра на учебното заведение. От 14.00 до 16.00 часа ученици от област Габрово, Велико Търново, Търговище и Разград ще посетят университета. Те ще разгледат музея към Национален военен университет „Васил Левски“, изложбата „Българските войски на Добруджанския фронт” и изложеното въоръжение и техника на строевия плац, като ще наблюдават и репетиция за тържествения ритуал по полагане на военна клетва от курсантите първокурсници. \r\nНа 12 октомври денят на отворените врати ще започне от 08.30 часа с посещението на ученици от Велико Търново, ще продължи в 10.30 часа с тържествения ритуал по полагане на военна клетва от курсантите от 145-ия випуск и ще завърши с разглеждане на въоръжение и техника на строевия плац от групи ученици от Русе, Бяла и Ветово. \r\nКлетва ще положат 155 курсанти-първокурсници. Те се обучават в НВУ по 20 военни специализации. По предварителна информация общо над 1400 ученици ще посетят НВУ „Васил Левски” в дните на отворените врати. \r\nМария НЕДЕВА", "date": "2018.10.11", "title": "Велико Търново: Дни на отворените врати ще се проведат в Национален военен университет „Васил Левски“"}
{"url": "http://www.focus-news.net/news/2018/10/11/2577038/vyara-tserovska-kmet-na-pernik-obnoveniyat-tsentralen-park-na-pernik-shte-bade-otkrit-predi-praznika-na-grada.html", "text": "Oбновеният централен парк на Перник ще бъде открит преди празника на града. Това каза за  Радио „Фокус“  кметът на Перник Вяра Церовкска. Поздрав за перничани за празника на града на 19 октомври ще бъде и приключването на Парка на предизвикателствата, каза още Церовска. „Ще направим откриване на някои обекти, които наскоро приключихме. Ще направим празнична програма, както обичайно на този ден, ще има литургия, след това тържествено шествие. На откриването ще отличим хората, които наистина са дали много за града ни. Това е добър повод Перник да избере своите почетни граждани. Аз се радвам, че в седмицата на празника, в която ще предложим много богата културна програма, заедно с нас ще празнуват и училищата, които носят името на покровителя на Перник – св. Иван Рилски“ каза тя. Церовска уточни, че със званието почетни граждани на Перник ще бъдат удостоени певицата Павлина Горчева и баскетболистката Евдокия Огнянова (посмъртно).  Ще бъдат отличени и 5 от ветераните футболисти, които са допринесли за спортната слава на града. Ще бъде направена научна конференция за историята на града озаглавена „Кракра“ със 1000 годишната история на крепостта. Музеят на минното дело също ще отвори врати, каза още тя и  обясни, че това е най-големият музей на Балканите.", "date": "2018.10.11", "title": "Вяра Церовска, кмет на Перник: Oбновеният централен парк на Перник ще бъде открит преди празника на града"}
{"url": "http://www.focus-news.net/news/2018/10/11/2577039/sofiya-v-grada-shte-se-provede-mezhdunarodna-konferentsiya-dvizhenieto-na-neobvarzanite-strani-v-mnogopolyusniya-svyat-na-30-oktomvri.html", "text": "Международната конференция на тема: \"Движението на необвързаните страни в многополюсния свят: неговата роля в поддържането и насърчаването на международния мир и сигурност\" ще се проведе на 30 октомври 2018 г. в Аула Магна на Софийския университет \"Св. Климент Охридски\". Това съобщиха от пресцентъра на  Посолството на Азербайджан в София . Организатори са дипломатическите мисии на държавите-членки на Движението на необвързаните страни (NAM), акредитирани в Република България в сътрудничество с Института по икономика и международни отношения (ИИМО), а поводът е отбелязването на 63-тата годишнина от Конференцията в Бандунг (1955 г.) и на 57-тата годишнина от първата Конференция на върха в Белград (1961 г.). \r\nПрез последните десетилетия, Движението на необвързаните страни се превърна в един от основните участници в съвременните международни отношения. Като основна политическа платформа, представляваща развиващите се страни на многостранни форуми, по-специално пред Организацията на обединените нации, Движението играе важна роля за поддържането на международния мир и сигурност и за решаването на широк кръг въпроси от регионалната сигурност до социалното и икономическо развитие. Целта на конференцията е да изтъкне принципите, идеалите и целите на NAM, както и приноса му за насърчаване на световния мир и сигурност, икономическото развитие и социалния прогрес и за постигане на интересите на развиващите се страни. \r\nВицепрезидентът на Република България Илиана Йотова ще изнесе ключова реч на церемонията по откриването на конференцията, председателствана от Директора на ИИМО, г-н Любомир Кючуков. Конференцията ще осигури добра възможност за представяне на Движението на необвързаните страни пред българската публика, включително в академичните среди, както и за споделяне на възгледите за бъдещата роля на NAM.", "date": "2018.10.11", "title": "София: В града ще се проведе Международна конференция „Движението на необвързаните страни в многополюсния свят“ на 30 октомври"}
{"url": "http://www.focus-news.net/news/2018/10/11/2577035/nikolay-tishev-bsp-neka-sas-zakona-za-veroizpovedaniyata-da-protivodeystvame-na-radikalniya-islyam-no-da-ne-prechim-na-traditsionnite-veroizpovedaniya-v-balgariya.html", "text": "Нека със Закона за вероизповеданията да противодействаме на радикалния ислям, но да не пречим на традиционните вероизповедания в България, които спазват законодателството. Това каза народният представител от ПГ на „БСП за Бъгария“ Николай Тишев по време на дебатите по законопроектите за промени в Закона за вероизповеданията, предаде репортер на  Агенция „Фокус“.  По отношение на предложението чужди граждани да не проповядват в страната, Тишев заяви: „Това ще удари и католическата църква. На много места в католическите църкви в България служат чужди граждани. Така че трябва много внимателно да отсеем сухото от суровото\", каза той. По думите му след като се опитват да противодействат на проповядването на радикализъм и радикален ислям, да не се пречи на традиционните вероизповедания в България, които спазват законите.  \r\nКолегата му Васил Антонов заяви, че ПГ на „БСП за България“ ще подкрепи двата законопроекта на първо четене и призова за прецизност между двете четения. По думите му, ако има несъответствия на второ четене и несъгласие от страна на вероизповеданията с текстовете, БСП няма да даде своята подкрепа.  \r\nДеница КИТАНОВА", "date": "2018.10.11", "title": "Николай Тишев, БСП: Нека със Закона за вероизповеданията да противодействаме на радикалния ислям, но да не пречим на традиционните вероизповедания в България"}
{"url": "http://www.focus-news.net/news/2018/10/11/2577040/tass-mariya-zaharova-pripomni-za-obeshtaniyata-na-nato-da-ne-se-razshiryava-na-iztok.html", "text": "Говорителят на Министерството на външните работи на Руската федерация Мария Захарова припомни за обещанията на НАТО да не се разширява на Изток, предава  TACC . \r\nДоказателства за това, че президентът на СССР Михаил Горбачов е получил съответните уверения, има, категорична бе Захарова, коментирайки изявлението на генералния секретар на Алианса Йенс Столтенберг, съгласно което НАТО не е обещавал да не се разширява на Изток. \r\n„Гаранциите не са написани на хартия и не са подписани, но е имало т.нар. джентълменско споразумение. Друг е въпросът за това, че след това са забравили за него и сега не искат да си спомнят, но то е факт“, подчерта Захарова. \r\n„Това е отразено в архивните материали, които бяха разсекретени неотдавна в САЩ. В рамките на среща през февруари Столтенберг предаде на министъра на външните работи на Руската федерация Сергей Лавров подбор от цитати от тези документи. Мисля, че от февруари насам Столтенберг е разполагал с достатъчно време, за да ги прочете“, допълни руският дипломат.  \r\nЗахарова обобщи: „За съжаление, подобна позиция още повече отслабва степента на доверие към Запада и показва истинската цена на обещанията, които са давани и които се дават сега“. Тереза Герова", "date": "2018.10.11", "title": "ТАСС: Мария Захарова припомни за обещанията на НАТО да не се разширява на Изток"}
{"url": "http://www.focus-news.net/news/2018/10/11/2577044/predsedatelyat-na-ns-tsveta-karayancheva-shte-vrachi-nagradi-na-otlichenite-meditsi-v-kategoriya-mlad-lekar-na-parvite-godishni-nagradi-na-stolichnata-kolegiya-na-balgarskiya-lekarski-sayuz.html", "text": "Председателят на Народното събрание Цвета Караянчева ще връчи наградите на отличените медици в категория „Млад лекар“ на церемония по обявяването на първите годишни награди \"Лекар на годината 2018\" на Столичната колегия на Българския лекарски съюз. Това съобщиха от пресцентъра на  Народното събрание . Тя ще бъде в 19.00 часа днес в Централния военен клуб.  \r\nНагради на отличени лекари ще връчи и председателят на Комисията по здравеопазването на 44-тото Народно събрание Даниела Дариткова.", "date": "2018.10.11", "title": "Председателят на НС Цвета Караянчева ще връчи награди на отличените медици в категория „Млад лекар“ на първите годишни награди на Столичната колегия на Българския лекарски съюз"}
{"url": "http://www.focus-news.net/news/2018/10/11/2577023/the-local-italiya-italianski-antikoruptsionen-shef-preduprezhdava-vazstanovyavaneto-na-mosta-v-genua-e-podlozheno-na-risk-zaradi-infiltrirane-na-mafiyata.html", "text": "Ръководителят на Антикорупционната комисия в Италия (ANAC) Рафаеле Кантоне, е предупредил в сряда, че има потенциална опасност мафията да се намеси в реконструкцията на моста „Моранди“ в Генуа, съобщава местната редакция на европейското електронно издание  The Local . \r\nСъответното Кантоне е заявил на изслушванията по време на парламентарната  дискусия за новия „Указ за Генуа“, с който ще се регулират възстановителните работи в района. Той е изразил безпокойство, че въпросният документ съдържа „безпрецедентни“ клаузи, които позволяват на новоизбрания комисар по реконструкцията на Генуа, Марко Бучи, да заобикаля италианското гражданско законодателство и „да действа с абсолютна и пълна свобода, като се съобразява единствено с принципите на ЕС и естествено с Конституцията “.  \r\nВ частност, шефът на Антикорупционната комисия е изразил тревоги от факта, че Указът освобождава комисаря от задължението да се съобразява с разпоредбите на италианския кодекс „Антимафия“, а според него това представлява вече конкретен риск и сигнал, че мафията би могла „ да пусне пипалата си“ в работите по реконструкцията. Макар и мафията да няма силно влияние в региона на Лигурия, където се намира Генуа, тя се опитва да разшири територията на действията си, а строителството е един от секторите, за които се знае, че е „в нейната хватка“. \r\nОт редакцията припомнят, че виадуктът по магистрала „Моранди“ се срути на 14 август и отне живота на 43 души. Все още не са изяснени причините за бедствието. Мостът е строен през 60-те години на миналия век, време, когато италианската мафия яростно се е разпореждала именно в строителния сектор. \r\nИталианският министър на вътрешните работи Матео Салвини, който е и един от вицепремиерите в сегашното правителство на страната, е изразил напълно съгласието си с предупрежденията на Кантоне, но не е приел безпокойството му за извънредните правомощия, дадени на Бучи.   Ивелина Ватова", "date": "2018.10.11", "title": "The Local (Италия): Италиански антикорупционен шеф предупреждава: Възстановяването на моста в Генуа е подложено на риск заради инфилтриране на мафията"}
{"url": "http://www.focus-news.net/news/2018/10/11/2577041/elen-gerdzhikov-sos-vazhen-e-krayniyat-rezultat-ot-remontite-v-sofiya.html", "text": "Важен е крайният резултат от ремонтите в София. Това каза председателят на Столичния общински съвет Елен Герджиков в предаването „Денят започва“ по  БНТ .  \r\nЕлен Герджиков заяви, че е важно да се каже какви санкции залага столична община в договорите си през последните години и да се подчертае, че те са безпрецедентни за цяла България и за цялата история на България за последните десетилетия. Нито предишно правителство, нито община е залагала подобни санкции и като процент от размера на целия договор, и като абсолютни санкции. \r\nСтава въпрос за глобата от 100 000 лв., която столичният кмет Йорданка Фандъкова наложи на консорциума от фирми, който извършват строителния контрол на \"Графа\" и градинката на църквата \"Св. Седмочисленици\". \r\nГерджиков напомни също, че фирмата, която осъществява ремонта на \"Графа\" е глобена с 50 000 лв за три дървета, които са били неправомерно третирани в рамките на този строеж. \r\nНа въпрос защо се стига до санкции, Елен Герджиков заяви, че няма как да се знае една фирма предварително как строи. \r\n„В крайна сметка не строи консорциум, а строят конкретни хора. Грешки се правят. Важен е крайният резултат и е важно да не се спекулира с междинния резултат. Ремонтите, когато са в процес са строителни площадки. Санкциите, контролът и гаранционните срокове са заложени така, че да гарантира интереса на всички, интереса на града. И се оправят тези неща. Не казвам, че няма проблеми, проблеми има. Но е важно Столична община, ние като общински съветници да осъществяваме контрол и в крайна сметка крайният резултат да бъде удовлетворителен и да имаме една по-добра градска среда“, коментира Герджиков. \r\nПо думите му санкцията не е дошла след градското недоволство, а в резултат на ежедневния контрол. \"Контрол на контрола\" е своеобразен отговор на популярния термин \"ремонт на ремонта\" - това е тавтология, не може да правиш ремонта на един незавършил ремонт. Ние сме в строителна площадка. \"Контрол на контрола\" означава същото - в рамките на една строителна площадка, в случая г-жа Фандъкова, използва експертизата на учени от УАСГ в София, за да провери още веднъж качеството на материалите, качеството на изпълнението, за да сме сигурни всички ние, че се работи качествено и в крайна сметка след като свърши срокът на договора през март 2019 година, ние ще имаме една добра градска греда\", каза Елен Герджиков. По думите му всички проблеми в социалните мрежи са нагнетявани тогава, когато даден обект е бил в строителна фаза. „Така беше и с ремонта на бул. \"Дондуков\" и с площад Руски паметник, с \"Цариградско шосе\" и с бул. \"Витоша\". Важен е крайният резултат от ремонтите и е важно да не се спекулира с междинния резултат“, подчерта той. \r\n„Тези информации, които идват предварително в голямата си част се оказват неверни, както информацията, че плочите пред \"Св. Седмочисленици\" са мрамор и хората ще се хлъзгат. Това не е вярно. Не е ли фалшива новина това?\", допълни председателят на Столичния общински съвет.", "date": "2018.10.11", "title": "Елен Герджиков, СОС: Важен е крайният резултат от ремонтите в София"}
{"url": "http://www.focus-news.net/news/2018/10/11/2577036/tsvetan-tsvetanov-gerb-pravim-izklyuchitelno-vazhna-stapka-promenyashtata-se-sreshta-za-sigurnost-v-evropa-dovede-do-seriozna-promyana-v-zakonodatelstvoto-za-veroizpovedaniyata.html", "text": "Страната ни прави изключително важна стъпка. В момента променящата се среща за сигурност в цяла Европа доведе до сериозна промяна в законодателството, свързано с вероизповеданията и начина на финансирането им. Това каза председателят на ПГ на ГЕРБ Цветан Цветанов преди гласуването на промените в Закона за вероизповеданията на първо четене, предаде репортер на  Агенция „Фокус“ . „По този начин да ограничим възможността за външно влияние на други държави върху вероизповеданията в страната“, обяви Цветан Цветанов. „Много са правителствата и парламентарните мнозинства, коментирали темата за вероизповеданията, но никой не е намирал политическа воля да осигури необходимият държавен ресурс, за да се финансират вероизповеданията в България“, заяви той. „Постигнатият консенсус даде възможност да отворим една дискусия, която отсъства от 1990 година“, коментира Цветан Цветанов. „На срещата, на която присъстваха част от вносителите и представители на БПЦ, за съжаление отсъстваха колегите от БСП. Искам да ги успокоя. Ангажиментът, който поехме пред БПЦ е, че работната група ще бъде с максимално дълъг срок - 21 дни, за да могат да бъдат чути всички мнения“, каза още председателят на ПГ на ГЕРБ. \r\nБиляна ИВАНОВА", "date": "2018.10.11", "title": "Цветан Цветанов, ГЕРБ: Правим изключително важна стъпка - променящата се среща за сигурност в Европа доведе до сериозна промяна в законодателството за вероизповеданията"}
{"url": "http://www.focus-news.net/news/2018/10/11/2577045/evrodeputatat-angel-dzhambazki-ekr-isteriyata-v-balgariya-okolo-ubiystvoto-v-ruse-formira-mezhdunarodniya-otzvuk.html", "text": "Истерията в България около убийството в Русе формира международния отзвук. Това каза за сутрешния блок „Добро утро, България“ на  Радио „Фокус“  евродепутатът от групата на Европейските консерватори и реформисти Ангел Джамбазки. Според него проблемът не е в хората, които разпространяват фалшивите новини в социалните мрежи, а е в европейските политици. Той заяви, че е изпратил до тях писма, с които е поискал извинението им. „Оперирани от чувство за срам и налагащи фалшиви ценности, извинението им би означавало нещо друго – би означавало да продължим разговора, както трябва да го направим. А разговорът е следният: предполагаемият извършител е български гражданин от цигански произход. Именно тези български граждани, които бяха най-много защитавани, най-много представлявани и финансирани от същите тези, които обвиниха България за липса на свобода на словото, за убийство на разследващ журналист. Всъщност сега ще трябва да се изправят очи в очи с факта, че предполагаемият извършител е представител точно на това поколение, на тази етническа група в българското общество, за която ни проглушават ушите от сутрин до вечер, как тези хора са онеправдани, дискриминирани и как не сме ги интегрирали“, обясни Ангел Джамбазки. Той допълни, че трябва да се иска писмено и гласно извинение от тези политици. Народните представители от ВМРО са внесли предложение да не се прилага съкратеното следствие за жестоки престъпления срещу личността от общ характер, каза още той. За да промени имиджа си, България трябва да засили работата на правоохранителните и правораздавателните органи и да разследва европейските фондове, обясни евродепутатът.", "date": "2018.10.11", "title": "Евродепутатът Ангел Джамбазки, ЕКР: Истерията в България около убийството в Русе формира международния отзвук"}
{"url": "http://www.focus-news.net/news/2018/10/11/2577042/tsvetan-tsvetanov-gerb-korneliya-ninova-otsastva-ot-debata-po-klyuchoviya-zakon-za-veroizpovedaniyata-koeto-oznachava-che-ne-uvazhava-izbiratelite-si.html", "text": "Благодаря за подкрепата на БСП в пленарна зала за промените в Закон за вероизповеданията. Съжалявам, че вашият председател Корнелия Нинова отсъства на днешното заседание, когато се гледа такъв изключително важен законопроект. Това каза председателят на ПГ на ГЕРБ Цветан Цветанов преди гласуването на промените в Закона за вероизповеданията на първо четене, предаде репортер на  Агенция „Фокус“ . „За мен няма по-важно от това да отговорим на очакванията на вероизповеданията в страната. Когато народните представители имат своя парламентарен ангажимент, по такива ключови закони да отсъстват от заседание, това означава, че те не уважават избирателите си“, заяви той. „Нека да се обърнем и към президентството и те да изпратят свой представител. До момента те не участват по никакъв начин в този дебат. Смятам, че хубаво би било да изпратим писмо и да призовем експерти от президентството да се включат, за да може действително да облечем със съдържание казаните думи за постигнатия консенсус“, каза още Цветан Цветанов. \r\nБиляна ИВАНОВА", "date": "2018.10.11", "title": "Цветан Цветанов, ГЕРБ: Корнелия Нинова отсъства от дебата по ключовия Закон за вероизповеданията, което означава, че не уважава избирателите си"}
{"url": "http://www.focus-news.net/news/2018/10/11/2577043/mustafa-karadaya-dps-otpravyame-priziv-promenite-v-zakona-za-veroizpovedaniyata-da-ne-badat-instrument-za-protivopostavyane-a-onova-neshto-koeto-mozhe-da-ni-obedini.html", "text": "От името на ДПС отправяме призив този законопроект да не бъде инструмент за противопоставяне, а онова нещо, което може да ни обедини. Това каза председателят на ДПС Мустафа Карадайъ по време на дебатите по законопроектите за промени в Закона за вероизповеданията, предаде репортер на  Агенция „Фокус“.  ой обърна внимание, че държавата не се намесва в религиозна дейност на вероизповеданията, а ги защитава и подпомага като български, юридически лица и организации на българските граждани. „В законопроекта се предвижда по-голяма ангажираност на религиозните общности в обществения живот на страната и изразяване на становища по проекти и административни актове. Според нас това ще подобри условията и средата на диалог“, каза още Карадайъ. По думите му с предлаганите предложения ще се осигури необходимата прозрачност по отношение на финансирането. „Предвижданата работна група между първо и второ четене ще допринесе за подобряване на предложените текстове в законопроекта“, каза председателят на ДПС. „Ние се надяваме, че работната група много бързо ще си свърши работата и в най-скоро време законопроектът ще бъде приет и на в второ четене“, заяви още Карадайъ.  \r\nДеница КИТАНОВА", "date": "2018.10.11", "title": "Мустафа Карадайъ, ДПС: Отправяме призив промените в Закона за вероизповеданията да не бъдат инструмент за противопоставяне, а онова нещо, което може да ни обедини"}
{"url": "http://www.focus-news.net/news/2018/10/11/2577046/parlamentat-reshi-na-parvo-chetene-religioznite-obshtnosti-i-institutsii-da-ne-mogat-da-poluchavat-finansirane-ot-chuzhdi-darzhavi.html", "text": "Парламентът прие на първо четене промени в Закона за вероизповеданията, внесени от ПГ на ГЕРБ, БСП и ДПС, предаде репортер на  Агенция „Фокус“ . „За“ гласуваха 136 народни представители, а двама се въздържаха. Промените въвеждат забрана религиозните общности и институции да получават финансиране от чужди държави и лица. Промените предвиждат контрол от страна на държавата върху финансирането Предлага се нов модел на финансиране на вероизповеданията. Държавната субсидия да предоставя на тези от тях, към които принадлежи не по-малко от 1% от населението на страната на база на резултатите от самоопределението от последното преброяване. Държавната субсидия да се изразходва за покриване на разходите за възнаграждения на персонал (свещенослужители и служители на религиозните институции), както и за осъществяването на други дейности, описани в закона – образователни, социални, строеж и поддръжка на молитвени домове и др. Предлага се размерът на субсидията да се определя по модела на финансиране на политическите партии, като максималния размер на субсидията е 15 млн. лв. на вероизповедание, а заплатата на един свещенослужител се приравнява на заплатата на един учител.  \r\nВероизповеданията, които отговарят на този критерий, според последното преброяване от 2012 г., са източноправославното и мюсюлманското вероизповедание. Останалите вероизповедания ще продължават да получават субсидия по досегашния ред. \r\nОчаква се между двете четения на законопроекта да се прецизират въпросите, свързани с националната сигурност, финансирането от чужбина, със свещенослужителите на вероизповеданията, които са чужди граждани, с даренията, с духовните училища, с функционирането и финансирането на диоцезите на Българската православна църква в чужбина.  \r\nЩе бъде създадена работна група с участието на всички заинтересовани страни и комисии за прецизиране на текстовете. „Фокус“ припомня:  От Св. Синод обявиха, че не одобряват разпределението на субсидията за вероизповеданията. Духовниците не са съгласни и с идеята финансирането в Църквата да се контролира. Последва среща в Св. Синод, на която присъстваха премиерът Бойко Борисов, председателят на ПГ на ГЕРБ Цветан Цветанов, зам.-председателят на ПГ на ДПС Йордан Цонев и др. След срещата премиерът Бойко Борисов обяви, че заплатите на духовниците ще се приравнят с тези на учителите. Постигнат е консенсус законопроектите да не се оттеглят, а да се изменят между двете четения. \r\nБиляна ИВАНОВА", "date": "2018.10.11", "title": "Парламентът реши на първо четене религиозните общности и институции да не могат да получават финансиране от чужди държави"}
{"url": "http://www.focus-news.net/news/2018/10/11/2577048/mvr-zadarzhani-sa-dvama-mazhe-izvarshili-chetiri-telefonni-izmami-v-isperih-i-kubrat.html", "text": "Задържани са двама мъже, извършили четири телефонни измами в Исперих и Кубрат. Това съобщиха от пресцентъра на  МВР . В резултат на предприети бързи оперативни действия, криминалисти на РУ - Исперих са задържали извършителите на телефонна измама. Разследването започнало на 9 октомври, когато 71-годишна жена потърсила помощ в полицията, осъзнавайки че е станала жертва на измамна схема по познатия сценарий за провеждана полицейска акция. Същия ден към 13.00 часа тя получила обаждане на стационарен телефон от мъж, който се представил за следовател, и я убедил да остави на входната врата плик с 2 100 лв., с обещанието след „приключване на операцията“ да ѝ бъдат върнати. По случая веднага било образувано досъдебно производство, а в рамките на предприетите издирвателни действия, в които участвали и служители на РУ - Попово, били установени и задържани двамата извършители на престъплението – на 43 и 31 години от с. Хърсово, криминално проявени и осъждани. При извършените претърсвания са намерени и иззети множество СИМ-карти, включително и такива на румънски оператори, както и част от парите на потърпевшите. Изяснено е, че мъжете са автори на общо четири измами в дните 8, 9 и 10 октомври – една в Попово, една в Исперих и две в Кубрат.  \r\nДвамата са задържани в РУ - Исперих за срок до 24 часа. Предстои да бъдат привлечени като обвиняеми за извършени престъпления по чл. 209, ал. 1 от НК, с мярка „задържане под стража“.  \r\nРаботата на разследващите продължава под наблюдението на прокуратурата", "date": "2018.10.11", "title": "МВР: Задържани са двама мъже, извършили четири телефонни измами в Исперих и Кубрат"}
{"url": "http://www.focus-news.net/news/2018/10/11/2577047/zhiteli-na-obshtinite-kaynardzha-dulovo-alfatar-i-selo-profesor-ishirkovo-dadoha-svoite-predlozheniya-na-bsp-po-viziya-za-balgariya.html", "text": "По време на срещата със зам.-председателя на ПГ на „БСП за България“ Антон Кутев и народните представители Димитър Стоянов и ген. Кольо Милев жителите на община Дулово поискаха финансирането на частните болници и училища от държавния бюджет да бъде спряно. Това съобщиха от пресцентъра на  НС на БСП . Те обясниха, че общинската болница, която е единственото място, където те могат да получат здравни услуги, е в изключително тежко финансово състояние и постоянно е заплашена от фалит. „За какво развитие на общината можем да говорим, докато демографската криза при нас не само се усеща, но и може да се види в пълната ѝ сила. Подкрепяме реализирането на „Визия за България“, защото е време за реална промяна“, заявиха жители на Дулово. Те се обявиха против предложението на управляващите за създаването на Дунавски регион, защото по думите им това само ще затрудни развитието на района. На срещата народният представител Кольо Милев и Димитър Стоянов представиха Визията в частта, свързана с отбраната и сигурността. Народният представител Антон Кутев обясни, че „Визия за България“ предлага повече държава в икономиката. Това означава, че ЕРП и АЕЦ трябва да са държавна собственост, летище „София“ не бива да се дава на концесия, нужна е работеща полиция и съдебна система, обърната към гражданите. \r\n„Политики, които да върнат младите хора в България и малките населени места“. Това поискаха да залегне на едно от първите места във „Визия за България“ жителите на общ. Кайнарджа обл. Силистра на среща със зам.- председателя на ПГ на „БСП за България“ Христо Проданов и депутатите Георги Гьоков и Донка Симеонова. Те заявиха, че младите хора напускат родните си места заради липсата на работни места и това трябва да бъде спряно. Липсата на транспорт между 15-те населени места на общината също бе сред поставените проблеми. Жителите на Кайнарджа подкрепиха предложенията на Визията в социалната политика. Зам.-председателят на ПГ на \"БСП за България\" Христо Проданов обясни, че изостаналите в икономически план райони не могат да задържат младите хора и така населените места изчезват. „Затова държавата трябва да инвестира в икономиката на тези места, за да може те да бъдат спасени“, категоричен бе Проданов. Народният представител Георги Гьоков коментира, че България има нужда от нова перспектива, защото ако  достиженията, които ще има страната ни не се обърнат към хората и техните проблеми, българинът няма да започне да живее по-добре. „С Визията искаме да запазим училищата в малките населени места затова предлагаме регионални програми за развитие на образованието“, заяви народният представител Донка Симеонова. Тя добави, че левицата иска да върне уважението и достойнството на българския учител, а държавата да се обърне с грижа към учителите пенсионери. \r\n„Земеделските кооперации са поставени в неконкурентоспособност спрямо големите земеделски стопани, затова е нужна национална програма за земеделските кооперации“, това казаха жители и земеделски стопани от с. Професор Иширково, общ. Силистра на среща с народните представители от ПГ на „БСП за България“ проф. Светла Бъчварова  и Стефан Бурджев. Те добавиха, че държавата оказва натиск върху кооперациите, които са един от малкото източници на доходи за хората от селата в областта. Жителите на селото добавиха, че се харчат милиарди за саниране в големите градове, докато селата не могат да се възползват от никакви средства за инфраструктура. Те заявиха, че подкрепят предложения от БСП във „Визия да България“ Фонд за развитие на регионите. „България няма ясна стратегия и експертиза за градивни решения в селското стопанство“. Това каза проф. Светла Бъчварова.  Тя добави, че заради това във „Визия за България“ за малките и средни земеделски стопани са предвидени финансиране на изграждането на мрежа от фермерски пазари и усъвършенстване на БДС, с приоритет българското производство. Бъчварова допълни, че във Визията са предвидени и нулеви ставки на ДДС за храни, изработени само от естествени суровини, без следи от консерванти, заместители и подобрители. Народният представител Стефан Бурджев заяви, че държавата отсъства от селата и малките населени места. „ГЕРБ провеждат политика за унищожаване на българското село. Страната ни не отстоява своите интереси в областта на сектори като- животновъдство, овощарство и зеленчукопроизводство“, каза още Бурджев. Той допълни, че за област като Силистра е важно и напояването на земеделските земи и затова развитието и възстановяването на мрежата на „Напоителни системи“ трябва да е един от приоритетите за региона.   \r\nРазвитието на общините и създаване на нови работни места, достъпна и ефективна образователна система и поправянето на сбърканото съдържание на учебниците, както и връщането на учениците в училище. Тези приоритети откроиха жителите на общ. Алфатар на среща с народните представители Дора Янкова и Николай Цонков. „Искаме Конституцията на страната ни да се спазва, а в нея е записано, че България е социална държава. С „Визия за България“ искаме да върнем справедливостта и сигурността на хората. Държавата трябва да си бъде на мястото и да изпълнява своята роля и целенасочено да развива регионите“, това каза народният представител Дора Янкова. Колегата ѝ Николай Цонков обясни, че  ключовите въпроси, поставени във Визията, са няколко. „На първо място са икономиката  и доходите, защото това е начинът да се справим с другия важен въпрос демографската катастрофа“, каза той. Цонков коментира, че третият стълб е качественото образование. \"Трябва да  променим системата, да въведем един учебник по предмет, както и подпомагане на бедните семейства, като държавата поеме разходите им за обучение на децата. Искаме патриотично образование на всички ученици до завършване на средно образование“, обясни народният представител. Николай Цонков добави, че четвъртият важен въпрос е развитието и достъпността на здравеопазването. „То не е стока и не трябва да се търгува с него“, категоричен бе народният представител.", "date": "2018.10.11", "title": "Жители на общините Кайнарджа, Дулово, Алфатар и село Професор Иширково дадоха своите предложения на БСП по „Визия за България“"}
{"url": "http://www.focus-news.net/news/2018/10/11/2577049/die-zeit-iran-privika-germanskiya-poslanik-v-teheran.html", "text": "След като германските власти изпратиха ирански дипломати в Белгия, управляващите в Техеран привикаха посланика на ФРГ в страната за обяснение, съобщава националният ежедневник  Die Zeit . \r\n„По време на срещата с посланика бе изразен протест срещу арестуването, задържането и екстрадирането на иранските дипломати\", заяви говорителят на външнополитическото ведомство в Техеран Бахрам Гасеми, като отново отхвърли всички обвинения на Берлин към дипломатите.  \r\nНа 1 юли германските сили арестуваха иранския дипломат Асадолаг А., срещу когото имаше издадена европейска заповед за арест. 46-годишният мъж е обвинен в шпионаж и поръчка на убийство. Предполага се, че той има връзка с разкриването на заговор срещу ирански изгнаници във Франция.  \r\nСлед това Белгия подаде молба за екстрадиция, а на 1 октомври Върховният окръжен съд в Бамберг я обяви за допустима. При ареста Асадолаг А. припомни за дипломатическия си имунитет, но въпреки това полицията го задържа. По-рано тази седмица германските власти го предадоха на Белгия.  \r\nСпоред Министерството на външните работи на Иран случаят може да се тълкува като „организиран заговор“ за подкопаване на подобрените отношения между Техеран и страните от Европейския съюз. В тази връзка иранските управляващи увериха, че ще си запазят правото да предприемат правни и дипломатически действия в отговор.  Тереза Герова", "date": "2018.10.11", "title": "Die Zeit: Иран привика германския посланик в Техеран"}
{"url": "http://www.focus-news.net/news/2018/10/11/2577050/pregled-na-osnovnite-temi-vav-varnenskiya-pechat.html", "text": "„Потънал кораб от римско време е сред топоткритията в Черно море“, е заглавие от първа страница в днешния брой на варненския вестник  „Черно море“ . Потънал кораб от римско време е сред най-интересните находки във водите на Черно море. Датиран е от втората половина на втори век – първа четвърт на трети век и пренасял обработена риба. Подводната археология е сред бързо развиващите се науки в световен мащаб и в България. Това съобщиха специалисти по време на 14-ото издание на международната конференция по морски науки и технологии.  \r\n„215 деца свалят излишни килограми по общинска програма“, информира изданието. 215 деца с наднормено тегло са обхванати от общинската програма за профилактика и рехабилитация „Аз успявам“. От тях най-голям е делът на подрастващите със затлъстяване трета степен, като по-голяма част от тях са момчета. \r\n„Европа изпитва глад за строители и инженери“, е друга тема в броя. Строителни работници и специалисти от различни инженерни дисциплини са най-търсените кадри в Европа. Това съобщи във Варна националният координатор на мрежата за България Деница Колинс, предаде БТА. Паралелно с това в ЕС се търсят активно служители в сектора на туризма и сезонни земеделски работници. Все още има и голям недостиг на специалисти от сферата на информационните технологии.  \r\n„Незаконно сметище се появи край с. Осеново“, информира още вестникът. Незаконно сметище със значителни размери изникна край варненското село Осеново. На него има изхвърлени тонове строителни и битови отпадъци в непосредствена близост до борова гора и къщите ни, алармираха местните хора.  \r\n„Съдът отказа да екстрадира турчин, обвинен в тероризъм“, четем още в броя. Варненският окръжен съд отказа екстрадицията по искането на Главна републиканска прокуратура – Адана, Турция, на лицето Мехмед Я., роден в южната ни съседка и притежаващ германско гражданство. Съдът измени и мярката му за неотклонение от „домашен арест“ в „подписка“, до приключване на производството.", "date": "2018.10.11", "title": "Преглед на основните теми във варненския печат"}
{"url": "http://www.focus-news.net/news/2018/10/11/2577054/noi-shte-izdava-udostovereniya-za-profilaktika-i-rehabilitatsiya-do-24-oktomvri.html", "text": "Националният осигурителен институт (НОИ) предприема действия за прекратяване на програмата за профилактика и рехабилитация за тази година поради изчерпване на предвидените за нея средства в бюджета на държавното обществено осигуряване за 2018 г. Това съобщиха от пресцентъра на  НОИ . \r\nТериториалните поделения на НОИ ще издават удостоверения за профилактика и рехабилитация до 24 октомври 2018 г. включително. \r\nПоследната дата, на която лицата могат да постъпват в изпълнителите на дейността, е 25 октомври 2018 г. \r\nТази година програмата стартира на 23 март и за нейното финансиране са предвидени 20 103 061 лв. До момента са издадени 44 653 удостоверения, като се очаква до приключване на програмата още 2 258 лица да ползват парична помощ за профилактика и рехабилитация.", "date": "2018.10.11", "title": "НОИ ще издава удостоверения за профилактика и рехабилитация до 24 октомври"}
{"url": "http://www.focus-news.net/news/2018/10/11/2577051/zhitelite-na-grad-loznitsa-izraziha-vazmushtenie-ot-sluchvashtoto-se-v-obrazovatelnata-sistema-s-narodni-predstaviteli-ot-pg-na-bsp-za-balgariya.html", "text": "Жителите на град Лозница изразиха възмущението си от случващото се в образователната система в България на среща за „Визия за България“ с народните представители от ПГ на „БСП за България“ - Веска Ненчева, Иван Иванов и Денчо Бояджиев. Това съобщиха от пресцентъра на  НС на БСП . „Потресени сме от системата на образованието и нововъведения Закон за предучилищното и училищно образование, който затвърждава ниското качество на образованието“, казаха преподаватели от Лозница. „В този закон липсва дългосрочна и далновидна политика. Затова във Визията предлагаме нова философия, в която се цели качество“, коментира Веска Ненчева. Хората поставиха и въпроса за раздутата администрация, който е проблем в техния град. Те разказаха, че некомпетентни хора заемат високи длъжности и от тях се очаква адекватна и навременна реакция. „Това е начинът, по който администрацията може да гарантира изборния успех на ГЕРБ“, коментира народният представител Иван Иванов.  \r\nНа среща с жителите на град Завет за „Визия за България“ народните представители от ПГ на „БСП за България“ бяха попитани- има ли реален шанс за повишение на доходите на хората. „Българското население е най- застрашено от бедност и социално изключване в Европа. Минималните заплати в повечето сектори са много ниски. Във „Визия за България“ по отношение на политиката по доходите е включена цел за минимално възнаграждение не по- малко от 60% от средната работна заплата в страната“, каза народният представител Виолета Желева.Тя обясни, че Визията е протегната ръка към всеки един гражданин за спасение на държавата и единствена перспектива за промяна на модела на управление. „С проекта „Визия за България“ търсим национално съгласие, с което да върнем онези стратегически за развитието на България сектори като- електроника, информационни технологии, земеделие, хранително-вкусова промишленост, машиностроене и химическа промишленост, които ще доведат до икономически растеж, който ще приближи в краткосрочни срокове доходите на глава от населението до средно европейските доходи“, заяви народният представител Димитър Данчев. Въпросите в сектор „Земеделие“ коментира народният представител Даниел Йорданов, който подчерта, че във „Визия за България“ се предлага активна държавна политика по отношение на пазарите на земеделска продукция и намаляване на административната тежест. „Оценили сме, че за малките и средните производители е от съществено значение стимулиране на късите вериги за доставки“, поясни Йорданов. На срещата бяха коментирани въпроси, касаещи образованието, здравеопазването, както и липсата на сигурност, която изпитват жителите на малките населени места. „Чувството на липса на справедливост и сигурност се превръща във все по- остър проблем в обществото. Именно поради това- Сигурност за гражданите е един от основните акценти във „Визията“, подчерта Иван Иванов.", "date": "2018.10.11", "title": "Жителите на град Лозница изразиха възмущение от случващото се в образователната система с народни представители от ПГ на „БСП за България“"}
{"url": "http://www.focus-news.net/news/2018/10/11/2577053/stara-zagora-vavezhda-se-vremenna-organizatsiya-na-dvizhenieto-zaradi-provezhdaneto-na-koloezdachno-sastezanie-na-13-oktomvri.html", "text": "Въвежда се временна организация на движението заради провеждането на колоездачно състезание на 13 октомври. Това съобщиха от пресцентъра на  Община Стара Загора . На 13 октомври 2018 г. за времето от 06.00 часа до 16.00 часа е ограничено паркирането на улиците около парк „Зеленият клин“ в Стара Загора. За уреченото време не трябва да се паркира по уличното платно на ул. „Хр. Морфова“, ул. „Иван Вазов“ и ул. „Д. Подвързачов“. Автомобилите на нарушителите ще бъдат принудително отстранявани. \r\nОграничението се налага заради провеждането на колоездачното състезание за купа „Стара Загора“ от серии „ДЗИ ВЕЛО“. Община Стара Загора се  извинява за причиненото неудобство.", "date": "2018.10.11", "title": "Стара Загора: Въвежда се временна организация на движението заради провеждането на колоездачно състезание на 13 октомври"}
{"url": "http://www.focus-news.net/news/2018/10/11/2577055/prof-stefan-harkov-v-shumen-operetata-idva-mnogo-rano-kato-zhanr-oshte-v-1850-godina.html", "text": "В Шумен има едно много ранно идване на оперетата у нас като жанр, още в 1850 година. Това заяви проф. Стефан Хърков при представяне на сборника „100 години от началото на българското оперетно изкуство – 1914-2014“, предаде репотер на  Радио „Фокус“-Шумен . Той разказа как в 1850 година група емигранти - унгарци, поляци и италианци устройват оперен и оперетен спектакъл. Проф. Хърков отбеляза, че в Шумен през 1914 година се създава и първата българска оперетна дружба, благодарение на Велико Дюгмеджиев, възпитаник на Дрезденската консерватория.  \r\n„През 1916 година се появяват първите оперетни творби от български композитори, а едва  в 1918 година оперетата най-после достига до София, със създадена българска оперетна трупа в столицата. Голямата заслуга на столичния град е, че там при други условия оперетата получава съвършено друго развитие и тя се професионализира. И пак Шумен всъщност дава основа на оперетата в София, най-напред чрез  Ангел Сладкаров, възпитаник на Дюгмеджиев, а след това чрез Петър Стойчев, една позабравена личност днес. Това е шуменец, получил солидно образование в Петербург, мислен като бащата на професионалната оперета в България, защото той създава т.нар. „свободен театър“ в София“, заяви проф. Хърков. Той посочи, че основаването на първата първата българска оперетна дружба е свързано с историческата сграда на старото читалище „Св. Архангел Михаил“, по – късно именувано „Добри Войников“.  \r\n„Сградата е мислена за драматичен и музикален театър, но в началото е имало само драматични спектакли и едва когато се създава трупата в 1914 година вече са поставяни и спектакли с музика. Навремето е имало хубава оркестрина, впоследствие затворена и молбата ми е към г-н Николов като ръководител на читалището, ако е възможно тази сграда да се възстанови в автентичния и вид, както е била при построяването от нейния архитект Антонин Мерсие“, каза проф. Хърков. В сборника „100 години от началото на българското оперетно изкуство – 1914-2014“ са включени докладите от Национална кръгла маса на тема „Един век оперетно изкуство в България 1914-2014, както и текстове специално, подготвени във връзка с юбилейната годишнина. Добавени са и статии на изследователи и деятели на българската култура, представящи различни аспекти на зараждането и развитието на музикалния театър у нас. Материалите в изданието са обособени в шест тематични области. На над 400 страници се проследява основно началото и ранният етап на формиране на българското оперетно изкуство. „Сборникът няма претенции да обхване в пълнота мноогообразието на оперетното изкуство, но се фокусира върху началото. Той представя материали, наблюдения и изследвания на явления и процеси с важно значение за цялостния развой на българската култура“, каза още проф. Хърков.  \r\nВ представянето на  впечатляващото издание участваха още проф. Павел Герджиков и проф. Юлиан Куюмджиев. Събитието е част от съпътстващата програма на Международния конкурс за камерно пеене „Панчо Владигеров“, който се провежда до 13 октомври в НЧ „Добри Войников-1856“. От  11.00 часа кметът на Шумен Любомир Христов ще се срещне с участниците в журито на Международния конкурс. \r\nИвелина ИВАНОВА", "date": "2018.10.11", "title": "Проф. Стефан Хърков: В Шумен оперетата идва много рано като жанр, още в 1850 година"}
{"url": "http://www.focus-news.net/news/2018/10/11/2577056/plovdiv-bus-e-katastrofiral-na-kragovoto-krastovishte-na-bulevard-asenovgradsko-shose-v-posoka-selo-krumovo.html", "text": "Бус е катастрофирал на кръговото кръстовище на булевард „Асеновградско шосе” в посока село Крумово, в Пловдив, съобщи слушател на  Радио „Фокус“-Пловдив . Пътният инцидент е станал преди минути. Превозното средство е върху т. нар. „остров“. Няма данни за пострадали хора. Нанесени са материални щети на моторното превозно средство. Движението в района не е затруднено. \r\nМария РУСЕВА", "date": "2018.10.11", "title": "Пловдив: Бус е катастрофирал на кръговото кръстовище на булевард „Асеновградско шосе” в посока село Крумово"}
{"url": "http://www.focus-news.net/news/2018/10/11/2577058/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Сривът в рейтинга на Християнсоциалния съюз (ХСС) в навечерието на изборите за регионален парламент в Бавария, напрежението между Берлин и Техеран след екстрадирането от страната на ирански дипломати и отсъствието на депутати от ключови гласувания в Бундестага са част от основните теми, върху които акцентират германските печатни издания. \r\n***  Депутатите от „Алтернатива за Германия“ и „Левица“ не присъстват в пленарната зала на Бундестага, когато се взимат ключови за страната решения, съобщава националният ежедневник  Die Frankfurter Allgemeine Zeitung . \r\nСъответната информация разпространи телевизионният канал  ARD , който е направил справка на присъстващите при поименните гласувания в германския парламент, поясняват от редакцията на изданието. Оказва се, че депутатите от „Левица“ са отсъствали в 13,8% от случаите, в които се е провеждало гласуване, а тези от популистката партия – в 9,2% от случаите.  „Левият“ политик Грегор Гизи е отсъствал най-много – от 40 гласувания, той е отсъствал от общо 36. \r\n***  Броени дни преди изборите за регионален парламент в Мюнхен рейтингът на Християнсоциалния съюз (ХСС) на Хорст Зеехофер падна под 33%. Това показва проучване, направено за един от най-големите баварски ежедневници -  Augsburger Allgemeine Zeitung .  \r\nЗа разлика от ХСС, подкрепата за партията „Зелени“ достига рекордните 18,5%. Трета политическа сила в най-голямата германска провинция е „Алтернатива за Германия“, която събира 12,8% и за първи път ще влезе в парламента в Мюнхен. Социалдемократите (ГСДП) може да разчитат на едва 11% от гласовете на гражданите. „Свободни избиратели“ имат 9,8%, Свободната демократическа партия (СвДП) -5,9%. Ако прогнозите се окажат точни, то партията „Левица“, която има едва 3,9%, няма да влезе в парламента.  \r\nС оглед на резултатите, анализаторите допускат като възможна единствено двупартийна коалиция – най-вероятно черно-зелена. Мнозинство може да получи и коалиция между ХСС, „Свободни избиратели“ и СвДП.  \r\nСпоред „зеленият“ Роберт Хабек коалицията с ХСС е допустима. „Разбира се, нашият стремеж е да помогнем за поставянето на ново начало. Ако ХСС обаче държи на модела на Виктор Орбан – антиевропейска политика, връщане на границите – тогава преговорите за коалиция ще бъдат прекратени много бързо“, предупреди Хабек. \r\n***  След като германските власти изпратиха ирански дипломати в Белгия, управляващите в Техеран привикаха посланика на ФРГ в страната за обяснение, съобщава националният ежедневник  Die Zeit . \r\n„По време на срещата с посланика бе изразен протест срещу арестуването, задържането и екстрадирането на иранските дипломати\", заяви говорителят на външнополитическото ведомство в Техеран Бахрам Гасеми, като отново отхвърли всички обвинения на Берлин към дипломатите.  \r\nНа 1 юли германските сили арестуваха иранския дипломат Асадолаг А., срещу когото имаше издадена европейска заповед за арест. 46-годишният мъж е обвинен в шпионаж и поръчка на убийство. Предполага се, че той има връзка с разкриването на заговор срещу ирански изгнаници във Франция.  \r\nСлед това Белгия подаде молба за екстрадиция, а на 1 октомври Върховният окръжен съд в Бамберг я обяви за допустима. При ареста Асадолаг А. припомни за дипломатическия си имунитет, но въпреки това полицията го задържа. По-рано тази седмица германските власти го предадоха на Белгия.  \r\nСпоред Министерството на външните работи на Иран случаят може да се тълкува като „организиран заговор“ за подкопаване на подобрените отношения между Техеран и страните от Европейския съюз. В тази връзка иранските управляващи увериха, че ще си запазят правото да предприемат правни и дипломатически действия в отговор. \r\n***", "date": "2018.10.11", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/10/11/2577057/konkursite-za-direktori-na-darzhavni-kulturni-instituti-shte-se-izlachvat-na-stranitsata-na-ministerstvo-na-kulturata.html", "text": "Конкурсите за директори на държавни културни институти ще се излъчват на запис на интернет страницата на Министерство на културата. Това решиха народните представители, след като приеха на второ четене промени в Закона за закрила и развитие на културата, предаде репортер на  Агенция „Фокус“.   В досега действащото законодателство липсваше законова регламентация конкурсите за директори на държавни културни институти да се излъчват. Целта на промяната е да се постигне повече прозрачност при конкурсите. Депутатите решиха при невъзможност на министъра на културата да присъства на заседание на Управителния съвет на Национален фонд „Култура“ и по изключение може да се замества от упълномощен от него заместник-министър. \r\nДеница КИТАНОВА", "date": "2018.10.11", "title": "Конкурсите за директори на държавни културни институти ще се излъчват на страницата на Министерство на културата"}
{"url": "http://www.focus-news.net/news/2018/10/11/2577060/blagoevgrad-politsiyata-razsledva-krazhba-na-20-steka-tsigari-i-sumata-ot-okolo-150-lv-ot-magazin-za-hranitelni-stoki-v-selo-tuhovishta.html", "text": "Полицията разследва кражба на 20 стека цигари и сумата от около 150 лв. от магазин за хранителни стоки в село Туховища. Това съобщиха от  ОДМВР - Благоевград . Кражбата е извършена за времето от 02.00 часа до 08.10 часа на 10 октомври 2018 г. По случая е образувано досъдебно производство.", "date": "2018.10.11", "title": "Благоевград: Полицията разследва кражба на 20 стека цигари и сумата от около 150 лв. от магазин за хранителни стоки в село Туховища"}
{"url": "http://www.focus-news.net/news/2018/10/11/2577059/kardzhali-pozhar-e-goryal-v-hotel-v-krumovgrad-nyama-postradali.html", "text": "Пожар е горял в хотел в Крумовград, няма пострадали. Това съобщиха от  ОДМВР - Кърджали . 20 гости на Крумовград хотел са били евакуирани заради пожара, сигналът за който е подаден снощи около 19.30 часа. Няма пострадали. Късо съединение в електрически бойлери е причинило запалването. Изгорели два бойлера, около 6 метра електроинсталация, опушени били 20 кв. м стени. Трима огнеборци от службата в Крумовград загасили огъня.", "date": "2018.10.11", "title": "Кърджали: Пожар е горял в хотел в Крумовград, няма пострадали"}
{"url": "http://www.focus-news.net/news/2018/10/11/2577061/plovdiv-priklyuchi-porednata-aktsiya-za-premahvane-na-nezakonni-postroyki-v-rayon-severen.html", "text": "Приключи поредната акция за премахване на незаконни постройки в кв. „Тодор Каблешков” в Район „Северен” в Пловдив. Това съобщи за  Радио „Фокус“-Пловдив  районният кмет инж. Ральо Ралев. Съвместно с трето Районно управление при ОДМВР – Пловдив и със съдействието на електроразпределителното и водоснабдителното дружество, принудително са съборени две жилищни сгради с масивна ограда, заграждащи публична-общинска собственост – тротоар, сграда с метален навес, още два навеса, както и две стопански постройки. Всички те са разположени по северната част на ул. „Дилянка”. Предстои изпълнението на още 21 заповеди за премахване на жилищни сгради, магазин и гараж на ул. „Напредък” и конюшна на ул. „Деница”. Инж. Ралев коментира, че някои от собствениците на незаконните постройки сами се заемат с принудителното им премахване.", "date": "2018.10.11", "title": "Пловдив: Приключи поредната акция за премахване на незаконни постройки в Район „Северен”"}
{"url": "http://www.focus-news.net/news/2018/10/11/2577062/kardzhali-87-godishna-zhena-e-stanala-zhertva-na-telefonna-izmama-sas-sumata-ot-5-000-lv.html", "text": "87-годишна жена от Кърджали е станала жертва на телефонна измама със сумата от 5 000 лв. и златни лири. Това съобщиха от  ОДМВР - Кърджали . Възрастната жена била заблудена, че ще помогне на полицията за задържане на група за телефонни измами. Парите и златото били предадени около 11,30 часа. Няколко часа по-късно сигналът в полиция бил подаден от сина на потърпевшата. Криминалистите се обръщат към всички семейства, в които има възрастни хора, настойчиво да им бъде обяснявано, че телефонни обаждания с искания за пари по какъвто и да е повод са измамни схеми.", "date": "2018.10.11", "title": "Кърджали: 87-годишна жена е станала жертва на телефонна измама със сумата от 5 000 лв."}
{"url": "http://www.focus-news.net/news/2018/10/11/2577052/deputatite-prieha-na-parvo-chetene-v-zakona-za-veroizpovedaniyata-da-se-opredeli-ponyatieto-religiozen-radikalizam.html", "text": "Парламентът прие на първо четене промени в Закона за вероизповеданията, внесени от ПГ на „Обединени патриоти“, предаде репортер на  Агенция „Фокус“ . „За“ гласуваха 106 депутати, един гласува „против“, а 25 се въздържаха. От „Обединени патриоти“ държат законово да се определи понятието „религиозен радикализъм“. Според предлаганите изменения вероизповеданията трябва да се финансират само от източници на доходи в България. Предлага се промяна във финансирането, регистрационния режим, обучението в средните и висши духовни училища и административните санкции. Промените включват допълнително финансиране на религиозното образование в училищата, както и възможността по утвърдени от МОН програми да бъдат осъществявани образователни дейности от вероизповеданията. От ПГ на „Обединени патриоти“ настояват между първо и второ гласуване да се проведат широки обществени дискусии. Да се формира работна група с представители на различните политически сили и вероизповедания. \r\nБиляна ИВАНОВА", "date": "2018.10.11", "title": "Депутатите приеха на първо четене в Закона за вероизповеданията да се определи понятието „религиозен радикализъм“"}
{"url": "http://www.focus-news.net/news/2018/10/11/2577065/targovishte-1-ton-pshenitsa-10-zaytsi-600-bali-furazh-i-mashini-sa-izgoreli-pri-pozhar-v-chasten-imot-v-selo-ovcharovo.html", "text": ": 1 тон пшеница, 10 зайци, 600 бали фураж и машини са изгорели при пожар в частен имот в село Овчарово. Това съобщиха от  ОДМВР - Търговище . Сигналът за пожара е подаден на 9 октомври 2018 г. в 21.40 часа на тел. 112 в оперативната дежурна част на областната дирекция. Съобщено е за възникнал пожар в частен дом в село Овчарово, община Търговище – собственост на 47-годишен мъж от селото. В резултат на инцидента е унищожена около 200 кв. м покривна конструкция на стопанска постройка с намиращи се в нея 600 бали фураж, машини (фуражомелка, доилен агрегат), около 1 тон пшеница, различна по вид покъщнина и 10 зайци. Впоследствие пожарът се е пренесъл в намиращ се в съседство имот, където огънят е унищожил около 30 кв. м стопанска постройка с намиращи се в нея автомобилни гуми, техника (фреза, храсторез), покъщнина и куче – собственост на 62-годишен мъж от същото село. Пожарът е погасен от два екипа служители на РС ПБЗН - Търговище. Няма пострадали хора. Причините за възникване на инцидента са в процес на изясняване. По случая е образувано досъдебно производство по чл. 330 от Наказателния кодекс по описа на РУ-Търговище.", "date": "2018.10.11", "title": "Търговище: 1 тон пшеница, 10 зайци, 600 бали фураж и машини са изгорели при пожар в частен имот в село Овчарово"}
{"url": "http://www.focus-news.net/news/2018/10/11/2577063/telegrafi-kosovo-mozhe-li-raznoglasiyata-mezhdu-tachi-i-haradinay-da-dovedat-do-novi-izborii.html", "text": "Водещият прищински ежедневник  Telegrafi  публикува статия, в която търси отговор на въпроса дали сериозните разногласия между държавния глава на Косово Хашим Тачи и министър-председателя Рамуш Харадинай може да доведе до нови избори в страната.  \r\nОт редакцията подчертават, че влошаващите се отношения между Тачи и премиера Харадинай са в резултат на различни те им позиции по идеята за корекция на границата със Сърбия. Цитират се мнения на политически коментатори, според които големите разногласия може да тласнат Косово към нови общи избори.  \r\nСпоред анализатора Имер Мушколай, Тачи може да се окаже разочарован от липсата на подкрепа за неговата идея, поради което ще опита да убеди депутатите от Демократическата партия на Косово да излязат от коалицията с политическата сила, водена от Харадинай. „Ако Тачи не намери подкрепата, от която се нуждае, той може да предизвика нови избори. Харадинай, от друга страна, знае, че това може да се случи и точно затова продължава същата дискусия срещу идеята на Тачи\", обяснява експертът.  \r\nРамуш Тахири, друг политически анализатор цитиран от изданието, също е убеден, че Косово се насочва към нови избори и дори предлага  двамата лидери трябва да подадат оставка. Тереза Герова", "date": "2018.10.11", "title": "Telegrafi (Косово): Може ли разногласията между Тачи и Харадинай да доведат до нови избори?"}
{"url": "http://www.focus-news.net/news/2018/10/11/2577064/burgas-interaktivna-demonstratsiya-varhu-pyasachna-kutiya-v-regionalna-biblioteka-peyo-yavorov-pokazva-na-uchenitsite-do-kakvo-mogat-da-dovedat-navodneniyata.html", "text": "Детският отдел на Регионална библиотека „Пейо Яворов“ – Бургас предлага на преподаватели и ученици нова интерактивна форма за учене и забавление чрез … пясъчна кутия. Това съобщиха от пресцентъра на  Община Бургас . Тя е помагало, което показва нагледно как се променя релефът – как се формират високите планини, как се появяват водоемите и т.н. \r\nЧрез „игра“ със специалния кинетичен пясък и благодарение на специален софтуер, децата могат да „създават“ релефа, да правят карти и да покажат индивидуално или групово своето знание. Могат да „пускат“ дъжд и дори да изригват вулкани. Но още по-интересно е, че благодарение на възможността „да вали“ върху пясъчната кутия, децата лесно могат да видят какъв е ефектът от наводненията, какво се случва, ако се увеличи твърде много нивото на водата и каква е ролята на влажните зони. Така обучението ще стане още по-полезно и ще подготвя учениците нагледно за това какви са последиците от климатичните промени върху нас, хората, и върху нашия живот. Районът около Бургас е благодатен за подобни експерименти, защото с всички влажни зони, с които е заобиколен (Атанасовско езеро, Вая и Мандра, включително и Черно море), лесно може да се превърне в демонстрационна площ за предизвикателствата и ползите от влажните зони. \r\nИдеята е да се формира екологично мислене и навици сред децата и учениците, да се повиши разбирането им за взаимовръзките в различните екосистеми и ролята на човека в тези процеси. Проектът е насочен към деца, ученици, студенти и преподаватели, хора с интерес в областта на екологичните промени и проблеми. \r\nВ момента в залата, където е монтирана кутията, е разположена и част от изложбата „Миграции“ на Българска фондация Биоразнообразие, която разказва във фотоси и интересни графики и текстове любопитни факти за климатичните промени и за хората, които все по-често последните години напускат домовете си в бягство от наводнения, суши и други тежки климатични последствия. При интерес от страна на училищата цялата изложба (която включва 22 табла и представя и миграцията при животните) може да гостува на подходящо и достъпно място при тях. \r\nДостъпът до кутията в Детския отдел на Регионалната библиотека е свободен всеки ден от 9.00 до 17.30 часа, а за организирани групи е добре да се направи предварително уговорка на тел. 056 86 09 04. \r\nПясъчната кутия е закупена и монтирана благодарение на проекта „Опознай Земята – пази я!“, финансиран от фондация „Глобални библиотеки“, в който РБ „Пейо Яворов“ си партнира с Българска фондация Биоразнообразие.", "date": "2018.10.11", "title": "Бургас: Интерактивна демонстрация върху пясъчна кутия в Регионална библиотека „Пейо Яворов“ показва на учениците до какво могат да доведат наводненията"}
{"url": "http://www.focus-news.net/news/2018/10/11/2577066/vidin-zadarzhan-e-39-godishen-mazh-shofiral-tovaren-avtomobil-s-387-promila-alkohol.html", "text": "Задържан е 39-годишен мъж, шофирал товарен автомобил с 3.87 промила алкохол. Това съобщиха от  ОДМВР - Видин . Шофьорът е задържан късно снощи в полицейския арест за срок до 24 часа. Към 23.00 часа на тел.112 е получен сигнал за криволичещ влекач с полуремарке, чийто водач вероятно е употребил алкохол. Малко след село Гъмзово в посока град Брегово пътни полицаи спрели влекач „Скания“ с полуремарке „Кроне СД“ със софийска регистрация, управляван от 39-годишен водач от Самоков. При тестване с дрегер пробата отчела показание 3.87 промила. Мъжът дал и кръвна проба за медицинско изследване. По случая е образувано досъдебно производство.", "date": "2018.10.11", "title": "Видин: Задържан е 39-годишен мъж, шофирал товарен автомобил с 3.87 промила алкохол"}
{"url": "http://www.focus-news.net/news/2018/10/11/2577068/obshtina-burgas-voleybolistite-ot-neftohimik-2010-tragnaha-po-shampionski-v-shampionskata-liga.html", "text": "Волейболистите от „Нефтохимик 2010“ тръгнаха по шампионски в Шампионската лига. Това съобщиха от пресцентъра на  Община Бургас . В мач от първия квалификационен кръг в Пале срещу първенеца на Босна „Младост“-Бръчко късно вечерта в сряда бургазлии не оставиха шансове на съперника и спечелиха с 3:1 гейма. В отделните части 25:17, 25:20, 24:26, 25:23. \r\nТреньорът на родния шампион от миналия сезон Найден Найденов заложи на: Георги Петров (капитан), Савелий Поздняков, Дмитрий Яковлев, Любомир Агонцев, Илия Петков, Николай Къртев и либеро Теодор Салпаров. Най-резултатни с по 10 точки бяха Поздняков и Яковлев. Георги Петров и Илия Петков завършиха с по 9 точки. \r\nМачът реванш между двата отбора е от 19.00 часа на 16 октомври (вторник) в зала „Младост“. Билетите за вход вече са пуснати в продажба в канцеларията на Волейболен клуб „Нефтохимик 2010“. При краен успех съперник на бургаския тим във втория квалификационен кръг от Шампионската лига ще бъде победителят от срещата между хърватския „Младост“-Загреб и сръбския „Войводина“-Нови Сад.", "date": "2018.10.11", "title": "Община Бургас: Волейболистите от „Нефтохимик 2010“ тръгнаха по шампионски в Шампионската лига"}
{"url": "http://www.focus-news.net/news/2018/10/11/2577067/nsi-obshtiyat-broy-noshtuvki-vav-vsichki-mesta-za-nastanyavane-v-stranata-prez-avgust-2018-g-e-s-23-poveche-v-sravnenie-sas-sashtiya-mesets-na-2017-g.html", "text": "През август 2018 г. в страната са функционирали 3 229 места за настаняване с над 10 легла - хотели, мотели, къмпинги, хижи и други места за краткосрочно настаняване. Това сочи  статистика на Националния статистически институт (НСИ) . Броят на стаите в тях е 137.7 хил., а на леглата - 320.7 хиляди. В сравнение с август 2017 г. общият брой на местата за настаняване, функционирали през периода, се увеличава с 2.7%, а леглата в тях - с 2.4%. \r\nОбщият брой на нощувките във всички места за настаняване, регистрирани през август 2018 г., е 6 080.4 хил., или с 2.3% повече в сравнение със същия месец на предходната година, като най-голямо увеличение на нощувките (с 5.0%) се наблюдава в местата за настаняване с 3 звезди.  \r\nПрез август 2018 г. в хотелите с 4 и 5 звезди са реализирани 63.7% от общия брой нощувки на чужди граждани и 26.1% - на българи. В местата за настаняване с 3 звезди са осъществени 27.6% от нощувките на чужди граждани и 27.2% - на българи, докато в останалите места за настаняване (с 1 и 2 звезди) те са съответно 8.7 и 46.7%. \r\nБроят на пренощувалите лица в местата за настаняване през август 2018 г. се увеличава с 4.9% в сравнение със същия месец на 2017 г. и достига 1 317.8 хил., като е регистрирано увеличение с 5.9% при чужденците и с 3.3% при българите. Българските граждани, нощували в местата за настаняване през август 2018 г., са 510.2 хил. и са реализирали средно по 3.2 нощувки. Чуждите граждани са 807.6 хил., като 63.6% от тях са нощували в хотели с 4 и 5 звезди и са реализирали средно по 5.5 нощувки.  \r\nОбщата заетост на леглата в местата за настаняване през август 2018 г. е 61.5%, като намалява с 0.8 процентни пункта в сравнение с август 2017 година. Най-висока е заетостта на леглата в хотелите с 4 и 5 звезди - 74.7%, следват местата за настаняване с 3 звезди - 62.1%, и с 1 и 2 звезди - 40.7%.  \r\nПриходите от нощувки през август 2018 г. достигат 348.0 млн. лв., или със 7.5% повече в сравнение с август 2017 година. Регистрирано е увеличение на приходите както от български граждани - с 9.0%, така и от чужди граждани - със 7.2%.", "date": "2018.10.11", "title": "НСИ: Общият брой нощувки във всички места за настаняване в страната през август 2018 г. е с 2.3% повече в сравнение със същия месец на 2017 г."}
{"url": "http://www.focus-news.net/news/2018/10/11/2577069/pazardzhik-n-pr-ema-hopkins-poslanik-na-velikobritaniya-shte-poseti-profilirana-gimnaziya-ivan-s-aksakov.html", "text": "Нейно Превъзходителство Ема Хопкинс – посланик на Обединеното кралство Великобритания в Република България ще гостува от 13.30 часа в Профилирана гимназия „Иван С. Аксаков“ в Пазарджик, съобщи за  Радио „Фокус“ – Пазарджик  директорът на гимназията Иванка Ваклинова. Нейно Превъзходителство ще бъде придружена от Бен Тъфт и Джеймс Бел, експерти по стратегически комуникации от Кабинета на министър-председателя на Великобритания Тереза Мей. Срещата ще се проведе в зала „Европа“ на ПГ „Иван С. Аксаков“ – Пазарджик и в нея ще участват младшите посланици на Европейския парламент от гимназията. \r\nВаня НИКОЛОВА", "date": "2018.10.11", "title": "Пазарджик: Н. Пр. Ема Хопкинс, посланик на Великобритания, ще посети Профилирана гимназия „Иван С. Аксаков“"}
{"url": "http://www.focus-news.net/news/2018/10/11/2577070/kathimerini-frank-valter-shtaynmayer-zapochna-vizitata-si-v-gartsiya.html", "text": "Държавният глава на ФРГ Франк-Валтер Щайнмайер започна двудневното си официално посещение в Гърция, съобщава електронното издание на водещия атински ежедневник  Kathimerini . \r\nСлед като е положил цветя пред Паметника на неизвестния воин в Атина, Щайнмайер е провел среща с гръцкия си колега Прокопис Павлопулос. По-късно през деня германският президент ще разговаря и с министър-председателя на южната ни съседка Алексис Ципрас. \r\nПрез втория ден от визитата си Щайнмайер и Павлопулос ще пътуват до Каламата за участие в церемонията за 74-годишнината от освобождението на Атина от нацистката окупация. Тереза Герова", "date": "2018.10.11", "title": "Kathimerini: Франк-Валтер Щайнмайер започна визитата си в Гърция"}
{"url": "http://www.focus-news.net/news/2018/10/11/2577071/sofiya-s-moleben-v-hram-sv-sofiya-zapochna-mezhdunarodnata-nauchna-konferentsiya-za-20-ata-godishnina-na-bibleyskata-biblioteka-kam-bogoslovskiya-fakultet.html", "text": "С молебен в храм „Св. София“ започна международната научна конференция за 20-ата годишнина на Библейската библиотека към Богословския факултет, предаде репортер на  Агенция „Фокус“ . Тази година Библейската библиотека към Богословския факултет на СУ става на 20 години. По този повод директорът на библиотеката доц. д-р Ивайло Найденов организира международна научна конференция, на която са  поканени всички, които имат принос за учредяването и утвърждаването ѝ. Конференцията и съпътстващите я събития ще се провеждат до 14 октомври в София.  \r\nСъбитието започна официално днес с молебен в столичния старинен храм „Св. София“, който бе отслужен от Негово преосвещенство Белоградчишкия епископ Поликарп и храмово духовенство, с благословението на Негово Светейшество Българския патриарх и Софийски митрополит Неофит. По-късно в аулата на Софийския университет ще бъде връчено отличието „доктор хонорис кауза“ на проф. д-р К.-В. Нибур. След награждаването проф. Нибур ще изнесе лекция на тема: „Европейска книга ли е Библията“. \r\nНа 12 октомври в аулата на Богословския факултет ще се състои научна конференция, а вечерта ще се проведе награждаването на участниците в конкурса „Вечната книга и ние“, който се провежда по инициатива на Библейската библиотека. На 13 октомври за гостите на конференцията е организирано посещение на Троянски манастир. Докладите от научния форум ще бъдат публикувани в следващия том на поредицата „Библейска библиотека“.  \r\nГодишнината на Библейската библиотека съвпада с 130-годишнината от основаването на Софийския университет „Св. Климент Охридски“ и 95-годишнината на Богословския факултет. Входът за обявените прояви е свободен.  \r\nНикола ПЕТКОВ", "date": "2018.10.11", "title": "София: С молебен в храм „Св. София“ започна международната научна конференция за 20-ата годишнина на Библейската библиотека към Богословския факултет"}
{"url": "http://www.focus-news.net/news/2018/10/11/2577074/blagoevgrad-initsiativata-zaedno-za-prirodata-shte-se-provede-na-ploshtad-makedoniya-na-13-oktomvri.html", "text": "Община Благоевград „Пиринско“ и „Екопак България“ се обединяват в мащабна кампания за насърчаване на разделното събиране на опаковки от бира и рециклирането им. Това съобщиха от пресцентъра на  Общината . На 13 октомври от 11.00 часа на площад „Македония“ всеки желаещ може да върне празни стъклени, пластмасови бутилки от бира и кенове (независимо от марката) за рециклиране и срещу минимум 10 ще получи еднократно 3 бутилки „Пиринско пиво“.  \r\nИнициативата е под наслов „Заедно за природата“ и се провежда за втора поредна година в Благоевград. Тя е част от дългосрочна кампания на „Пиринско“ за насърчаване на личния пример по отношение на околната среда и към ползите от бирените опаковки за многократна употреба.  \r\nВсички посетители ще имат възможност да научат ползите от рециклирането чрез интерактивни игри, филми и образователни програми в специално изградена шатра на \"Екопак България\".  \r\nКампанията е израз на политиката на „Пиринско“, като част от \"Карлсберг България\", за устойчиво развитие и корпоративна социална отговорност. Тя включва серия от събития в избрани градове в страната – София, Благоевград и Шумен, насърчаващи разделното събиране на празни бирени опаковки. По време на кампанията през 2017 г. над 4000 граждани и гости на София, Шумен и Благоевград предадоха за рециклиране близо 30 000 бирени опаковки.", "date": "2018.10.11", "title": "Благоевград: Инициативата „Заедно за природата“ ще се проведе на площад „Македония“ на 13 октомври"}
{"url": "http://www.focus-news.net/news/2018/10/11/2577072/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Посещението на гръцкия министър на отбраната Панос Каменос във Вашингтон, мерките на Тирана срещу разрастването на казината в Албания, посещението на германския президент Франк-Валтер Щайнмайер и разногласията между държавния глава на Косово Хашим Тачи и министър-председателя Рамуш Харадинай са част от основните теми, върху които акцентират балканските печатни издания. \r\n***  Опозиционната „Нова демокрация“ реагира на план „Б“, който министърът на външните работи на Гърция Панос Каменос представи на срещата с помощник-държавния секретар на САЩ за Европа и Евразия Уес Мичъл, отбелязва електронното издание на македонския вестник  „Денешен“  . \r\nОтговорният за външна политика в основната гръцка опозиционна партия Георгиос Кумуцакос коментира в социалната мрежа „Туитър“, че Гърция е „единствената държава на планетата с двама министри на външните работи\", като заяви, че „политическата и дипломатическа шизофрения на правителството по въпроса със Скопие, не само продължава, но сега се изнася и в чужбина\". В тази връзка Кумуцакос настоя за обяснение от страна на първия дипломат на Атина Никос Коцияс. \r\n„След като изрази убеждение, че Договорът от Преспа няма да бъде ратифициран в парламента в БЮРМ, Каменос изглежда е представил алтернативен план, който постига същите геополитически цели с Договора от Преспа, но без да засяга въпроса с името. По-специално, гръцкият министър на отбраната е предложил споразумение за отбрана между Гърция, БЮРМ, Албания и България, а по-късно и със Сърбия, с цел да се създаде ос за стабилността на северната граница на страната. Според него по този начин ще спре руското проникване на Балканите и ще се гарантира стабилността в БЮРМ\", пише Кумуцакос в писмото до гръцкия външен министър.  \r\nСлед това Кумуцакос отправя към Коцияс четири въпроса, сред които: „Знае ли той за съществуването на алтернативен план, който да замени споразумението за името?\". Ако отговорът е положителен, тогава Кумуцакос иска обяснение кой е одобрил този план и „дали това е обществена промяна на гръцката външна политика на Балканите и в спора за името\". Коцияс е попитан и дали вярва, че предложението на Каменос помага да се подготви добре посещението на премиера Алексис Ципрас в Русия през декември. \r\n„Кой ръководи външната политика на страната? Министър на отбраната или ти?\", пита Кумуцакос в писмото.  \r\nСлед информацията за предполагаем план „Б“, представен от Каменос във Вашингтон, източници от кабинета на Ципрас коментират, че гръцкото правителство остава посветено на Договора от Преспа и подкрепя усилията на македонския премиер за прилагането му.  \r\n„Гръцкото правителство остава ангажирано с Договора от Преспа. Зачита конституционните процеси в съседната страна и подкрепя усилията на Заев да изпълни предпоставките, за да влезе в сила споразумението“, коментират от източници от кабинета на гръцкия премиер. \r\n***  Водещият прищински ежедневник  Telegrafi  публикува статия, в която търси отговор на въпроса дали сериозните разногласия между държавния глава на Косово Хашим Тачи и министър-председателя Рамуш Харадинай може да доведе до нови избори в страната.  \r\nОт редакцията подчертават, че влошаващите се отношения между Тачи и премиера Харадинай са в резултат на различни те им позиции по идеята за корекция на границата със Сърбия. Цитират се мнения на политически коментатори, според които големите разногласия може да тласнат Косово към нови общи избори.  \r\nСпоред анализатора Имер Мушколай, Тачи може да се окаже разочарован от липсата на подкрепа за неговата идея, поради което ще опита да убеди депутатите от Демократическата партия на Косово да излязат от коалицията с политическата сила, водена от Харадинай. „Ако Тачи не намери подкрепата, от която се нуждае, той може да предизвика нови избори. Харадинай, от друга страна, знае, че това може да се случи и точно затова продължава същата дискусия срещу идеята на Тачи\", обяснява експертът.  \r\nРамуш Тахири, друг политически анализатор цитиран от изданието, също е убеден, че Косово се насочва към нови избори и дори предлага  двамата лидери трябва да подадат оставка. \r\n***  Албанското правителство обяви, че от 1 януари в страната се затварят всички казина и пунктове за спортни залози в жилищните райони и предупреди срещу хитрувания и преместването им в електронна форма, съобщава  електронното издание Tirana Times , като обяснява, че това е опит за изкореняване на феномена, който коства на албанците стотици милиони евро на година и има множество негативни икономически и социални ефекти в една от най-бедните европейски страни. \r\nОграниченията върху могъщата индустрия за спортни залози идва след двугодишно отлагане на прилагането на закон, забраняващ хазарта в централните райони на градовете, които трябва да се преместят в предградията и то на поне 100 метра разстояние от религиозни и образователни институции. \r\n„От 31 декември, всички електронни казина трябва да спрат дейността си според Закона за хазарта. Днешната (вторник) промяна включва също спортните залози, както и залозите на състезания с коне, кучета и всеки друг вид роби от албанската фауна“, заяви премиерът Еди Рама пред журналистите. \r\n„От 1 януари няма да се отворят вратите на обектите за залагания, както вече беше предивдено в действащия закон и няма да се отворят вратите на електронните казина във всички жилищни райони на 28-те хиляди квадратни километра от Република Албания“, добави той. \r\nПравителството анонсира още, че работи над ограничения за онлайн залаганията и веднага ще наложи забрана за рекламиране на хазарта, което, както твърдят от Тирана, до момента се игнорира от медиите. \r\n***  Държавният глава на ФРГ Франк-Валтер Щайнмайер започна двудневното си официално посещение в Гърция, съобщава електронното издание на водещия атински ежедневник  Kathimerini . \r\nСлед като е положил цветя пред Паметника на неизвестния воин в Атина, Щайнмайер е провел среща с гръцкия си колега Прокопис Павлопулос. По-късно през деня германският президент ще разговаря и с министър-председателя на южната ни съседка Алексис Ципрас. \r\nПрез втория ден от визитата си Щайнмайер и Павлопулос ще пътуват до Каламата за участие в церемонията за 74-годишнината от освобождението на Атина от нацистката окупация. \r\n***", "date": "2018.10.11", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/10/11/2577073/kyustendil-95-patrona-sa-otkriti-v-bankova-kaseta-v-oblastniya-grad.html", "text": "95 патрона са открити в банкова касета в Кюстендил, съобщиха от пресцентъра на  Областна дирекция на МВР – Кюстендил . В Районно управление на МВР – Кюстендил е подаден сигнал от банков клон в града, че в банкова касета са открити боеприпаси. При извършения оглед на място са иззети 95 патрона. Банката е отворила касетата поради значително просрочване на плащанията за наемането й. По случая е започнато бързо полицейско производство срещу 56-годишния ползвател на банковата касета. Уведомен е дежурен прокурор.", "date": "2018.10.11", "title": "Кюстендил: 95 патрона са открити в банкова касета в областния град"}
{"url": "http://www.focus-news.net/news/2018/10/11/2577075/plovdiv-sedem-sela-v-oblastta-sa-s-narusheno-vodopodavane-zaradi-avarii.html", "text": "Жителите на седем села на територията на Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК - Пловдив. Засегнати от авариите са селата Първенец, Розино, Васил Левски, Богдан, Златовръх, Болярци и Леново. Не е посочен краен срок за възстановяване на нормалното водоподаване към абонатите. \r\nЕкипите на водоснабдителното дружество работят и по отстраняването на възникнали аварии на територията на град Пловдив. До 17.00 часа ще бъде нарушено водоподаването в района улиците „Ландос“ и „Порт Артур“, също по булевардите „Дунав“ и „Васил Априлов“, както и при блок №106 в квартал „Тракия“. Нарушено е и водоподаването в град Куклен, заради авария на водопровод на ул. „Йордан Йовков“ и ул. „Хан Крум“. \r\nТони МИХАЙЛОВ", "date": "2018.10.11", "title": "Пловдив: Седем села в областта са с нарушено водоподаване заради аварии"}
{"url": "http://www.focus-news.net/news/2018/10/11/2577077/yordanka-fandakova-kmet-na-sofiya-samo-za-10-godini-svedohme-deponiraneto-na-otpadatsi-ot-100-do-16.html", "text": "Само за 10 години сведохме депонирането на отпадъци от 100% до 16%. Това каза кметът на София Йорданка Фандъкова във видеообръщение по време на трета международна конференция „Разделното събиране на отпадъците за по-чист въздух“, предаде репортер на  Агенция „Фокус“ . „Изграждането на интегрирана система за третиране на битови отпадъци в София започна преди 10 години. Днес имаме организация за разделно събиране на 12 вида отпадъци. В инсталацията за биологично третиране, от биоотпадъците произвеждаме ток и компост. В завода за третиране на отпадъците, след отделяне на всички отпадъци, които могат да бъдат рециклирани, произвеждаме RDF екологично гориво. Само за 10 години сведохме депонирането от 100% до 16%“, уточни тя. „Системата за разделно събиране на опаковки в София работи вече 10 години. Тенденцията показва, че софиянци все по-устойчиво разделят своите опаковки от смесения битов отпадък. В завода за третиране на отпадъци на Столична община, където на ден постъпват над 1200 тона смесени битови отпадъци, също има система, която разделя отпадъците от опаковките, както и тези, които могат да се преработват“, обясни кметът Фандъкова. „Извън опаковките в системата за разделно събиране, разделяме още 9 вида отпадъци като строителни, електрически, текстилни и опасни отпадъци. Те имат безспорно значение към различните компоненти на околната среда. За качеството на въздуха именно разделното събиране на тези отпадъци е от значение. Изгарянето им причинява сериозно замърсяване на въздуха. Важно е хората да знаят къде да изхвърлят старите си гуми, дрехи, батерии и Столична община ще продължи да работи активно по вземане на мерки за по-чист въздух. Чистият въздух зависи от всеки един от нас“, заяви още кметът на София. \r\nЦветелин ДИМИТРОВ", "date": "2018.10.11", "title": "Йорданка Фандъкова, кмет на София: Само за 10 години сведохме депонирането на отпадъци от 100% до 16%"}
{"url": "http://www.focus-news.net/news/2018/10/11/2577076/interpol-izdirva-s-cherveni-byuletini-anton-i-georgi-stanoevi-za-uchastie-v-prestapna-grupa-za-aktsizni-stoki-bez-banderol.html", "text": "Интерпол издирва с червени бюлетини Антон и Георги Станоеви за участие в престъпна група за акцизни стоки без бандерол. Топа показва справка на сайта на  Интерпол . Антон Станоев е на 35 години и е обвинен в участие в престъпна група и притежание на акцизни стоки без бандерол. По-малкият му брат Георги Станоев е на 28 години и е с обвинение за участие в престъпна група.", "date": "2018.10.11", "title": "Интерпол издирва с червени бюлетини Антон и Георги Станоеви за участие в престъпна група за акцизни стоки без бандерол"}
{"url": "http://www.focus-news.net/news/2018/10/11/2577079/kardzhali-nezakonen-pistolet-i-boepripasi-sa-izzeti-pri-proverka-na-zhilishte-v-kirkovo.html", "text": "Незаконен пистолет и боеприпаси са иззети при проверка на жилище в Кирково. Това съобщиха от  ОДМВР - Кърджали . Оръжието е открито от полицаи от РУ - Кирково при претърсване на жилището на 26-годишен от кирковско село. Процесуалните действия са извършени, след като предишния ден мъжът заплашвал с убийство жена, която прекратила връзката си с него. Оръжието, което по първоначални данни е преправен газов пистолет, и 34 броя боеприпаса са иззети и са на съхранение в полицейското управление, а притежателят им е задържан за срок до 24 часа. Образувано е досъдебно производство и работата продължава разследващ полицай.", "date": "2018.10.11", "title": "Кърджали: Незаконен пистолет и боеприпаси са иззети при проверка на жилище в Кирково"}
{"url": "http://www.focus-news.net/news/2018/10/11/2577078/nachalnikat-na-nso-gen-mayor-dancho-dyakov-provede-sreshta-s-lidera-na-ataka-volen-siderov-v-parlamenta.html", "text": "Началникът на НСО ген.-майор Данчо Дяков проведе среща с лидера на ПП „Атака“ Волен Сидеров в парламента, предаде репортер на  Агенция „Фокус“ . В момента в стаята на ПГ на „Обединени патриоти“ народните представители провеждат среща с йерусалимския патриарх.  \r\nДеница КИТАНОВА", "date": "2018.10.11", "title": "Началникът на НСО ген.-майор Данчо Дяков проведе среща с лидера на Атака Волен Сидеров в парламента"}
{"url": "http://www.focus-news.net/news/2018/10/11/2577080/montana-61-rasteniya-kanabis-sa-otkriti-pri-proverka-na-ferma-v-mestnostta-tirovete.html", "text": "61 растения канабис са открити при проверка на ферма в местността Тировете. Това съобщиха от  ОДМВР - Монтана . Полицейските действия са предприето на 10 октомври 2018 г. от криминалисти от РУ и ОДМВР - Монтана. Те са извършили претърсване във ферма в местността Тировете в землището на град Монтана, собственост и обитавана от 38-годишен монтански жител. Намерени и иззели са 61 растения зелена тревна маса с дължина от 50 см до 140 см, които при направен на място наркотест реагират на канабис. Общото тегло на иззетите наркотични вещества е 7 кг. По случая е образувано досъдебно производство в РУ - Монтана.", "date": "2018.10.11", "title": "Монтана: 61 растения канабис са открити при проверка на ферма в местността Тировете"}
{"url": "http://www.focus-news.net/news/2018/10/11/2577081/sport-balgari-sas-zlato-na-mladezhkata-olimpiada-v-buenos-ayres.html", "text": "Златни медали за България спечелиха двамата представители в акробатиката на младежките олимпийски игри в Буенос Айрес. Мариела Костадинова и Панайот Димитров получиха преди малко ценните си отличия като част от интернационалния отбор спечелил първото място в мултинационалното гимнастическо състезание на смесени отбори. \r\nНакратко за регламента. Оформят се 12 отбора, като във всеки един от тях има по 12 представители на различни държави в следния състав: по три момчета и по три момичета от спортната гимнастика, по три момичета от художествената гимнастика, по една смесена двойка от акробатиката, по едно момче и по едно момиче от батута. Отделните тимове бяха кръстени с имена на легендарни спортисти в гимнастическите спортове. За класирането в това мултинационално състезание се взимаха предвид само местата (без точките) в квалификационните надпревари на всеки един представител в съответния му спорт. Общият брой най-предни класирания осигурява злато, следващият сребро, бронз и т.н. \r\nБългарите бяха в отбора с име Симон Байлс - американска спортна гимнастичка, първата афро-американка световен шампион и първата жена с три поредни световни титли (2013 – 15). С десетте си златни медала Симон държи рекорда за най-много златни отличия, спечелени от жена в историята на световните гимнастически първенства. Останалите отбори бяха с имена на други легендарни спортисти от гимнастиката – Надя Команечи, Оксана Чусовитина и др. \r\nНашите представители бяха със значителен принос за титлата на своя мултинационален тим, тъй като още в първия ден на игрите се наредиха трети в квалификациите при смесените двойки в акробатиката и се класираха безпроблемно за финала. Тогава Костадинова и Димитров бяха четвърти на „баланс“ с 27.450 т., след това на „динамика“ останаха пети с 26.775 т., а на „комбинирано“ бяха безапелационни за първото място с 27.775. Така в общото класиране българската двойка се нареди на трета позиция, с равен резултат от по 82.000 т. с украинската двойка, което й осигури място на финала, насрочен за полунощ срещу вторник българско време. \r\nЗлатните медали бяха връчени на българите от трима членове на МОК - легендарния украински спринтьор Валери Борзов, Сара Уолкър (Нова Зеландия) и Маринари Ватанабе (Япония), който като президент на Международната гимнастическа федерация (ФИГ) преди три дни бе приет за член на МОК. \r\nСред най-щастливите в залата бе и треньорката на златната ни двойка в акробатиката Гергана Денева. \r\nВенцислав ДРАГОМАНОВ", "date": "2018.10.11", "title": "Спорт: Българи със злато на младежката олимпиада в Буенос Айрес"}
{"url": "http://www.focus-news.net/news/2018/10/11/2577082/deputatat-ot-pg-na-obedineni-patrioti-aleksandar-sidi-veche-e-chlen-na-komisiyata-po-truda-sotsialnata-i-demografska-politika.html", "text": "Парламентът освободи депутата от ПГ на „Обединени патриоти“ Александър Сиди като член на Комисията по енергетика, предаде репортер на  Агенция „Фокус“ . Александър Сиди става член на Комисията по труда, социалната и демографска политика. \r\nБиляна ИВАНОВА", "date": "2018.10.11", "title": "Депутатът от ПГ на „Обединени патриоти“ Александър Сиди вече е член на Комисията по труда, социалната и демографска политика"}
{"url": "http://www.focus-news.net/news/2018/10/11/2577083/ekzakta-risarch-grup-48-ot-balgarite-predpochitat-da-se-prieme-kato-postoyanno-zimnoto-chasovo-vreme.html", "text": "48% от участвалите в изследването предпочитат в България да се приеме като постоянно зимното часово време, а 32% от българите искат лятното часово време да се въведе за постоянно у нас, след като Европейската комисия предложи от следващата година да отпадне сезонната смяна на часовото време и всяка от държавите-членки на ЕС да реши кое време ще прилага като постоянно – лятното или зимното. Това показват данните от национално представително проучване на  „Екзакта Рисърч Груп” . Една пета от интервюираните нямат мнение по въпроса. Най-често без мнение са младите българи на възраст под 30 години. \r\nОт данните се вижда, че в обществените нагласи има известен превес позицията в подкрепа на зимното часово време като постоянно за страната ни. Привържениците на позицията зимното часово време да бъде постоянно у нас са по-често жени, хора на възраст над 59 години и жители на провинцията. В полза на избора на лятното часово време за постоянно се изказват по-често хора на възраст между 30 и 40 години, високообразовани респонденти и жители на столицата. \r\nПрофилите на подкрепящите тези две позиции са показателни за това, че съществуват прагматични и рационални аргументи сред определени групи хора. Това предполага да се проведе широка и открита дискусия по въпроса, за да се стигне до оптимален избор. Така ще се даде шанс и на хората без мнение по темата да направят своя избор. Още повече, че въпросът кой вариант ще бъде предпочетен за страната ни не е предрешен.", "date": "2018.10.11", "title": "„Екзакта Рисърч Груп”: 48% от българите предпочитат да се приеме като постоянно зимното часово време"}
{"url": "http://www.focus-news.net/news/2018/10/11/2577084/evrodeputatat-petar-kurumbashev-tsinichno-e-es-da-e-poiskal-ot-balgariya-da-zatvori-yadrenite-si-reaktori-sled-koeto-da-ni-kazva-da-otdelyame-poveche-pari-za-izvezhdaneto-im-ot-eksploatatsiya.html", "text": "„Намирам за цинично Европейският съюз да е поискал от България, Словакия и Литва да затворят своите ядрени реактори, те да са се съгласили с това условие (аз бих използвал думата „ултиматум\"), след което ЕС да ни казва: „Извинявайте, но вие трябва да отделяте повече средства за извеждането от експлоатация на вашите реактори. Едно е, ако говорим за суверенно решение, взето от суверенни държави – така, както се случи във Франция и Германия. В нашия случай, обаче, говорим за условие, поставено от Европейския съюз, който по това време се състоеше от 15 държави членки. И условието за присъединяване към него беше: „Ще влезете в ЕС само ако спрете тези реактори\". Това заяви Петър Курумбашев, член на Групата на социалистите и демократите в ЕП, по време на заседание на Комисията по промишленост, изследвания и енергетика в ЕП, което се проведе вчера в Брюксел, съобщиха от  пресофиса на Курумбашев . На него беше обсъден докладът „Създаване на специална финансова програма за извеждане от експлоатация на ядрени съоръжения и управление на радиоактивни отпадъци\", по който докладчик е Петър Курумбашев.  \r\nПрограмите „Козлодуй“ и „Бохунице“ са създадени в контекста на преговорите за присъединяване към ЕС на България и Словакия. Настоящото предложение е продължение на ангажимента на Съюза да предостави финансова подкрепа на държавите членки при извеждане от експлоатация, съответно на блокове 1-4 на АЕЦ „Козлодуй\" и на атомната електроцентрала „Бохунице VI\" в Словакия. В настоящото предложение за програмата „Козлодуй“ са отделени ?63 млн. За програмата „Бохунице“ са предвидени ?55 милиона, а за  програмата на Съвместния изследователски център (JRC) за извеждане от експлоатация и управление на отпадъците са отделени оставащите ?348 млн. В чл. 7 предложението определя максимален праг за финансово участие на Съюза от 50%, което не съответства на сегашната практика за България и Словакия - съответно 60% и 63%.  \r\n„Предложеното понижаване на съфинансирането от страна на Съюза ще създаде финансова тежест за енергийните сектори в двете страни. Трябва да се отбележи, че спирането и последващото едновременно извеждане от експлоатация на четири блока на АЕЦ „Козлодуй\" е преждевременно, бяха осъществени редица програми за модернизация\", заяви по време на обсъждането българският евродепутат.  \r\n„България, Словакия и Литва се съгласиха с това, но както литовските реактори тип РБМК 1500 можеше да работят, така и нашите реактори, които са тип ВВЕР 440,в момента можеше да произвеждат електроенергия за стотици милиони, а не да обсъждаме „огромната\" помощ от 63 милиона евро за 7 години, което прави по 9 милиона евро от ЕС за извеждането от експлоатация на ядрени съоръжения в България. \r\n„В момента се изказвам не като основен докладчик по този доклад а като български евродепутат. Честно казано, в българското общество съществува болката от това, че пред нас беше поставено това като условие. Особено що се отнася до блок III и IV, които можеше все още да работят“.  \r\nПетър Курумбашев допълни, че е разговарял с представители на трите правителства и българската държава е единствената, която не е поискала повече пари. „И на този фон, намирам за безотговорно от страна на Комисията да избяга от спазването поне на така фиксирания ангажимент. Още повече – това е ангажимент, породен от искания, поставени от самия Европейски съюз като ултиматум към държавите, които бяха кандидат-членки към този момент. Затова и не редно в момента да се коментира по този начин въпросът за намаляване на участието от страна на Европейския съюз\", каза още Курумбашев.  \r\nСпоред българския евродепутат сумите, предложени за държави като България и Словакия, са изключително малки, а същевременно двете страни могат да бъдат посочени като пример за държави, които са извели безпроблемно от експлоатация своите реактори. \r\n„Надявам се, че ще има и по-сериозно финансиране за Съвместния изследователски институт на ЕС, за да може да се формира изследователска група по извеждане на атомни реактори в бъдеще. Трябва да се намери начин за използването на знанията и уменията на различните държави членки по различните типове реактори - не само в рамките на ЕС, но и извън него\", каза българският евродепутат.  \r\n„И накрая, като се има предвид принципа на равно третиране и го сравня с процента на съфинансиране от Съюза в литовската на програмата за извеждане от експлоатация, определен на 80%, считам предложения от ЕК подход за небалансиран. Солидарен съм с искането на Литва за финансиране в размер на 780 млн. евро за 7-годишен период – сума, различна от предложените от Комисията 552 млн. евро. Финансирането е необходимо, за да може да започне работата по извеждане от експлоатация на втория реактор на АЕЦ „Игналина“.", "date": "2018.10.11", "title": "Евродепутатът Петър Курумбашев: Цинично е ЕС да е поискал от България да затвори ядрените си реактори, след което да ни казва да отделяме повече пари за извеждането им от експлоатация"}
{"url": "http://www.focus-news.net/news/2018/10/11/2577085/premierat-boyko-borisov-shte-uchastva-v-petachniya-parlamentaren-kontrol.html", "text": "Премиерът Бойко Борисов ще участва в петъчния парламентарен контрол. Това обяви зам.-председателят на Народното събрание Нигяр Джафер, предаде репортер на  Агенция „Фокус“ . Министър-председателят ще отговори на въпрос на зам.-председателя на ПГ на БСП Антон Кутев. В петъчния парламентарен контрол ще участват и вицепремиерът Томислав Дончев, вицепремиерът и външен министър Екатерина Захариева, министърът на културата Боил Банов, регионалният министър Петя Аврамова, здравният министър Кирил Ананиев. Редовното заседание на парламента ще започне от 9.00 часа с първо гласуване на Закона за семейните помощи за деца. Парламентарният контрол ще бъде от 11.00 часа.  \r\nБиляна ИВАНОВА", "date": "2018.10.11", "title": "Премиерът Бойко Борисов ще участва в петъчния парламентарен контрол"}
{"url": "http://www.focus-news.net/news/2018/10/11/2577088/varna-po-doklad-na-operativnite-dezhurni-kam-obshtinskite-saveti-za-sigurnost-obstanovkata-v-oblastta-e-normalna.html", "text": "По доклад на оперативните дежурни към общинските съвети за сигурност обстановката във Варненска област е нормална. Това съобщиха за  Радио „Фокус“ – Варна  от Областна администрация – Варна. Не са отчетени проблеми и при водоемите в областта. Реките Камчия и Провадийска са в коритата си, няма постъпила информация за аварийни ситуации по язовирните стени и съоръженията към тях. Към момента времето във Варна е облачно, на отделни места има слаби валежи. Температурата на въздуха е около 13 градуса. Пристанището и летището във Варна функционират нормално. Всички портове на пристанището са отворени за маневриране на плавателни съдове. \r\nСпоред  хидрологичната прогноза на Националния институт по метеорология и хидрология в Черноморски басейн ще са без съществени изменения. Водните количества ще бъдат под праговете за внимание. \r\nМарияна ВАЛЕНТИНОВА", "date": "2018.10.11", "title": "Варна: По доклад на оперативните дежурни към общинските съвети за сигурност обстановката в областта е нормална"}
{"url": "http://www.focus-news.net/news/2018/10/11/2577087/evrodeputatat-angel-dzhambazki-ekr-spravedlivoto-vazmezdie-za-zhestoki-prestapleniya-e-smartna-prisada.html", "text": "Справедливото възмездие за жестоки престъпления е смъртна присъда. Това каза за  Радио „Фокус“  евродепутатът от групата на Европейските консерватори и реформисти Ангел Джамбазки по повод убийството на журналистката Виктория Маринова в Русе. „Народните представители от ВМРО внесоха в НС за пореден път предложение, когато става дума за такива зверски, чудовищни престъпления от общ характер срещу личността, да не може да се прилага съкратеното следствие. Например, ако предполагаемият извършител е виновен и съдът го докаже, да не може да направи самопризнание и да получи 10-15-годишна присъда и на 30 години да е на улицата. В момента съдът е длъжен да се съобрази, ако извършителят направи самопризнания може да поиска съкратено следствие и може да получи присъда под максималната. Мисля, че в обществото ни има пълно единодушие, че такъв човек не трябва да бъде на свобода. В случая първо трябва да се раздаде справедливото възмездие, второ – да се отправи ясен сигнал към всеки подобен човек и да се защити обществото. Това са трите функции на наказанието – справедливост, превъзпитание и защита“, обясни Ангел Джамбазки. Той каза още, че част от информацията при подобни престъпления не се обявява през средствата за масово осведомяване с цел предотвратяване на фалшиви новини. Проверката на достоверността на новината от поне три източника е най-добрият журналистически стандарт, към който медиите трябва да се придържат, допълни евродепутатът.", "date": "2018.10.11", "title": "Евродепутатът Ангел Джамбазки, ЕКР: Справедливото възмездие за жестоки престъпления е смъртна присъда"}
{"url": "http://www.focus-news.net/news/2018/10/11/2577086/sofiya-58-godishen-mazh-e-zadarzhan-za-opit-za-bludstvo-na-spirka-na-gradskiya-transport.html", "text": "58-годишен мъж е задържан за опит за блудство на спирка на градския транспорт. Това съобщиха от пресцентъра на  Прокуратура на Република България . Под ръководството и надзора на Софийска районна прокуратура е образувано и се води досъдебно производство за това, че: на 20 септември 2018 г. около 18.30 часа в град София на спирка на градския транспорт на пл. „Руски паметник“ са били извършени непристойни действия, грубо нарушаващи обществения ред и изразяващи явно неуважение към обществото. Извършителят притеснил с поведението си малолетно момиче, като застанал пред нея и чрез нецензурни реплики се опитал да я склони към сексуални действия, като същевременно опипвал с ръце панталона си. \r\nВ хода на разследването е установено, че извършител на описаното по-горе деяние е лицето А. Щърбов, на 58 години. Изготвено е постановление за привличането му към наказателна отговорност, като му е повдигнато обвинение. Предвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 12 октомври 2018 г. за разглеждане на искане за вземане спрямо него на мярка за неотклонение „Задържане под стража“.", "date": "2018.10.11", "title": "София: 58-годишен мъж е задържан за опит за блудство на спирка на градския транспорт"}
{"url": "http://www.focus-news.net/news/2018/10/11/2577089/afp-malayziya-shte-premahne-smartnoto-nakazanie.html", "text": "Правителството на Малайзия ще отмени смъртното наказание, разкри за  AFP  представител на управляващия в Куала Лумпур кабинет. \r\n„Кабинетът се съгласи да премахне смъртното наказание“, уверява източникът на агенцията, като допълва, че „се надявам законът да бъде приет скоро“.  \r\nДруги подробности за мярката, която бе приветствана от правозащитните групи, към момента не се съобщават. Тереза Герова", "date": "2018.10.11", "title": "AFP: Малайзия ще премахне смъртното наказание"}
{"url": "http://www.focus-news.net/news/2018/10/11/2577091/sofiya-katastrofa-e-stanala-na-avtomagistrala-trakiya-predi-tunel-trayanovi-vrata-v-posoka-sofiya-obrazuvala-se-e-kolona-ot-avtomobili.html", "text": "На автомагистрала „Тракия“ на 5 км преди тунел „Траянови врата“ в посока София е станало пътнотранспортно произшествие, съобщи  слушател на Радио „Фокус“ . На място има екипи на „Пътна полиция“ и линейка. Движението е затруднено. Образувала се е колона от автомобили. Шофьорите да се движат с повишено внимание.", "date": "2018.10.11", "title": "София: Катастрофа е станала на автомагистрала „Тракия“ преди тунел „Траянови врата“ в посока София, образувала се е колона от автомобили"}
{"url": "http://www.focus-news.net/news/2018/10/11/2577090/pazardzhik-pochinalo-e-13-godishnoto-momche-koeto-be-zatisnato-ot-futbolna-vrata-v-grada.html", "text": "13-годишното момче, което бе затиснато от футболна врата в Пазарджик, е починало. Това съобщи за  Радио „Фокус“ – Пазарджик  директорът на Областната болница д-р Васил Вълчев. Той обясни, че в момента има напрежение пред болничното заведение, защото близките му отказват да бъде направена аутопсия. „Такава е задължителна, защото случаят е предаден не прокуратурата. Това е съдебен случай, само прокурор може да разреши, но това е малко вероятно. Полицията също е уведомена за случващото се\", коментира д-р Вълчев и допълни, че причините за нежеланието на близките на момчето да бъде направена аутопсия, най-вероятно са религиозни. \r\nВаня НИКОЛОВА", "date": "2018.10.11", "title": "Пазарджик: Починало е 13-годишното момче, което бе затиснато от футболна врата в града"}
{"url": "http://www.focus-news.net/news/2018/10/11/2577092/brig-gen-yavor-mateev-za-poredna-godina-silite-za-spetsialni-operatsii-shte-otbelezhat-profesionalniya-si-praznik-na-18-oktomvri.html", "text": "За поредна година на 18 октомври Силите за специални операции ще отбележат професионалния си празник – деня на парашутиста. Това съобщи на специална пресконференция бригаден генерал Явор Матеев, командир на 68-ма бригада Специални сили, предаде репортер на  Радио „Фокус”-Пловдив . По този повод са предвидени редица мероприятия, които ще се проведат в Пловдив и София. \r\nИнициативите в Пловдив ще започнат на 17 октомври, в 16.00 часа, с общ тържествен строй в големия район – с посрещане на бойното знаме, тържествен марш, молебен за здраве, отслужен от свещеници от Пловдивската митрополия и тържествено събрание в Конгресния център на панаирното градче. Там, освен задължителните речи и приветствия, ще бъдат връчени и награди на отличилите се воини. Ще бъдат отличени и хора на важни държавни и воински длъжности, показали висок морал към Специалните сили и Българската армия. „За първа година ще бъдат отличени и журналисти, които подкрепят и показват съпричастност с каузата на Силите за специални операции”, каза Явор Матеев. \r\nСамият ден на професионалния празник на Силите за специални операции – 18 октомври, денят на военния парашутист, ще бъде отбелязан в София, на Алеята на парашутистите, където през 1945 година за първи път е имало поклонение. „Ние по традиция отиваме на Алеята на парашутиста и с военен и църковен ритуал ще отдадем признание към загиналите за по-добра България и Европа”, каза бриг. ген. Матеев. Той поясни, че там са погребани воини от славната парашутна дружина, загинали през Втората световна война. В Алеята на парашутистите лежат всичките 59 загинали във Втората световна война, както и някои от парашутистите, загубили живота си при изпълнение на служебния си дълг по-късно. \r\nВ 12.30 часа, на площад Народно събрание, пред паметника на военния парашутист ще бъдат положени венци и цветя. В ритуалите ще участват специални формирования от Специалните сили. Очаква се в мероприятията да участват политическото и военно ръководство на МО, представители на държавното и местно ръководство, както и представители на Пловдивската света митрополия. \r\nЦветана ТОНЧЕВА", "date": "2018.10.11", "title": "Бриг. ген. Явор Матеев: За поредна година Силите за специални операции ще отбележат професионалния си празник на 18 октомври"}
{"url": "http://www.focus-news.net/news/2018/10/11/2577095/yoana-hristova-zam-kmet-na-sofiya-pri-nalichie-na-opasni-otpadatsi-grazhdanite-mogat-da-signalizirat-i-te-da-badat-vzeti-ot-tehnite-domove-chrez-spetsialna-firma.html", "text": "Има телефонни номера, които гражданите да използват, така че опасните отпадъци да бъдат взети от техните домове. Това каза зам.-кметът на София в направление „Зелена система, екология и земеползване“ Йоана Христова по време на трета международна конференция: Разделното събиране на отпадъците за по-чист въздух, предаде репортер на  Агенция „Фокус“ . „Смесеният вид отпадъци отиват в завода за механо-биологично третиране на отпадъците и съответно се намалят количествата за депониране. В момента сме на трета фаза от интегрирания проект на Столична Община. Тя ще бъде изграждането на горивна инсталация заедно с „Топлофикация“. В нея ще се изгаря RDF гориво. Има и отделен поток за събиране на електронно и електрическо оборудване“, уточни тя. „Отпадъците от опаковки отиват на инсталации, които ги допреработват и след това биват рециклирани. Едрогабаритните и строителните отпадъци, които идват от нашите домове, отиват на площадката за третиране на Общинско депо, което е депото във Враждебна, където част от тези отпадъци могат да бъдат рециклирани, друга част за повторна употреба. Гумите, за които много се говори напоследък е още един поток разделно събирани отпадъци. Биологичните и зелените отпадъци, както и хранителните отпадъци от учебни заведения и големи ресторанти отиват за последващо оползотворяване и от тях произвеждаме ток и компост“, заяви още тя. „Батериите, акумулаторите и електрическото оборудване, посредством фирми биват рециклирани за оползотворяване. Опасните отпадъци се събират посредством специално определена фирма. Имаме и мобилен пункт, който се позиционира на различни места. Има и телефонни номера, които гражданите да използват, така че такъв тип отпадъци да бъдат взети от техните домове. Не на последно място са текстилните отпадъци. Тази есен направихме нарочна кампания с разполагането на специални контейнери за събиране на текстилни отпадъци. За първи път ще предложим на СОС да одобри такъв ред и начин за разделно събиране на текстилните отпадъци“, заяви още зам.-кметът. „Там, където имаме населени места основно от къщи, подобен тип системи за разделно събиране на отпадъците работят изключително добре. Имаме една тенденция, която нараства годините и показва, че гражданите все повече и повече осъзнаване за това, че трябва разделно да събират отпадъците“, обясни тя.  \r\nПо думите и миналата година е стартирал проект, който се нарича „Стимулиране на участието на гражданското общество в процеса на рециклиране“. „Това са Балкански държави, стараещи се да формират едни трайни навици в населението. Основните цели на проекта “Benefit as you save” са създаването на местни стратегии и планове за действие в партниращите си градове, за да можем да увеличаваме процента на разделно събраните отпадъци. Още по-важно е да се предприемат мерки, така че гражданите също да участват активно в тези процеси“, уточни Христова.", "date": "2018.10.11", "title": "Йоана Христова, зам.-кмет на София: При наличие на опасни отпадъци, гражданите могат да сигнализират и те да бъдат взети от техните домове чрез специална фирма"}
{"url": "http://www.focus-news.net/news/2018/10/11/2577097/blizo-45-000-litra-goriva-sa-zadarzhali-inspektori-ot-mitnitsa-stolichna-za-perioda-4-6-oktomvri.html", "text": "Проверки по линия на нарушения на Закона за акцизите и данъчните складове при горивата извършиха митнически служители от Митница „Столична“ в края на изминалата седмица (за периода 4 - 6 октомври). При роуд стоп проверки и в нерегистрирани имоти са задържани общо 44 209 л енергийни продукти, за които не са предоставени документи за платен акциз и произход или представените документи по предварителни данни не отговарят на наличната стока. Това съобщиха от пресцентъра на  Агенция „Митници“ . Най-голямото количество е открито при роуд стоп проверка, извършвана от служители на отдел „Митническо разузнаване и разследване\" на Столичната митница в района на магистрала Тракия. Спряна е цистерна с около 30 000 л енергиен продукт, за който полевите тестове установяват, че не съответства на плътността, вписана в придружаващите документи. Горивото е задържано, взети са проби за лабораторен анализ и работата по случая продължава. \r\nМитническите инспектори продължават проверката в района на село Мировяне, където в частен имот са установени две цистерни, за които има данни, че се управляват от едно и също лице. В двете товарни превозни средства са открити общо 13 215 литра дизелово гориво, за което не са представени документи в рамките на проверката. \r\nПри други две проверки в квартал София - в кварталите „Надежда\" и „Младост\", са установени два частни имота, за които има данни, че се съхранява и търгува гориво без документи. Задържани са по около 400 литра гориво във всеки от обектите, като общото количество в двата частни имота е 820 литра нелегални енергийни продукти. \r\nМеждувременно при проверка, съвместно със служители на ОД на МВР - Самоков, при сходни обстоятелства в частен имот са открити 264 л. горива без документи за платен, начислен или обезпечен акциз.", "date": "2018.10.11", "title": "Близо 45 000 литра горива са задържали инспектори от Митница „Столична“ за периода 4 - 6 октомври"}
{"url": "http://www.focus-news.net/news/2018/10/11/2577096/volen-siderov-ataka-s-nachalnika-na-nso-obsadihme-napadenieto-nad-moyata-sapruga-no-za-momenta-semeystvoto-mi-nyama-nuzhda-ot-ohrana.html", "text": "С началника на НСО обсъдихме нападението над моята съпруга, но за момента семейството ми няма нужда от охрана. Това каза пред журналисти лидерът на Атака и председател на ПГ на „Обединени патриоти“ Волен Сидеров след срещата си с началника на НСО ген. Данчо Дяков за случая с нападението на суданския гражданин над неговата съпруга Деница Сидерова, предаде репортер на  Агенция „Фокус“  . Сидеров обясни, че ген.-майор Данчо Дяков се е интересувал от това какво се е случило и дали има ли нужда да осигурява охрана за него и семейството ми. „Обсъдихме случая. Аз казах, че за момента няма“, каза Сидеров и уточни, че са се разбрали да поддържат връзка и началникът на НСО да му даде допълнителна информация, за да преценят добре дали има нужда от постоянна охрана.  \r\nНа въпрос дали се чувства застрашен Сидеров заяви, че има ситуации, в които без да се чувстваш застрашен, има заплаха за семейството ти. „Аз съм имал предложение за охрана и друг пъти, може би преди две години и половина. Тогавашният шеф на НСО и шефът на ДАНС дойдоха при мен с извадки от интернет, където бяха посочени политически лидери от различни страни, включително и аз и имаше заплахи за тях от ислямисти. Тогава отказах охрана, защото на подобен тип ислямисти едва ли ще им попречи придружаване на НСО до 18.00 часа“, каза Сидеров и уточни, че ислямистите не излизат в почивка.  \r\nДеница КИТАНОВА", "date": "2018.10.11", "title": "Волен Сидеров, Атака: С началника на НСО обсъдихме нападението над моята съпруга, но за момента семейството ми няма нужда от охрана"}
{"url": "http://www.focus-news.net/news/2018/10/11/2577098/blagoevgrad-nachalnikat-na-regionalnoto-upravlenie-na-obrazovanieto-ivaylo-zlatanov-otkri-informatsionen-den-za-predstavyane-na-dobri-praktiki-po-proekt-tvoyat-chas.html", "text": "Началникът на Регионално управление на образованието – Благоевград Ивайло Златанов откри информационен ден за представяне на добри практики по проекта „Tвоят час“, предаде репортер на  Радио „Фокус“ – Пирин . Събитието, което ще продължи до 14.00 часа, се провежда на сцената между Младежки дом и Регионален исторически музей – Благоевград. Проектът „Развитие на способностите на учениците и повишаване мотивацията им за учене чрез дейности, развиващи специфични знания, умения и компетентности – Твоят час“ има за цел да превърне училищата в по-привлекателно място за учениците и да спомогне те да придобият по-голяма увереност. Освен това с проектът има за задача да спомогне, децата да придобият повече знания и умения за професионална и лична реализация. Организатор на изявата в областния център е Регионалното управление на образование – Благоевград.  \r\nСред официалните лица, освен Ивайло Златанов, са още експерти от управлението, които се занимават с оказване на подкрепа и мониторинг при реализирането на дейностите по проекта. Гости на събитието бяха Борис Шейнин, държавен експерт в Министерството на образованието и науката (МОН), Симона Митова, началник отдел „Образование“ към Община Благоевград, Ваня Стоименова, главен специалист „Етнически и интеграционни въпроси“ към отдел „Образование“ в Община Благоевград, директори, учители и родители. В програмата за деня са включени различни инициативи. За доброто настроение на присъстващите ще се погрижат учениците от Професионалната гимназия по туризъм и лека промишленост „Гоце Дечев“ – Благоевград; Разложка професионална гимназия „Никола Стойчев“ и Професионална гимназия по икономика и туризъм „Проф. д-р Асен Златаров“  – Петрич, които на свои щандове представят балкански тестени изделия и сладкиши, приготвени в учебните им работилници. Освен това мога да бъдат разгледани и произведения на приложното изкуство, които са дело на деца от II ОУ „Димитър Благоев“ – Благоевград, VIII СУ „Арсени Костенцев“ – Благоевград и I ОУ „Св. св. Кирил и Методий“ – Гоце Делчев. Също така редица училища предстои да представят пред публика различни музикални и танцови програми. \r\nЛивия НИНОВА", "date": "2018.10.11", "title": "Благоевград: Началникът на Регионалното управление на образованието Ивайло Златанов откри информационен ден за представяне на добри практики по проект „Tвоят час“"}
{"url": "http://www.focus-news.net/news/2018/10/11/2577093/vasil-antonov-bsp-shte-bade-garant-za-zakonnostta-pri-priemaneto-na-zakona-za-veroizpovedaniyata.html", "text": "„Двата законопроекта за изменение и допълнение на Закон за вероизповеданията са близки до предлагания от БСП през 2013 г. и са резултат от консенсуса, постигнат между изпълнителна и законодателна власт по време на КСНС при президента Радев“. Това заяви от парламентарната трибуна народният представител от ПГ на „БСП за България“ Васил Антонов, съобщиха от пресцентъра на  НС на БСП . Той подчерта, че поради тази причина левицата ще ги подкрепи на първо четене. Социалистът обаче предупреди, че има и притеснителни моменти- като въвеждането на повече рестрикции, както и терминът „радикално вероизповедание“, който трябва много внимателно да се прецизира.  Васил Антонов подчерта, че има реална опасност някоя от промените да бъдат оспорени в КС – въвеждане на единен стандарт за лицата, които извършват богослужение и администрирането на вътрешноорганизационния живот на религиозните общности.  Той обясни, че с предвижданите промени се натоварва с функции Дирекцията по вероизповеданията, която трябва да има отношение по регистрация и дерегистрацията, но не и да бъде натоварена с други функции. Той коментира, че тя е второстепенен разпоредител с бюджетни средства, но не е над закона. „Друг основен проблем е, че както е предвидено финансирането на вероизповеданието, то е дискриминационно по отношение на православното вероизповедание и то се приравнява с другите по отношение на предвижданите средства. Ако така бъде приет законът, без да се коригира, ще има и друг съществен проблем - голяма част от вероизповеданията няма да функционират, защото няма да има кой да води службите“, обясни народният представител. \r\nВасил Антонов подчерта, че Законът за вероизповеданията е един от добрите ни закони и действа от 2003 г. Според него трябва да се подходи внимателно при работата по формулирането на отделните предложения между първо и второ четене. „Ние ще участваме в работната група и ще бъдем гарант за законосъобразността на конкретните текстове, записани в закона“, заключи Васил Антонов.", "date": "2018.10.11", "title": "Васил Антонов: БСП ще бъде гарант за законността при приемането на Закона за вероизповеданията"}
{"url": "http://www.focus-news.net/news/2018/10/11/2577100/shumen-okrazhnata-prokuratura-nablyudava-dosadebno-proizvodstvo-sreshtu-veterinaren-lekar-za-pritezhanie-na-80-kg-marihuana.html", "text": "Окръжната прокуратура в Шумен поема по компетентност досъдебно производство на Районната прокуратура, след като в частен дом в кв. „Дивдядово“ са открити 80 кг стебла и листа марихуана в процес на сушене. Открито е и количество суха маса. Това съобщиха от пресцентъра на  Апелативна прокуратура - Варна .  Собственикът на къщата, където се извършвал процесът на сушене, бил спрян за проверка на входа на квартала от полицейски служители от ОДМВР в Шумен по сигнал. Тестван с техническо средства, показанията отчели, че мъжът управлява МПС след употреба на наркотични вещества. Така се стигнало до разплитане на случая. \r\n32-годишният мъж, който е ветеринарен лекар и инспектор в Агенцията по храните, отвел полицейските служители в дома си. Разказал също, че е засадил и отглежда за собствена употреба марихуана в гориста местност край преславско село. \r\nИззети са 15 растения марихуана, които впечатлили разследващите с размера си – около 3 метра.   \r\nПредстои инспекторът от Агенцията по храните в Шумен, държал с цел разпространение и произвеждал марихуаната, да бъде привлечен като обвиняем от Окръжната прокуратура в Шумен. \r\nПо досъдебното производство днес ще бъде дадена пресконференция от административния ръководител на ОП – Шумен, и директора на ОДМВР, на която ще бъдат огласени подробности.", "date": "2018.10.11", "title": "Шумен: Окръжната прокуратура наблюдава досъдебно производство срещу ветеринарен лекар за притежание на 80 кг марихуана"}
{"url": "http://www.focus-news.net/news/2018/10/11/2577101/pazardzhik-izpraten-e-politseyski-ekip-pred-oblastnata-bolnitsa-zaradi-vazniknaloto-naprezhenie-sled-kato-pochina-13-godishno-momche-koeto-be-zatisnato-ot-futbolna-vrata.html", "text": "По повод информацията за възникнало напрежение пред Областната болница в Пазарджик, на място е изпратен полицейски екип, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той уточни, че към момента там няма нарушаване на обществения ред, а струпването на хора е по повод отказа на близките на починалото 13-годишно момче, което бе затиснато от футболна врата, да му бъде направена аутопсия. „На близките ще бъде обяснено, че това е задължително при такива инциденти и само с разпореждане на прокуратурата може да бъде отменено“, коментира Стоянов. \r\nВаня НИКОЛОВА", "date": "2018.10.11", "title": "Пазарджик: Изпратен е полицейски екип пред Областната болница заради възникналото напрежение, след като почина 13-годишно момче, което бе затиснато от футболна врата"}
{"url": "http://www.focus-news.net/news/2018/10/11/2577099/ria-novosti-pri-izstrelvaneto-na-sayuz-ms-10-ot-baykonur-se-e-sluchila-avariya-ekipazhat-se-e-prizemil.html", "text": "При изстрелването на ракетата-носител „Съюз МС-10“ с новия екипаж за Международната космическа станция се е случила „авария“, предава  РИА Новости , като се позовава на съобщение, публикувано на официалната интернет страница на „Росатом“. \r\nНа борда на „Съюз МС-10“ са се намирали руският космонавт Алексей Овчинин и американецът Ник Хейг. \r\nПо данни на източник на агенцията, запознат със ситуацията, екипажът се е приземил аварийно на Земята – някъде на територията на Казахстан. Връзката с ракетата е била прекъсната няколко минути след стартирането й и след това не е била възстановена. Тереза Герова", "date": "2018.10.11", "title": "РИА Новости: При изстрелването на „Съюз МС-10“ от Байконур се е случила „авария“, екипажът се е приземил"}
{"url": "http://www.focus-news.net/news/2018/10/11/2577103/petar-traykov-stolichna-obshtina-edrogabaritnite-otpadatsi-sa-chast-ot-problemite-s-kachestvoto-na-vazduha.html", "text": "Едрогабаритните отпадъци (ЕГО) представляват една част от проблемите с качеството на въздуха. Това каза директорът на дирекция „Управление на отпадъците“ към Столична Община Петър Трайков по време на трета международна конференция: Разделното събиране на отпадъците за по-чист въздух, предаде репортер на  Агенция „Фокус“ . „Едрогабаритните отпадъци, които се генерират на територията на Столична Община включват доста разнородни видове фракции в себе си. Това, което ние сме идентифицирали като едрогабаритен отпадък включва основно мебели, матраци, ремонтни отпадъци и др. На база на проведените морфологични анализи на едрогабаритните отпадъци се вижда един превес на дървесината. Мебелите и дървесината имат потенциал да влязат в системите за последваща им употреба. Самите мебели могат да бъдат реставрирани и повторно използвани“, уточни той. „Към едрогабаритните отпадъци попадат и отпадъците от ремонтните дейности. Желанието ни е те да бъдат разделяни при тяхното изхвърляне, защото технологията на третирането им е много различно от останалите типове отпадъци и се губи възможността за тяхното повторно използване“, заяви още той.  \r\n„Проблемите, пред които сме изправени са нерегламентираното изгаряне на горимите материали от едрогабаритните отпадъци през зимния сезон, замърсявайки въздуха; липсва конкретна дефиниция за това какви отпадъци и материали попадат в определението за едрогабаритните отпадъци; значителни количества едрогабаритните отпадъци се изхвърлят в контейнерите за смесени битови отпадъци и др.“, обясни Трайков. \r\nЦветелин ДИМИТРОВ", "date": "2018.10.11", "title": "Петър Трайков, Столична Община: Едрогабаритните отпадъци са част от проблемите с качеството на въздуха"}
{"url": "http://www.focus-news.net/news/2018/10/11/2577106/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В това издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич темите са разнопосочни. Инициативата „Детско полицейско управление“ отново намира привърженици в града. Тя се осъществява в сътрудничество с Областната дирекция на МВР и е подкрепена от Община град Добрич. Доброволните формирования са възпитаници на СУ „Св. Климент Охридски“ с класен ръководител Марияна Иванова. Добруджанският регион винаги е бил интересна дестинация за туристи от страната и чужбина заради уникалността на природа и култура и заради самите хора, с тяхната добросърдечност, така както са описани от Певеца на Добруджа – писателя Йордан Йовков. Център на региона безспорно е град Добрич, който все още търси своето туристическо лого. Община град Добрич обяви конкурс за неговото изработване. С подробности за условията за участие ще ни запознае Петър Енев, директор на Дирекция „Икономическо развитие и европейски фондове“. Тази година в Добрич ще бъдат отбелязани два юбилея – 55 години от създаването на Художествената галерия и 90 години от основаването на Драматичния театър „Йордан Йовков“, повод за среща в ефир с директорите на двете културни институции.  Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2018.10.11", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2018/10/11/2577105/sofiya-zadarzhani-sa-dvama-dushi-za-izvarshvane-na-telefonni-izmami-v-samokov.html", "text": "Криминалисти от РУ - Самоков задържаха на местопроизшествието участници в схема за телефонни измами. Това съобщиха от  ОДМВР - София . Действията по разследването стартирали след подаден сигнал от жителка на Самоков. Тя разказала, че е получила телефонно обаждане за предаване на поредна парична сума под предлог, че съдейства за провеждането на полицейска операция. Непознатият, представил се за полицейски служител, я инструктирал да събере сумата от 5 000 лева и да я предаде на мъж, който ще дойде за целта пред адреса ѝ.  \r\n62- годишната жена обяснила, че в рамките на последните 48 часа вече два пъти е била въведена в заблуждение по телефона по същата схема и е предала значителни парични суми и златни накити. След първото обаждане тя оставила до бетонов стълб в Самоков плик със сумата от 12 000 евро и около 10 грама златни накити. Повторното измамно обаждане било придружено с инструкции да изтегли допълнителна сума от сметката си в банков офис в столицата, които тя доверчиво изпълнила и оставила в района на столичен хотел сумата от 4 600 лева.  \r\nВеднага след получаването на сигнала служители на група „Криминална полиция“ в РУ- Самоков предприели бързи оперативни и заградителни действия, в резултат на които, непосредствено след предаването на въпросната парична сума, те задържали двама столичани - на 18 и 25 години. По случая било образувано досъдебно производство. След доклад на събраните материали в районната прокуратура извършителите са привлечени в качеството на обвиняеми и им е наложена 72-часова мярка за неотклонение „Задържане под стража“.  \r\nВ хода на допълнителните оперативно-издирвателни действия, проведени съвместно със служители на сектор „Измами“ в ГД „Национална полиция“, наред с двамата задържани са установени и други лица, съпричастни към идентични телефонни измами, извършени на територията на София и Южна България.", "date": "2018.10.11", "title": "София: Задържани са двама души за извършване на телефонни измами в Самоков"}
{"url": "http://www.focus-news.net/news/2018/10/11/2577102/volen-siderov-ataka-na-koalitsionen-savet-v-ponedelnik-shte-postavya-temata-za-reformite-i-reorganizatsiyata-v-mvr.html", "text": "На коалиционен съвет в понеделник ще поставя темата за реформите и реорганизацията в МВР. Това каза пред журналисти  лидерът на „Атака“ и председател на ПГ на „Обединени патриоти“ Волен Сидеров във връзка със среща на депутати от партията му с премиера Бойко Борисов, предаде репортер на  Агенция „Фокус“.   „Темата беше по-скоро не толкова оставката на вътрешния министър. Не знам дали въобще е станало дума за него, колкото отношението в коалицията и как тя ще продължи“, каза Сидеров. На въпрос дали има нещо извънредно, Сидеров обясни, че не е новина, че се появяват проблеми. „Те се решават чрез диалог и разговор. В случая моите колеги са потърсили срещи с Борисов за няколко въпроса, които са свързани и със законодателство и с отношения между патриоти и ГЕРБ, както и отношенията в патриотичната коалиция“, каза той. \r\nПопитан дали има сблъсък между него и вицепремиера Валери Симеонов, Сидеров заяви, че никога не си е крил критиките към него. „Нашите отношения с него са абсолютно открити. Не знам те дали се харесват или не, но са открити. За мен е по-важното това, отколкото всичко да е скрито покрито, а всъщност да има проблеми“, заяви още Сидеров. На въпрос дали \"Атака\" продължава да иска оставката на вътрешния министър Младен Маринов, отговори, че този въпрос си стои. „Тук за мен темата е реорганизацията на МВР, реформите, които трябва там да се направят. В тази връзка и моите колеги са търсили среща с Борисов. Аз също ще поставя това нещо на коалиционен съвет, който най-вероятно ще бъде следващия понеделник, защото това е тема за всички. Тук не става дума за избора на един или друг човек, а за работата на МВР“, допълни лидерът на „Атака“. \r\nВъв връзка с нападението над съпругата му, Сидеров коментира, че адвокатът му започва действия срещу суданския гражданин, който нападна жена му. Той уточни, че до момента му е отговорено, че човекът, нападнал жена му не е опасен. „Бил участвал като статист и подобни неща. Продължавам да смятам, че той не трябваше да бъде освобождаван така бързо. Към него нямаше повдигнато обвинение. Той е без всякаква мярка за неотклонение. Не се знае къде е“, заяви още Сидеров. \r\nДеница КИТАНОВА", "date": "2018.10.11", "title": "Волен Сидеров, „Атака“: На коалиционен съвет в понеделник ще поставя темата за реформите и реорганизацията в МВР"}
{"url": "http://www.focus-news.net/news/2018/10/11/2577109/mia-makedoniya-evropeyskata-narodna-partiya-mozhe-da-izgoni-vmro-dpmne.html", "text": "Ако ВМРО-ДПМНЕ продължава с неконструктивната си политика спрямо Договора с Гърция, Европейската народна партия (ЕНП) може да я изгони от редиците си, информира агенция   МИА . \r\nВисши представители на ЕНП са вбесени от поведението на опозиционната ВМРО-ДПМНЕ, са съобщили за македонската информационна агенция представители на най-голямата и най-влиятелна политическа група в ЕС. \r\nВ неделя председателят на ЕНП Жозеф Дол в телефонен разговор с  опозиционния лидер Християн Мицковски го е предупредил с „напълно недипломатичен тон“, че ако партията му не осигури условия за демократичен парламентарен дебат по приемането на Преспанското споразумение, ще „носи цялата отговорност за последствията, пред които ще се изправи страната“. \r\nВъз основа на докладите, които е получил, еврокомисарят по разширяването Йоханес Хан е изразил загриженост за заплахи от страна на ВМРО-ДПМНЕ по адрес на нейни депутати, които искат да подкрепят Договора с Гърция. Той е предупредил, че е нужно партията да се откаже от подобен деконструктивен подход и да постави на преден план интересите на страната. „Съвършено неприемливо е една партия, която претендира да е европейска и продемократична, да постъпва така“, e заявил той неотдавна пред виенския всекидневник Der Standard. \r\nЕНП е критикувала ВМРО-ДПНМЕ, когато е била на власт, но до този момент никога не изразявала публично несъгласието си с отношението й по даден въпрос. Ивелина Ватова", "date": "2018.10.11", "title": "МИА (Македония): Европейската народна партия може да изгони ВМРО-ДПМНЕ"}
{"url": "http://www.focus-news.net/news/2018/10/11/2577111/stara-zagora-zapochna-pochistvane-na-otpadatsite-ot-koritoto-na-kanala-koyto-preminava-v-yuzhnata-chast-na-grada.html", "text": "От няколко дни дружество „Напоителни системи” ЕАД – клон Горна Тунджа, Стара Загора по молба на кмета Живко Тодоров започна почистване на отпадъците от коритото на канала, който преминава в южната част на Стара Загора, поради което водата в съоръжението е спряна. Това съобщиха от пресцентъра на  Община Стара Загора . Общината оказва съдействие с извозването на отпадъците и отстраняването на прорасналите храсти от двете страни на канала. Каналът е затлачен допълнително с изхвърлени от гражданите различни предмети от бита.  \r\nГлавният канал на напоителната система за напояване на полетата край Стара Загора е с дължина 26 km. Той тръгва от язовир Копринка и минава под Средна гора в тунел с дължина 13 km. В Стара Загора поради по-малката надморска височина е изградена ВЕЦ. \r\nПо информация на Филип Шукаров, управител на „Напоителни системи\" ЕАД - клон „Горна Тунджа\" годишно от канала се вадят между 200 и 300 автомобилни гуми, строителни отпадъци, непотребни мебели, хладилници, печки и перални, части от автомобили и велосипеди, домакински съдове, трупове на животни, найлонови торбички с битови отпадъци, пластмасови и стъклени бутилки.", "date": "2018.10.11", "title": "Стара Загора: Започна почистване на отпадъците от коритото на канала, който преминава в южната част на града"}
{"url": "http://www.focus-news.net/news/2018/10/11/2577107/smolyan-dvoyno-sa-se-uvelichili-tsenite-na-zelenchutsite-za-turshii-v-grada-za-1-sedmitsa.html", "text": "Двойно са се увеличили цените на зеленчуците за туршии в Смолян за 1 седмица, установи репортерска проверка на  Радио „Фокус“ – Смолян  в търговската мрежа в града. От 1.00 лв. за кг преди дни, сега карфиолът струва 2.20 лв./кг. Камбите се продават за 3.50 лв./кг, а преди седмица цената им е била 1.70 лв./кг. Увеличение има и в цената на доматите. Българските розови домати от 3.50 лв. вече се продават за 4.50 лв./кг. На пазара има и турски и гръцки домати, цените на които са повишени от 2.30 на 2.80 лв./кг през последните дни. \r\nЦените на чушките се запазват, като червените са на цени от 2.20 лв., а на зелените 1.80 лв./кг. Без промяна е и цената на зелето, което може да се купи в зеленчуковите магазини в Смолян за 0.70 – 0.80 лв./кг. Такава е и цената на тиквите, като тя също не е повишена през последната седмица. Картофите може да се купят на цени от 0.80 до 1.00 лв./кг. На места из града се продават и картофи от местни производители, които също са по 1.00 лв./кг. Гроздето, което е сред най-търсените плодове през есента се продава на цени от 1.80 лв./кг, а това без семки може да се купи за 2.20 лв./кг. \r\nТърговците обясняват голямото поскъпване в цените на зеленчуците с по-голямото търсене през последната седмица за направа на туршии. Въпреки повишените цени, жителите на Смолян купуват от традиционните есенни зеленчуци и приготвят различни видове туршии. \r\nНели ГЕРГЬОВСКА", "date": "2018.10.11", "title": "Смолян: Двойно са се увеличили цените на зеленчуците за туршии в града за 1 седмица"}
{"url": "http://www.focus-news.net/news/2018/10/11/2577108/izlozhba-ot-60-snimki-na-reka-dunav-e-predstavena-na-mosta-na-vlyubenite-v-sofiya.html", "text": "Река Дунав „преминава“ по Моста на влюбените в София чрез 60 снимки. Това съобщиха от пресцентъра на  Министерство на регионалното развитие и благоустройството . Уникалната изложба може да се види до 20 октомври. Тя е част от заключителното събитие за Българското председателство на Стратегията на ЕС за Дунавския регион – Седмия годишен форум и срещата на министрите с ресор туризъм, които ще се проведат на 18 и 19 октомври в НДК. Към днешна дата за участие са се регистрирали над 900 души от Европа и други страни.   \r\nЕкспозицията представя 27 проекта. Те илюстрират постигнатото с общи усилия въз основа на сътрудничеството в Дунавския регион в опазването на природното и културното наследство, устойчивост в сектора на туризма, превенция на риска за околната среда, управление на водите, възстановяване на влажните зони, изграждане на мрежа от защитени територии и т.н. Включени са и 29 от снимките, направени по българското поречие на Дунав и отличени във фотоконкурса на Министерството на регионалното развитие и благоустройството „Една река – десетки райски кътчета“ по повод Международния ден на реката – 29 юни. Целта е да се покаже добавената стойност на Дунавската стратегия и да се даде допълнителна мотивация за поддържане на сътрудничеството към балансирания, устойчив и приобщаващ растеж на региона.  \r\nСтратегията на Европейския съюз за Дунавския регион предоставя солидна интегрирана рамка, за да могат държавите и регионите да разрешават въпроси, които не могат да бъдат разглеждани поотделно, а вместо това изискват транснационални стратегически мерки, проекти и изграждане на мрежи за сътрудничество.  \r\nРегионът на река Дунав включва следните държави от ЕС: Германия (Баден-Вюртемберг и Бавария), Австрия, Словашката република, Чешката република, Унгария, Словения, Румъния и България, както и държави извън ЕС – Хърватска, Сърбия, Босна и Херцеговина, Черна гора, Република Молдова и Украйна.", "date": "2018.10.11", "title": "Изложба от 60 снимки на река Дунав е представена на Моста на влюбените в София"}
{"url": "http://www.focus-news.net/news/2018/10/11/2577104/ivaylo-zlatanov-regionalno-upravlenie-na-obrazovanieto-blagoevgrad-1383-sa-grupi-sa-sformirani-v-oblastta-v-ramkite-na-proekta-tvoyat-chas.html", "text": "1383 са групи са сформирани в Благоевградска област в рамките на проекта „Твоят час“. Това каза по време на официалното откриване на информационна среща по проекта в областния център Ивайло Златанов, началник на Регионално управление на образованието – Благоевград, предаде репортер на  Радио „Фокус“ – Пирин . Той отбеляза, че проектът „Твоят час“ е на стойност над 105 млн. лв. „За територията на Област Благоевград актуална информация е, че са се включили над 119 училища с общ брой групи 1383. Цялата тази информация категорично подсказва, че интереса към дейностите, включени в проекта е голям“, посочи Златанов.  \r\nСпоред него присъствието на много деца на информационната среща днес категорично доказва, че учениците знаят и могат много. Златанов поздрави всички с „Добре дошли“ в Благоевград. „Сигурен съм, че всички ученици имате знания и умения, които днес, по един категоричен начин ще демонстрирате на импровизираната ни сцена в града. Колеги, учители искам да Ви кажа, че без вашата конкретна ежемесечна, ежедневна, ежечасна намеса днешната информационна среща не би се състояла. Пожелавам на всички със затаен дъх да наблюдават изявите на нашите деца и да ги аплодирате“, добави Златанов. \r\nЛивия НИНОВА", "date": "2018.10.11", "title": "Ивайло Златанов, Регионално управление на образованието – Благоевград: 1383 са групи са сформирани в областта в рамките на проекта „Твоят час“"}
{"url": "http://www.focus-news.net/news/2018/10/11/2577112/pazardzhik-rozoviyat-domat-dostigna-tsena-ot-pet-leva-za-kilogram-v-targovskata-mrezha-v-grada.html", "text": "Разнообразие от сезонни зеленчуци предлагат търговците на кооперативния пазар в Пазарджик, показа репортерска проверка на  Радио „Фокус” – Пазарджик . Цената на пресния картоф към момента е около 0.90 лв. за килограм, а в големите търговски вериги тя достига 1.50 лв./кг. Доматите също бележат скок в цената, като на пазара се предлагат от 2.00 лв. до 3.50 лв. за килограм, а в търговските мрежи розовият домат достигна цена от 5 лв. Висока е цената на червения и зеления пипер – от 2.40 до 2.70 лв. за килограм. Най-висока и през тази година е цената на чесъна – от 2.20 до 3.50 лв. за кг. Тиквичките са на цена от 0.90 до 1.30 лева, а краставиците - от 1.00 лв до 1.30 лв., корнишоните струват от 1.20 лв. до 1.40 лв. за кг, морковите – около 0.70 лв.", "date": "2018.10.11", "title": "Пазарджик: Розовият домат достигна цена от пет лева за килограм в търговската мрежа в града"}
{"url": "http://www.focus-news.net/news/2018/10/11/2577114/blagoevgrad-nyama-drastichno-povishavane-na-tsenite-na-domatite-i-chushkite-v-grada.html", "text": "Няма драстично повишаване на цените на доматите и чушките на пазарите и търговските вериги в Благоевград. Това установи репортерска проверка на  Радио „Фокус“ – Пирин . Най-скъпите чушки достигат до 1,80 лева за килограм. Към днешна дата около 2.40 лева е цената на доматите за килограм, за сравнение през септември най-скъпите зеленчуци от този вид достигаха до 2.20 лева за килограм. При марулята и салатата „Айсберг“ обаче цените се запазват съответно около 0.69 лева и 1.00 лева за брой. Гъбите също остават с непроменена цена, като печурките, които са най-търсени според търговците, се продават на цени между 3.49 – 4.00 лева за килограм. Лукът пък към днешната дата може да се намери на цени от по 0.39 лева за килограм. Другите масови зеленчуци като зелето и морковите могат да бъдат закупени съответно за около 0.60 лева за килограм и 0.80 лева за килограм. \r\nЛора КАЛЧЕВА", "date": "2018.10.11", "title": "Благоевград: Няма драстично повишаване на цените на доматите и чушките в града"}
{"url": "http://www.focus-news.net/news/2018/10/11/2577115/plovdiv-apelativniyat-sad-ostavi-v-sila-domashniya-arest-na-mazha-prostrelyal-zhitel-na-rakovski.html", "text": "Пловдивският апелативен съд не уважи протеста на прокуратурата и остави в сила мярката за неотклонение „домашен арест“ , взета от Окръжния съд спрямо 75-годишния С. Г. от Раковски. Това съобщиха от пресцентъра на  Съдебната плата в Пловдив . Срещу него  е повдигнато обвинение за опит за умишлено убийство на негов съгражданин, станало на 2 октомври 2018 г., за което законодателят е предвидил наказание „лишаване от свобода“ от 10 до 20 години. Според съда от приложените доказателства може да се направи обосновано предположение, че С. Г. е извършил престъплението, в което е обвинен.  \r\nОбвиняемият, който е в напреднала възраст, до настоящия момент не е осъждан. Има добри характеристични данни. Освен това здравословното му състояние е влошено в значителна степен, тъй като той има тежки сърдечни и белодробни заболявания.  \r\nСъдът прие, че съществува конкретна опасност С.Г. да извърши престъпление спрямо пострадалия, но прецени, че тази опасност не е интензивна до степен да обоснове задържане под стража, доколкото обвиняемият е демонстрирал искрено разкаяние след деянието, а и посегателството е било провокирано от предходно предизвикателно поведение на пострадалия. Така че споменатата опасност би могла успешно да се отстрани посредством мярката за неотклонение „домашен арест“.\t \r\nОпределението на Апелативния съд е окончателно и не подлежи на обжалване.", "date": "2018.10.11", "title": "Пловдив: Апелативният съд остави в сила домашния арест на мъжа, прострелял жител на Раковски"}
{"url": "http://www.focus-news.net/news/2018/10/11/2577117/evrodeputatat-georgi-pirinski-evropeyskiyat-sotsialen-fond-da-zapazi-i-razvie-svoyata-sotsialna-sashtnost-i-funktsii.html", "text": "С предложението си за нов Регламент за Европейски социален фонд плюс (ЕСФ+), който е част от пакета на законодателни предложения за следващия програмен период 2021-2027 г. Европейската комисия предлага съществени промени, които отиват далеч от простото обединяване на Европейския социален фонд с няколко други европейски фонда и програми в социалната и здравна сфера.  \r\nЕвродепутатът социалист Георги Пирински като докладчик по ЕСФ+ в Комисията по бюджетен контрол на заседанието на 10 октомври 2018 г. постави редица въпроси, изразяващи загриженост промените да не доведат до загубване на особената социална роля на ЕСФ по отношение на най-нуждаещите се от подкрепа граждани на ЕС, които се намират в крайна бедност или са изключени от обществото, съобщиха от  пресофиса на Георги Пирински .  \r\nПредложените от Пирински изменения към предложението за нов Регламент за ЕСФ+ са насочени към това ЕСФ да запази и развие своята социална функция и да продължи чрез грантове да подпомага проекти в социалната сфера за постигане на социално сближаване и за преодоляване на социалните неравенства. Българският евродепутат се противопоставя на тенденцията, която води към това и при ЕСФ+ средства за безвъзмездно финансиране да бъдат пренасочени за реализация на проекти чрез финансови инструменти, подчинени на пазарната логика вместо на най-острите социални приоритети.", "date": "2018.10.11", "title": "Евродепутатът Георги Пирински: Европейският социален фонд да запази и развие своята социална същност и функции"}
{"url": "http://www.focus-news.net/news/2018/10/11/2577113/inzh-veska-georgieva-stolichen-inspektorat-nay-lesno-i-ekologosaobrazno-e-da-ostavim-starite-gumi-na-avtomobila-si-v-avtoserviza-ili-v-punkta-za-smyana-na-gumi.html", "text": "Най-лесно и екологосъобразно е да оставим старите гуми на автомобила си в автосервиза или в пункта за смяна на гуми. Това каза директорът на Столичния инспекторат инж. Веска Георгиева по време на трета международна конференция: Разделното събиране на отпадъците за по-чист въздух, предаде репортер на  Агенция „Фокус“ . „Близо половината от дейността на инспекторатa се отнася до контрол по законосъобразното и екологосъобразното третиране, събиране и транспортиране на отпадъците на територията на София. С настъпването на зимния сезон се стига до нерегламентирано изгаряне на горими отпадъци. Трудността е в отпадъците от гуми, отработени масла и като цяло всички видове отпадъци, изгорени на открито“, заяви тя. „По разпореждане на кмета на София и с цел директно въздействие върху подобряването на качеството на въздуха Столичният инспекторат извършва много проверки. Служителите на РИОСВ-София, Столичен инспекторат, Общинска полиция и районните администрации проверяват как и по какъв ред се предават отпадъците, генерирани от промишлени дейности. Това са автосервизи, пунктове за смяна на гуми, пунктове за изкупуване на отпадъци от картон, хартия, цветни и черни метали. Най-лесно и най-екологосъобразно е човек като си смени гумите на колата да ги остави в автосервиза или в пункта за смяна на гуми, но това не винаги се получава и за това често ги виждаме пред входовете, по улиците“, заяви още тя. „Контролът на обектите е за спазване на изискванията на Закона за управление на отпадъците, но най-вече да не дишат гражданите това, което излиза от димните газове при изгарянето им. По време на съвместните проверки до 30 април 2018 година бяха проверени 492 обекта (от тях 406 бр. автосервизи и 86 пункта за изкупуване на отпадъци от хартия, картон, пластмаса и метали). Основният стремеж е ежедневни проверки и разчитаме на сигналите на гражданите, защото едно е 200-300 очи на инспекторите, друго е очите на 1.5-2 млн. чифта очи на гражданите в София“, заяви още тя. „Временни пунктове за рециклиране на гуми бяха открити в районите „Младост“, „Люлин“, „Връбница“, „Красна Поляна“ и др. Те работят и до сега. Подобни пунктове ще бъдат отворени в предстоящия сезон и в други райони. Услугата за гражданите е безплатна“, уточни още тя.", "date": "2018.10.11", "title": "Инж. Веска Георгиева, Столичен инспекторат: Най-лесно и екологосъобразно е да оставим старите гуми на автомобила си в автосервиза или в пункта за смяна на гуми"}
{"url": "http://www.focus-news.net/news/2018/10/11/2577094/vmro-dpmne-zaev-nyama-podkrepata-na-grazhdanite-za-politikata-si.html", "text": "Скопската електронна медия  A1 On  привежда поредно изявление от опозиционната ВМРО-ДПМНЕ, в което партията на Християн Мицковски твърди, че министър-председателят Зоран Заев (СДСМ) няма необходимата подкрепа на гражданите за политиката, която води.  \r\n„Зоран Заев не трябва да пита какво правим сега, а да уважава волята на народа. Самият той призна, че решението, което постави на референдум, не е подкрепено от гражданите и поради това трябва да се поклони на македонския народ и да се отклони от намеренията за изтриване на името, идентичността, историята, традицията и културата. \r\nВместо да пита, Заев трябва да носи отговорност за милионите евро, изразходвани за референдума, на който хората му казаха, че не подкрепят антидържавната му политика. \r\nВсъщност, капитулацията, която Заев се опитва да вкара в сила, съдържа същите гаранции, които бяха посочени и във временното споразумение от 1995 г. Всички видяхме доколко тези гаранции бяха спазени от гръцката страна и дали Гърция не препятства членството на Македония в НАТО.  \r\nКариерата на Зоран Заев е по-важна от националните и държавните интереси. Той на всяка цена се опитва да прокара споразумението с Гърция. Хората бяха повече от ясни. СДСМ не иска да уважи волята на 1.2 милиона граждани, които чрез въздържанието си дадоха повече от ясен отговор, че не са съгласни с промяната на името, идентичността, езика и историята на Македония. \r\nЗоран Заев и СДСМ трябва да осъзнаят, че само хората и никой друг нямат право да решават за Република Македония и че същите тези хора решиха да не променят името на държавата и националната идентичност. \r\nЦиркът в Събранието от страна на Зоран Заев и инициативата за промяна на Конституцията на Република Македония с цел промяна на конституционното име на страната вече са добре известни на гражданите. Заев продължава да потъпква хората си, да го подценява и да го отрича. Единственият мотив за това е, че той иска да прикрие всички престъпления, извършени от това правителство. Допълнителна тежест е, че е обещал нещо, което не може да изпълни и затова не само се е отказал от народа, но е против ясно изразената му воля. \r\nС капитулацията от Преспа, СДСМ и Зоран Заев бавно изпълняват всички гръцки искания от 1992 г. насам, които бяха отправени от правителството на Мицотакис, макар че тогава Македония получи положително становище от комисията „Бадинтер“. \r\nПриемайки повторно промените на чл. 3 и чл. 49 на Конституцията и на нейната преамбюла, Република Македония всъщност напълно признава, че Гърция с право се е противопоставила на тези конституционни разпоредби. Заев няма подкрепата на гражданите за политиката си. \r\nТой се страхува от справедливи и демократични избори, на които хората ще го изпратят в политическа пенсия и ще прекратят злополучната му политическа кариера, а Македония ще спечели\", се казва в изявлението на ВМРО-ДПМНЕ. Тереза Герова", "date": "2018.10.11", "title": "ВМРО-ДПМНЕ: Заев няма подкрепата на гражданите за политиката си"}
{"url": "http://www.focus-news.net/news/2018/10/11/2577118/brig-gen-yavor-mateev-silite-za-spetsialni-operatsii-nabirat-28-voynitsi-za-posledno-popalnenie-na-68-ma-brigada.html", "text": "Силите за Специални операции набират 28 войници от цивилни граждани за последно попълнение на 68-ма бригада. Това съобщи на пресконференция бригаден генерал Явор Матеев, командир на 68-ма бригада Специални сили, предаде репортер на  Радио „Фокус”-Пловдив . „В момента върви кампания за набиране на войници, затова ще използваме отбелязването на професионалния ни празник, за да популяризираме Силите на специални операции”, каза бриг. ген. Матеев. За целта ще има Щанд на специалните сили, където младите хора, които решат да изберат тази професия, ще могат да се запознаят с условията на кандидатстване и с това какво им предстои в тази професия. Командирът на бригадата поясни, че е разпространена заповед в цялата страна за това последно попълнение и много се надява тя да е добре разгласена, за да може хората да кандидатстват. \r\nБригаден генерал Явор Матеев съобщи още, че той ще направи всичко възможно отбелязването на 75-ата годишнина от първия боен ден на Парашутната дружина догодина да стане на централния площад, и в Пловдив, и в София, и да има не само тържествен строй, а и демонстрации, подобаващи на българските Специални сили. По думи на бригаден генерал Явор Матеев по този начин наистина се популяризират способностите на тези воини от Армия. \r\nЦветана ТОНЧЕВА", "date": "2018.10.11", "title": "Бриг. ген. Явор Матеев: Силите за Специални операции набират 28 войници за последно попълнение на 68-ма бригада"}
{"url": "http://www.focus-news.net/news/2018/10/11/2577119/sport-italiya-izravni-antirekord-sled-ravenstvoto-s-ukrayna.html", "text": "Италианският национален отбор по футбол продължава с  неубедителните си изяви и под ръководството на Роберто Манчини. \"Скуадра адзура\" записа пети пореден мач без победа, като направи 1:1 в контролна среща с Украйна, играна на стадион \"Луиджи Ферарис\" в Генуа. Така вече в пети домакински мач Италия няма победа и това се случва за първи път от над 100 години насам. \"Скуадра адзура\" за последно не спечели пет поредни домакински срещи от март 1923 година до януари 1925-а.   \r\nИталия при Манчини победи Саудитска Арабия с 2:1, като срещата се проведе в Санкт Гален, Швейцария.", "date": "2018.10.11", "title": "Спорт: Италия изравни антирекорд след равенството с Украйна"}
{"url": "http://www.focus-news.net/news/2018/10/11/2577120/kyustendil-golyama-chast-ot-zelenchutsite-na-pazara-v-grada-sa-rodno-proizvodstvo.html", "text": "Голяма част от зеленчуците на пазара в града са родно производство, показа репортерска проверка на  Радио „Фокус” – Кюстендил . Все още се предлагат български домати на цени от 1,40 до 2 лв./кг. Краставиците от оранжерия са на цена 1,80 лв./кг. Червеният пипер българско производство е на цена 2 – 2,50 лв./кг, а зеленият – 1,60 лв./кг. От района на Кюстендил са продаваните картофи, зеле и моркови. Картофите са на цени 0,50 – 0,90 лв./кг, а зелето – 0,60 лв./кг. Цената на морковите е 1 лв. за килограм. Сините домати са с цена от 1,20 лв./кг, на тази цена е и цветното зеле – карфиол. Краставичките за консервиране са на цена от 1,60 лв/кг. Сред плодовете най-застъпени са различните сортове ябълки, чиито цени започват от 50 стотинки и достигат до 1,20 лева за килограм. \r\nВенцеслав ИЛЧЕВ", "date": "2018.10.11", "title": "Кюстендил: Голяма част от зеленчуците на пазара в града са родно производство"}
{"url": "http://www.focus-news.net/news/2018/10/11/2577121/ministar-nikolina-angelkova-obsadi-s-biznesmeni-ot-sauditska-arabiya-vazmozhnostite-za-investitsii-v-balgariya.html", "text": "Министърът на туризма Николина Ангелкова се срещна в Рияд с Абдул Маджер  Ал Кохаир, главен изпълнителен директор на AbdulMohsin Al-Hokair holding group, и обсъди с ръководния екип на корпорацията възможностите за инвестиции в България. Разговорът бе част от програмата за работното ѝ посещение тук по покана на Негово Кралско Височество Султан бин Салман бин Абдулазиз Ал Сауд – принц на кралството и председател на Комисията по туризъм и национално наследство на Саудитска Арабия.  Това съобщиха от пресцентъра на  Министерство на туризма . \r\nСтраната ни предлага много добро партньорство на бизнеса с благоприятната си данъчна система и икономическите стимули за големи инвеститори. \"Опциите за такива проекти в туризма са в най-различни направления – хотелска база и прилежаща инфраструктура за летни и зимни ваканции, балнео-, СПА и уелнес центрове, социализация на туристически обекти и др.\", съобщи министър Ангелкова. Този потенциал е очертан в Картата на инвестиционните проекти, която Министерството на туризма създаде, за да насърчи предприемачите.  \r\nМинистърът изрази задоволството си от проявения интерес от Саудитска Арабия към изграждане и модернизация на висококатегорийни обекти по Българското Черноморие и в туристически зони във вътрешността на страната. Тя акцентира върху потенциала и на големите ни зимни курорти Банско, Боровец, Пампорово, които привличат вниманието не само на растящо число чуждестранни туристи, но и на организаторите на авторитетни международни ски състезания.  \r\nДомакините потвърдиха оценката си за България като перспективно място за инвестиции, което предлага много добри финансови условия. Ръководството на холдинга увери, че този интерес са засилва в различни стопански сфери – туризъм, хранително- вкусова промишленост, производство на питейни води и месо, преработвателни индустрии и др.  \r\nДвете делегации се споразумяха да насърчават взаимоизгодното партньорство с актуална рекламна и маркетингова информация, както и при участията на двете държави в международни бизнес форуми.", "date": "2018.10.11", "title": "Министър Николина Ангелкова обсъди с бизнесмени от Саудитска Арабия възможностите за инвестиции в България"}
{"url": "http://www.focus-news.net/news/2018/10/11/2577110/volen-siderov-ataka-okolo-sluchaya-s-ubitata-zhurnalistka-ima-mnogo-vaprositelni.html", "text": "Около случая с убитата журналистка има много въпросителни. Това каза пред журналисти лидерът на „Атака“ и председател на ПГ на „Обединени патриоти“ Волен Сидеров във връзка с убийството на журналистката Виктория Маринова, предаде репортер на  Агенция „Фокус“ . „Вчера в Комисията също изказах критични бележки, защото около целия този случай със залавянето на убиеца, има доста въпросителни. Има въпросителни към МВР в Русе как са действали“, каза той. Според него е важно да се каже как този човек е напуснал страната. „Въобще защо в тази алея, където е станало това зверско убийство, няма патрулиращи полицаи? Защо е възможно това нещо да се случи в един български голям град? Това са въпроси, на които МВР трябва тепърва да отговаря и да вземе мерките за реорганизация. Продължавам да твърдя, че МВР се нуждае от мерки за реорганизация“, заяви Сидеров. На въпрос кога ще бъде назначен главен секретар на МВР, Сидеров посочи, че вчера този въпрос е трябвало да се зададе на министъра на вътрешните работи . \r\nДеница КИТАНОВА", "date": "2018.10.11", "title": "Волен Сидеров, „Атака“: Около случая с убитата журналистка има много въпросителни"}
{"url": "http://www.focus-news.net/news/2018/10/11/2577122/sliven-s-blizo-1-lev-se-e-pokachila-tsenata-na-sezonnite-zelenchutsi-na-kooperativniya-pazar-v-grada.html", "text": "С близо 1 лев се е покачила цената на сезонните зеленчуци на Кооперативния пазар в Сливен, предаде репортер на  Радио „Фокус” – Сливен . Доматите, които през септември се продаваха за 1 – 1.40 лв., вече струват близо 2 лева. Краставиците от оранжерия са на цена 1,80 лв./кг. Червеният пипер, произведен у нас, се продава за 2 – 2.50 лв./кг, а зеленият е по-евтин - около 1.60 лв./кг. Морковите са по 1 лв./кг. С около 20-30 стотинки по-скъпи са патладжанът и карфиолът. За около 1 - 1.40 лв. се търгуват ябълките. На пазара все още могат да бъдат намерени и праскови. Те са по около 3 лв./кг. \r\nЛюдмила ЙОРГОВА", "date": "2018.10.11", "title": "Сливен: С близо 1 лев се е покачила цената на сезонните зеленчуци на Кооперативния пазар в града"}
{"url": "http://www.focus-news.net/news/2018/10/11/2577124/bisera-borisova-psiholog-smyanata-na-chasovoto-vreme-ne-vliyae-dobre-na-psihikata-ni.html", "text": "Смяната на часовото време не влияе добре на психиката ни. Това каза за  Радио „Фокус“-Пирин  Бисера Борисова, психолог от Благоевград. Тя обясни, че човешкият организъм има нужда от време за адаптация при смяната на времето. По думите й човек трябва да се нагласи към това, че започва по-рано да се стъмва, а същественият проблем е в това, че нашият организъм се нуждае от повече светлина и повече цветове. Бисера Борисова допълни, че можем да се постараем да вкараме малко повече светлина и цветове в ежедневието си, като например да си направим различни цветни декоративни възглавнички. Тя отбеляза, че всеки преодолява стреса и дискомфорта, породен от промяната във времето, по различен начин, като при някои хора това състояние може да отшуми за 3 дни, а при други - за 1 седмица. Борисова добави, че няма нищо притеснително в тези състояния, тъй като човешкото тяло е устроено по начин, по който с течение на времето да се адаптира към всички промени. \r\nСпоред психолога преминаването към зимното часово време се отразява негативно на организма повече, отколкото към лятното. Бисера Борисова уточни, че е много важно да не бъркаме преминаването към зимното часово време с есенната депресия. По думите й характерното при преминаването към лятното часово време е, че тялото се събужда, искаме да прекарваме повече време навън сред растенията, дърветата и т. н. Борисова допълни, че има хора, които са много по-чувствителни от останалите към преминаването от зимно в лятно часово време и обратното. Тя обясни, че тези хора не са по-странни от другите, а просто са по-чувствителни и преодоляват промените около себе си по по-труден начин в сравнение с останалите. \r\nЛора КАЛЧЕВА", "date": "2018.10.11", "title": "Бисера Борисова, психолог: Смяната на часовото време не влияе добре на психиката ни"}
{"url": "http://www.focus-news.net/news/2018/10/11/2577123/mvr-edin-chovek-e-postradal-pri-katastrofata-na-avtomagistrala-trakiya-v-rayona-na-63-km-v-posoka-sofiya-kolite-se-dvizhat-v-avariynata-lenta.html", "text": "Един човек е пострадал при катастрофата на автомагистрала „Тракия“, в района на 63 км, в посока София – колите се движат в аварийната лента. Това съобщиха за  Агенция „Фокус“  от пресцентъра на МВР.  \r\nПреди обяд е постъпил сигнал за инцидент в района на 63 км на автомагистрала „Тракия“, посока София, в участък с временно ограничение на движението в една лента поради подрязване на храсти в средната разделителна ивица. Според първоначалните данни, лек автомобил е ударил кола на поддържаща фирма, обозначена с конуси. Един човек е откаран за преглед в болница. \r\nТрафикът в участъка е силно затруднен. Пътни полицаи подпомагат движението, което към момента се осъществява само в аварийната лента. Водачите да шофират с повишено внимание.", "date": "2018.10.11", "title": "МВР: Един човек е пострадал при катастрофата на автомагистрала „Тракия“, в района на 63 км, в посока София – колите се движат в аварийната лента"}
{"url": "http://www.focus-news.net/news/2018/10/11/2577116/volen-siderov-ataka-ima-kandidat-i-za-glaven-sekretar-na-mvr-i-za-ministar.html", "text": "\"Атака\" има кандидат и за главен секретар на МВР, и за министър. Това каза пред журналисти лидерът на „Атака“ и председател на ПГ на „Обединени патриоти“ Волен Сидеров в отговор на въпрос дали „Атака“ има кандидат за главен секретар на МВР и възможно ли е това да е Светлозар Лазаров, предаде репортер на  Агенция „Фокус“.  \r\n„За да се случи това, трябва да има съгласието на партия ГЕРБ преди всичко и на коалиционните партньори. Ако те смятат, че „Атака“ не трябва да води МВР, питайте ги, нека да го кажат. Каракачанов, Симеонов, г-н Борисов и Цветанов да кажат приемат ли идеята „Атака“ да оглави това министерство?“, заяви още Сидеров. Той уточни, че от години партията му има идея, че службите трябва да насочат погледа си към битовата престъпност, към корупцията и към това, което тормози българските граждани всеки ден. По отношение на Светлозар Лазаров, Сидеров заяви, че той е пълнолетен и има контакти с медиите и могат да му задават въпроси. „Благодаря за изключителния интерес. Никога досега медиите не са се интересували от националния координатор на партия „Атака“. Това е голямо ласкателство. Няма интрига, г-н Лазаров е човек с много сериозни качества“, заяви още Сидеров и уточни, че функцията му като национален координатор не е основното му амплоа в живота. \r\nДеница КИТАНОВА", "date": "2018.10.11", "title": "Волен Сидеров: \"Атака\" има кандидат и за главен секретар на МВР, и за министър"}
{"url": "http://www.focus-news.net/news/2018/10/11/2577126/33-600-kasa-kontrabandni-tsigari-ukriti-v-taynitsi-na-tovaren-avtomobil-sa-otkriti-na-mitnicheski-punkt-kapitan-andreevo.html", "text": "33 600 къса контрабандни цигари, укрити в тайници на товарен автомобил, са открити на митнически пункт „Капитан Андреево“. Това съобщиха от пресцентъра на  Агенция „Митници“ . Контрабандните цигари са открити на 5 октомври 2018 година при митническа проверка на товарен автомобил с турска регистрация, влизащ в страната от Турция. Шофьорът на камиона - турски гражданин заявил, че няма лични вещи, стоки и валутни ценности за деклариране. По метода „анализ на риска\" камионът е селектиран за щателна митническа проверка. След пролъчване с рентгенова апаратура и последвал физически контрол митническите служители установяват, че в двете резервни гуми, както и на още три места - около резервоарите, в задната част на шофьорската кабина и във въздуховодите, са укрити 1 680 кутии (33 600 къса) контрабандни цигари от марката „Marlboro gold\" без акцизен бандерол. \r\nКонтрабандните цигари са задържани. На шофьора, е съставен акт по Закона за митниците за опит да бъдат пренесени акцизни стоки без знанието и разрешението на митническите органи. \r\nПрез първите девет дни на месец октомври на МП „Капитан Андреево“ митническите служители са иззели 6496 кутии цигари, закупени от Република Турция от 215 преминали пътници. Те са носили от акцизната стока количества, превишаващи разрешената норма. За същия период, по метода на анализа на риска, при щателни митнически проверки, са задържани 3982 умишлено укрити кутии цигари, за които на нарушителите са съставени 27  акта. Общо за периода митнически служители са задържали 209 560  къса (10 478 кутии) безакцизни цигари и 6 кг тютюн за пушене.", "date": "2018.10.11", "title": "33 600 къса контрабандни цигари, укрити в тайници на товарен автомобил, са открити на митнически пункт „Капитан Андреево“"}
{"url": "http://www.focus-news.net/news/2018/10/11/2577125/smolyan-pluvniyat-baseyn-v-grada-ne-raboti-poradi-avariya.html", "text": "Поради неотложно отстраняване на авария, плувен басейн „Смолян“ няма да работи през днешния ден. Това съобщиха от пресцентъра на  Община Смолян .", "date": "2018.10.11", "title": "Смолян: Плувният басейн в града не работи поради авария"}
{"url": "http://www.focus-news.net/news/2018/10/11/2577127/kyustendil-novi-tabeli-za-peshehodna-zona-i-za-zabrana-dvizhenieto-na-avtomobili-sa-montirani-po-ulitsa-demokratsiya-v-grada.html", "text": "Нови табели за пешеходна зона и за забрана движението на автомобили са монтирани по улица „Демокрация” в Кюстендил, предаде репортер на  Радио „Фокус” – Кюстендил . Табелите бяха монтирани от екип на Общинско предприятие „Чистота”. Те са поставени на пресечката на улица „Демокрация” с улиците „Гороцветна” и „Цар Михаил”. В тази отческа е оформена пешеходна зона, при която е въведена забрана за движение на моторни превозни средства. \r\nВенцеслав ИЛЧЕВ", "date": "2018.10.11", "title": "Кюстендил: Нови табели за пешеходна зона и за забрана движението на автомобили са монтирани по улица „Демокрация” в града"}
{"url": "http://www.focus-news.net/news/2018/10/11/2577131/pregled-na-mezhdunarodnite-novini-do-13-chasa-agentsiya-fokus.html", "text": "Ако ВМРО-ДПМНЕ продължава с неконструктивната си политика спрямо Договора с Гърция, Европейската народна партия (ЕНП) може да я изгони от редиците си, информира агенция   МИА . \r\nВисши представители на ЕНП са вбесени от поведението на опозиционната ВМРО-ДПМНЕ, са съобщили за македонската информационна агенция представители на най-голямата и най-влиятелна политическа група в ЕС. \r\nВ неделя председателят на ЕНП Жозеф Дол в телефонен разговор с  опозиционния лидер Християн Мисковски  го е предупредил с „ напълно недипломатичен тон“, че ако партията му не осигури условия за демократичен парламентарен дебат по приемането на Преспанското споразумение, ще „носи цялата отговорност за последствията, пред които ще се изправи страната“. \r\nВъз основа на докладите, които е получил, еврокомисарят по разширяването Йоханес Хан е изразил загриженост за заплахи от страна на ВМРО-ДПМНЕ по адрес на нейни депутати, които искат да подкрепят Договора с Гърция.  Той предупреждава, че е нужно партията да се откаже от подобен деконструктивен подход и да постави на преден план интересите на страната. „Съвършено неприемливо е една партия, която претендира да е европейска и про-демократична, да постъпва така“, заявил той неотдавна пред виенския всекидневник Das Standard. \r\nЕНП е критикувала ВМРО-ДПНМЕ, когато е била на власт, но до този момент никога не изразявала публично несъгласието си с отношението й по даден въпрос. \r\n***  Правителството на Малайзия ще отмени смъртното наказание, разкри за  AFP  представител на управляващия в Куала Лумпур кабинет. \r\n„Кабинетът се съгласи да премахне смъртното наказание“, уверява източникът на агенцията, като допълва, че „се надявам законът да бъде приет скоро“.  \r\nДруги подробности за мярката, която бе приветствана от правозащитните групи, към момента не се съобщават. \r\n***  При изстрелването на ракетата-носител „Съюз МС-10“ с новия екипаж за Международната космическа станция се е случила „авария“, предава  РИА Новости , като се позовава на съобщение, публикувано на официалната интернет страница на „Росатом“. \r\nНа борда на „Съюз МС-10“ са се намирали руският космонавт Алексей Овчинин и американецът Ник Хейг. \r\nПо данни на източник на агенцията, запознат със ситуацията, екипажът се е приземил аварийно на Земята – някъде на територията на Казахстан. Връзката с ракетата е била прекъсната няколко минути след стартирането й и след това не е била възстановена. \r\n***  Държавният глава на ФРГ Франк-Валтер Щайнмайер започна двудневното си официално посещение в Гърция, съобщава електронното издание на водещия атински ежедневник  Kathimerini . \r\nСлед като е положил цветя пред Паметника на неизвестния воин в Атина, Щайнмайер е провел среща с гръцкия си колега Прокопис Павлопулос. По-късно през деня германският президент ще разговаря и с министър-председателя на южната ни съседка Алексис Ципрас. \r\nПрез втория ден от визитата си Щайнмайер и Павлопулос ще пътуват до Каламата за участие в церемонията за 74-годишнината от освобождението на Атина от нацистката окупация. \r\n***  След като германските власти изпратиха ирански дипломати в Белгия, управляващите в Техеран привикаха посланика на ФРГ в страната за обяснение, съобщава националният ежедневник  Die Zeit . \r\n„По време на срещата с посланика бе изразен протест срещу арестуването, задържането и екстрадирането на иранските дипломати\", заяви говорителят на външнополитическото ведомство в Техеран Бахрам Гасеми, като отново отхвърли всички обвинения на Берлин към дипломатите.  \r\nНа 1 юли германските сили арестуваха иранския дипломат Асадолаг А., срещу когото имаше издадена европейска заповед за арест. 46-годишният мъж е обвинен в шпионаж и поръчка на убийство. Предполага се, че той има връзка с разкриването на заговор срещу ирански изгнаници във Франция.  \r\nСлед това Белгия подаде молба за екстрадиция, а на 1 октомври Върховният окръжен съд в Бамберг я обяви за допустима. При ареста Асадолаг А. припомни за дипломатическия си имунитет, но въпреки това полицията го задържа. По-рано тази седмица германските власти го предадоха на Белгия.  \r\nСпоред Министерството на външните работи на Иран случаят може да се тълкува като „организиран заговор“ за подкопаване на подобрените отношения между Техеран и страните от Европейския съюз. В тази връзка иранските управляващи увериха, че ще си запазят правото да предприемат правни и дипломатически действия в отговор. \r\n***  Идентифицираха трети участник в предполагаемото отравяне  на бившия офицер от руското Главно разузнавателно управление (ГРУ) Сергей Скрипал и дъщеря му Юлия в британския град Солзбъри, съобщава швейцарският ежедневник  Die Neue Zuercher Zeitung . \r\nСтава въпрос за още един, трети агент на ГРУ, поясняват от редакцията, който по-рано е оперирал на територията на Швейцария.  \r\nВ резултат на аферата „Скрипал“ започна постепенното разкриване на руската агентурна мрежа в Европа. Миналата седмица британско-руската изследователска мрежа „Елиът Хигинс“ обяви, че притежава списък с повече от 300 служители на военното разузнаване на Москва. Информацията за третия участник в предполагаемото отравяне на Скрипал обаче идва от руската медия „Фонтанка“, която разкрива неговото име – Сергей Федотов. По всяка вероятност обаче това е псевдонимът му.  \r\nПо-рано двамата предполагаеми извършители бяха идентифицирани с псевдонимите им Александър Мишкин и Анатоли Чепига. Истинските им имена са Александър Петров и Руслан Боширов. \r\n***  Броени дни преди изборите за регионален парламент в Мюнхен рейтингът на Християнсоциалния съюз (ХСС) на Хорст Зеехофер падна под 33%. Това показва проучване, направено за един от най-големите баварски ежедневници -  Augsburger Allgemeine Zeitung .  \r\nЗа разлика от ХСС, подкрепата за партията „Зелени“ достига рекордните 18,5%. Трета политическа сила в най-голямата германска провинция е „Алтернатива за Германия“, която събира 12,8% и за първи път ще влезе в парламента в Мюнхен. Социалдемократите (ГСДП) може да разчитат на едва 11% от гласовете на гражданите. „Свободни избиратели“ имат 9,8%, Свободната демократическа партия (СвДП) -5,9%. Ако прогнозите се окажат точни, то партията „Левица“, която има едва 3,9%, няма да влезе в парламента.  \r\nС оглед на резултатите, анализаторите допускат като възможна единствено двупартийна коалиция – най-вероятно черно-зелена. Мнозинство може да получи и коалиция между ХСС, „Свободни избиратели“ и СвДП.  \r\nСпоред „зеленият“ Роберт Хабек коалицията с ХСС е допустима. „Разбира се, нашият стремеж е да помогнем за поставянето на ново начало. Ако ХСС обаче държи на модела на Виктор Орбан – антиевропейска политика, връщане на границите – тогава преговорите за коалиция ще бъдат прекратени много бързо“, предупреди Хабек. \r\n*** Гръцкият бизнесмен и собственик на футболния отбор ПАОК Иван Савидис изглежда е бил във фокуса на усилията на Русия да повлияе на референдума в Македония за името, твърди  The New York Times , като посочва, че целта на Кремъл е била да осуети влизането на Скопие в НАТО и Европейския съюз. \r\nОт години Иван Савидис е човекът на Кремъл в Гърция, категорични са от редакцията на вестника. Гръцко-руският милиардер, който е бивш депутат в руската Дума и е собственик на ПАОК, Савидис се движи безпроблемно между спортните светове на двете страни. Той има пръст във всичко в Солун, където живее и е добре известен играч в често раздирания от скандали свят на гръцките и руските олигарси, коментира изданието. \r\nВсичко това го прави интересен за американските разузнавателни агенции. Официални лица от САЩ казват, че са засекли комуникации през юни, показващи, че Савидис работи за руските интереси за подкопаване на споразумението между Гърция и Македония, което би проправило пътя за присъединяване на Македония към НАТО, пише NYTimes, като припомня, че Гърция отдавна се противопоставя на влизането на Скопие в Алианса, а Москва, която гледа на разширяването на НАТО като на смъртоносна заплаха на своята граница, е била решена да предотврати успеха на референдума за името. \r\nЗа да си отмъстят, от американците предприеха необичайно агресивен ход, продължава вестникът: Те предадоха информацията на лявото гръцко правителство на Алексис Ципрас и то отговори, като изгони двама руски дипломати от Атина и обяви за персона нон грата още двама. \r\n„Ню Йорк Таймс“ отбелязва, че това все още прави американските разузнавачи и дипломати щастливи. Независимо, че референдумът в Македония, както пише изданието, не даде ясни резултати, може би още тази седмица, македонският парламент трябва да реши дали иска да се присъедини към НАТО, а американците смятат, че разкриването на Савидис и изгонването на дипломатите е рядка победа и частичен реванш за руските дезинформационни кампании в САЩ и Европа. \r\n***  Директорът на Международния валутен фонд Кристиан Лагард предупреди Италия да „уважава“ фискалните правила на Европейския съюз, предава  AFP , като уточнява, че изявлението й е във връзка с новия бюджет на правителството в Рим за 2019 г., който засили опасенията, че финансовите проблеми на страната може да се изострят.  \r\n„Ще напомня на всички ни, че когато сте член на клуб и сте решили да останете в този клуб... тогава играете според правилата на клуба\", подчерта Лагард на годишната среща на МВФ на остров Бали. \r\n***  Военен самолет L-39 катастрофира в района между базата Силач и балнеоложкия курорт Ковачова в Банска Бистрица, Словакия, съобщава електронното издание  The Slovak Spectator , като уточнява, че инцидентът се е случил в следобедните часове на сряда.  \r\nДвамата членове на екипажа са успели да катапултират и са оцелели. Те са били приети за кратко в близка болница, но още същата вечер са изписани от нея, поясниха от Министерството на отбраната в Братислава. Мястото на произшествието е посетил лично и словашкият военен министър Петър Гайдош, веднага щом е бил известен за случилото се.  \r\nПояснява се, че самолетът се е разбил извън населено място. Причината за катастрофата е отказал двигател. От Министерството на отбраната на Словакия разпоредиха преустановяване на всички полети на L-39 „Албатрос“, докато разследването на инцидента не бъде завършено.", "date": "2018.10.11", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/11/2577128/gen-konstantin-popov-uchastva-v-sreshta-na-troykata-na-predsedatelstvoto-na-saveta-na-evropa-vav-viena.html", "text": "Със среща на „Тройката” на председателството на Съвета на Европа, започна „Междупарламентарната конференция за общата външна политика и политика на сигурност (ОВППС) и Общата политика за сигурност и отбрана (ОПСО)\" във Виена, Австрия. Това съобщиха от  Комисията по отбрана . \r\nНа срещата отново беше заявено, че Западните Балкани са от приоритетите на „Тройката” и беше припомнено, че по време на българското председателство беше подписана декларация, с която се потвърди необходимостта от стратегически фокус върху тях.  \r\nВ срещата взеха участие ген. Константин Попов, като ръководител на българската делегация и председател на Комисията по отбрана, Дейвид Маккалистър – председател на Комисията по външни работи на Европейския парламент, Рейнхард Бьош – председател на Комисията по отбрана в националния съвет на Австрия и Андреас Шидер, председател на Комисията по външни работи в Националния Съвет на Австрия и Кристиан Сорин Димитреску – председател на Комисията по външни работи на Сената на Румъния. \r\nВ момента тече откриването на конференцията от председателят на Австрийския национален съвет Волфганг Соботка и председателят на австрийския федерален съвет Инге Пош-Грушка. Конференцията ще бъде съпредседателствана от Андреас Шидер и Райнхард Еуген Бьош, председателите на комисията по външна политика и Комитета за национална отбрана съответно от австрийския национален съвет, както и от Дейвид Маккалистър, председател на комисията по външни работи на Европейския парламент. \r\nФокус на конференцията ще бъде разширяването на Западните Балкани, Сирия, сигурността, миграцията и защитата на външните граници. \r\nВ българската делегация участват и народните представители Полина Христова и Георги Михайлов.", "date": "2018.10.11", "title": "Ген. Константин Попов участва в среща на „Тройката” на председателството на Съвета на Европа във Виена"}
{"url": "http://www.focus-news.net/news/2018/10/11/2577132/api-vremenno-dvizhenieto-se-osashtestvyava-samo-v-avariynata-lenta-na-avtomagistrala-trakiya-pri-km-64-v-posoka-sofiya-poradi-patnotransportno-proizshestvie.html", "text": "Временно движението се осъществява само в аварийната лента на автомагистрала „Тракия“ при км 64 в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на „Пътна полиция“.", "date": "2018.10.11", "title": "АПИ: Временно движението се осъществява само в аварийната лента на автомагистрала „Тракия“ при км 64 в посока София поради пътнотранспортно произшествие"}
{"url": "http://www.focus-news.net/news/2018/10/11/2577130/prof-svetla-bachvarova-bsp-kogato-sme-izmesteni-ot-pazarite-ot-golemite-zemedelski-proizvoditeli-tova-vodi-do-tezhki-problemi-i-ako-darzhavata-ne-se-namesi-shte-se-stiga-do-faliti.html", "text": "„Корупцията се шири в най-големи размери в земеделския сектор. Това ни пречи много. От министерството- до агенции, всичко е зависимости. Няма как да работим нормално и да се развиваме“. Това заявиха земеделски производители в Разград, които се срещнаха с депутати от ПГ на „БСП за България“ по време на представянето на „Визия за България“, съобщиха от пресцентъра на  НС на БСП .  \r\n„В нашата Визия ние казваме, че е нужно да има повече участие на държавата в сектора земеделие, особено в критични ситуации. Тя трябва да подкрепя производителите. Иска ми се в тези дискусии да се намерят правилните решения за вас“, каза  проф. Светла Бъчварова . По думите ѝ в момента има двоен стандарт за българските хранителни продукти спрямо продуктите от Западна Европа. „Когато сме изместени от пазарите от големите земеделски производители, това води до тежки проблеми. Ако държавата не се намеси, ще се стига до фалити. Затова приоритет на държавата е, освен подпомагането, да се оказва подкрепа и  достъп до пазарите“, добави проф. Бъчварова.  \r\n„Визията я направихме отворена, защото България има нов поглед и ново виждане за развитие. Днес имаме един  премиер, който разпределя всичко. Големият дебат- накъде ще вървим, е изчезнал. Ние решихме да предизвикаме този дебат“. Това каза  народният представител от ПГ на „БСП за България“ и председател на икономическата комисия в НС Петър Кънев .  Той заяви още, че в момента над 5 милиарда лева влизат от мигриралите зад граница българи.  \r\nСпоред народния представител Даниел Йорданов е нужно държавата да подпомага в голяма степен производителите, както и че в България има сериозни традиции в сектора. Стефан Бурджев припомни, че през времето бяха ликвидирани много земеделски кооперации. Той също наблегна, че Визията е отворен документ за допълване.", "date": "2018.10.11", "title": "Проф. Светла Бъчварова, БСП: Когато сме изместени от пазарите от големите земеделски производители, това води до тежки проблеми и ако държавата не се намеси, ще се стига до фалити"}
{"url": "http://www.focus-news.net/news/2018/10/11/2577133/brig-gen-yavor-mateev-spetsialnite-sili-podpomagaha-operatsiite-za-neutraliziraneto-na-izvarshitelite-na-zhestokite-ubiystva-v-peshtera-i-v-novi-iskar.html", "text": "Вече има твърдото решение и подкрепа на Военното ръководство като Специални сили да изпълняваме задачи в рамките само на мисии, за които сме подготвени. Това съобщи на пресконференция бригаден генерал Явор Матеев, командир на 68-ма бригада Специални сили, предаде репортер на  Радио „Фокус”-Пловдив . Той поясни, че без значение дали тези операции са в страната, или извън пределите й, в съответни контингенти, без значение дали те са трудни и опасни, важното е да са такива, за които Специалните сили са подготвени, защото само тогава те ще осигурят най-добра защита. Според бриг. ген. Матеев това показва, че се взимат поуки от грешките, допуснати през годините. Той припомни събитията от Втората световна война, когато Парашутната дружина е била използвана не по предназначение и затова е дала толкова много жертви.  \r\n„Сегашното положение е показателен пример за развитието на Българската армия и на Специалните сили”, посочи бригаден генерал Явор Матеев. Той каза още, че в днешно време Специалните сили участват в операции, свързани с противодействие на тероризма, възпрепятстване на нелегалното навлизане на мигранти на територията  на страната ни, както и зад граница, като изпълняват само специфични задачи, което показва израстване и оценка от НАТО. Специалните сили са участвали и в операции за задържането и неутрализирането на опасни престъпници. Бриг. ген. Явор Матеев посочи като примери извършеното жестоко убийство в центъра на Пещера през 2017 година и събитията около Нови Искър в началото на 2018 година. Участието на Специалните сили в тези случаи е било със заповед и решение от министъра на отбраната и в съответствие със Закона за отбраната и с поправките в Закона за противодействие на тероризма. Това участие е било свързано с изпълнение на разузнаване, анализ и подпомагане на операцията по залавянето на убиеца.  \r\n„Има тежки криминални престъпления, които могат да бъдат заплаха от тероризъм и поради тази причина е взето решение за използването ни, като Специални сили”, каза бригаден генерал Матеев. „Едно тежко убийство, в центъра на малък град, пред свидетели, извършено брутално, при което никой не знае колко още хора са заплашени, създадена е психоза, това не е обикновена битова проява, това си е явен тероризъм”, добави бриг. ген Матеев.  Той посочи, че е добре, че такива операции са завършвали успешно и в конкретния случай за Пещера убиецът е бил заловен жив. „За случая в Нови Искър никой не е бил сигурен след 5 извършени убийства, колко още можеше да има“, посочи бригаден генерал Матеев. Той добави, че всеки може само да гадае какво е можело да се случи, затова е било добре такива елементи да се неутрализират, за да не се допускат психози при доказани заплахи. \r\nЦветана ТОНЧЕВА", "date": "2018.10.11", "title": "Бриг. ген. Явор Матеев: Специалните сили подпомагаха операциите за неутрализирането на извършителите на жестоките убийства в Пещера и в Нови Искър"}
{"url": "http://www.focus-news.net/news/2018/10/11/2577134/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без големи изчаквания. По пътя от и за пункта има опасност от падащи камъни. \r\nВенцеслав ИЛЧЕВ", "date": "2018.10.11", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/10/11/2577138/dots-d-r-angel-dzhonev-istorik-chast-ot-sabitiyata-v-dokumentalnite-filmi-za-parvata-svetovna-voyna-se-razvivat-v-kyustendil.html", "text": "Част от събитията в документалните филми за Първата световна война, които ще бъдат показани от 18.00 часа в общинското кино, се развиват в Кюстендил. Това каза пред  Радио „Фокус” – Кюстендил  доц. д-р Ангел Джонев, историк към Регионален исторически музей – Кюстендил. Той отправи покана към жителите и гостите на Кюстендил да присъстват на безплатните прожекции на филмите „България влиза в Първата световна война“ и „Разгромът на Сърбия“.  \r\n„Всеки кюстендилец е поканен. Част от събитията във филма се развиват не къде да е, а именно в Кюстендил. Именно в града, в продължение на три години, е разположена Главната квартира на българската армия. От тук се вземат мащабни решения, тук присъстват знакови фигури от българския и от съюзническия елит. Кюстендил е на мястото на световната карта по време на Първата световна война”, каза Ангел Джонев. По думите му в документалната поредица участват историците акад. Георги Марков, проф. д.ист.н. Светлозар Елдъров, доц. д-р Ангел Джонев, военни експерти, местни жители от селища, наследници на храбри български войници и офицери, загинали за националния идеал. \r\nВенцеслав ИЛЧЕВ", "date": "2018.10.11", "title": "Доц. д-р Ангел Джонев, историк: Част от събитията в документалните филми за Първата световна война се развиват в Кюстендил"}
{"url": "http://www.focus-news.net/news/2018/10/11/2577137/veliko-tarnovo-67-godishna-zhena-e-zadarzhana-i-obvinena-v-izvarshvaneto-na-izmama-za-blizo-6-500-leva.html", "text": "67-годишна жена от Свищов е задържана и обвинена в извършването на измама. Това съобщиха от пресцентъра на  МВР . В хода на разследването е установено, че в периода 5 януари – 18 май тази година тя е успяла да измами жителка на село Ресен с обещанието, че с нейна помощ ще може да спечели дело за наследство и да продаде 117 декара земеделски земи. Жертвата поела и заплатила близо 6 500 лева такси и разноски по гражданско дело на Районен съд – Русе. 67-годишната е с множество криминалистически регистрации и многократно осъждана. След доклад на материалите в прокуратурата, тя е привлечена като обвиняема, а мярката ѝ за задържане е удължена до 72 часа.", "date": "2018.10.11", "title": "Велико Търново: 67-годишна жена е задържана и обвинена в извършването на измама за близо 6 500 лева"}
{"url": "http://www.focus-news.net/news/2018/10/11/2577135/varnensko-moto-obshtestvo-organizira-protest-sreshtu-prisada-za-smartta-na-mototsikletist.html", "text": "Варненско мото общество организират протест срещу присъда за смъртта на мотоциклетист. Това съобщиха от  организацията . \"Представителите на Варненско мото общество и регион Варна ще поставят каски пред съда в знак на протест и с цел да привлекат вниманието по мирен път на правораздавателната система върху поредния случай на подигравка с паметта и семействата на загиналите на пътя\", отбелязват от организацията. Става въпрос за пътен инцидент от 8 юли 2017 година, при който е бил блъснат варненецът Денислав Ников. Предимството на моториста е било отнето от джип, управляван от индонезиец с холандски паспорт. Вследствие на получените тежки наранявания дни по-късно младото момче е починало в болница. Протестът ще се състои от 15.00 часа пред Окръжен съд – Варна.", "date": "2018.10.11", "title": "Варненско мото общество организира протест срещу присъда за смъртта на мотоциклетист"}
{"url": "http://www.focus-news.net/news/2018/10/11/2577139/haskovo-obshto-6-149-kasa-tsigari-bez-banderol-sa-izzeti-pri-proverki-v-selo-mineralni-bani-selo-angel-i-svilengrad.html", "text": "Общо 6 149 къса цигари без бандерол са иззети при проверки в село Минерални бани, село Ангел и Свиленград. Това съобщиха от пресцентъра на  МВР . 640 къса от тях са иззети от полицаи в участъка в село Минерални бани. Те са открити при проверка на дом в село Ангел войвода, собственост на 58-годишен мъж. Останалите 5 500 къса са открити от икономически полицаи при проверка на два автомобила „Фолксваген“ на влизане в Свиленград. Колите са шофирани от две жени от града на 40 г. и 48 г. Кутиите с безакцизни цигари са намерени укрити в кухините на автомобилите. Тютюневите изделия са предадени с протоколи, съставени са актове по Закона за акцизите и данъчните складове.", "date": "2018.10.11", "title": "Хасково:  Общо 6 149 къса цигари без бандерол са иззети при проверки в село Минерални бани, село Ангел и Свиленград"}
{"url": "http://www.focus-news.net/news/2018/10/11/2577136/pleven-38-godishen-mazh-e-zadarzhan-za-pritezhanie-na-nezakonno-pritezhavano-orazhie-i-narkotitsi.html", "text": "Мъж е задържан в ареста за 72 часа за незаконно притежавано оръжие и наркотици. Това съобщиха от пресцентъра на  МВР . Оперативните действия стартирали на 9 октомври, когато на първокласен път І-3 екип от служители на секторите „Пътна полиция“ и „Противодействие на криминалната престъпност“ и Специализирани полицейски сили при ОДМВР - Плевен спрели лек автомобил „Мерцедес“. Проверка изяснила, че зад волана е 38-годишна жена от София, с отнето свидетелство за управление на МПС поради неплатени глоби, заедно с която пътувал мъж на 38 години от Трън, област Перник. В багажното отделение на колата полицаите открили четири чувала със суха, зелена тревиста маса - 9.592 кг марихуана, видно от направените експертизи. Намерен е и заглушител за огнестрелно оръжие. Последвалата проверка в жилището на мъжа завършила с изземането на 6 грама марихуана, саморъчно навита цигара с марихуана, плочка хашиш, както и пистолет със заличен сериен номер и с поставен в него пълнител с три бойни патрона, и друг пълнител с пет бойни патрони. Назначени са експертизи на незаконния арсенал. Жената е разпитана в качеството на свидетел пред дежурен съдия в Районен съд – Плевен, а мъжът - привлечен като обвиняем. Разпитан е в присъствието на служебен защитник. С постановление на прокурор при районната прокуратура му е взета мярка за неотклонение „Задържане под стража за срок до 72 часа“ и е приведен в арест към затвора Плевен. По случая е образувано досъдебно производство.", "date": "2018.10.11", "title": "Плевен: 38-годишен мъж е задържан за притежание на незаконно притежавано оръжие и наркотици"}
{"url": "http://www.focus-news.net/news/2018/10/11/2577143/veliko-tarnovo-obshtina-svishtov-podpisa-memorandum-za-satrudnichestvo-sas-stopanska-akademiya-dimitar-a-tsenov.html", "text": "Община Свищов подписа меморандум за сътрудничество със Стопанска академия (СА) „Димитър А. Ценов“. Договорът бе сключен между кмета на града Генчо Генчев и ректора на висшето учебно заведение доц. д-р Иван Марчевски, съобщиха за  Радио „Фокус“ – Велико Търново от Община Свищов . Символичният акт за сътрудничество бе подписан вчера, в Гербовата зала на местната администрация. Целта на споразумението е да се създаде практическа рамка за развитието на по-тясно сътрудничество между двете страни, както и предпоставки за подобряване на икономическия и инвестиционния климат в община Свищов. И двете страни заявиха готовност за реализация на съвместни проекти в близко бъдеще, оказване на подкрепа и сътрудничество в разностранни посоки. Освен това се ангажираха взаимно да поддържат постоянен и тесен контакт, като си предоставят една на друга информация, свързана с възможностите за инвестиции и икономическо сътрудничество.  Част от ангажиментите по споразумението от страна на Община Свищов се изразяват в насърчаване и подпомагане на икономическото сътрудничество, проучване и разработване на инвестиционни проекти, както и разработване на инвестиционни намерения. Също така Общината се ангажира за посредничество между СА „Д. А. Ценов“, бъдещи инвеститори и бизнеса за подобряване на баланса, между търсенето и предлагането на висококвалифицирани специалисти с висше образование. \r\nОт своя страна, СА „Д. А Ценов“ също поема редица ангажименти, част от които са –  осигуряване на кадри за бъдещите инвеститори, оказване на консултантска помощ при осъществяване дейностите  на технологичния парк и фирмите, опериращи в него и подготовка на висококвалифицирани специалисти, с профил и компетентности, съответстващи на нуждите на „Дунавски индустриално-технологичен парк „Свищов“. \r\nМеморандумът е със срок на действие три години и влезе официално в сила от вчера. \r\nЛуиза ТРАНЧЕВА", "date": "2018.10.11", "title": "Велико Търново: Община Свищов подписа меморандум за сътрудничество със Стопанска академия „Димитър А. Ценов“"}
{"url": "http://www.focus-news.net/news/2018/10/11/2577142/sofiya-dva-targovski-obekta-sa-zapechatani-za-narusheniya-ustanoveni-pri-spetsializirana-politseyska-operatsiya-v-elin-pelin-i-selo-baylovo.html", "text": "Два търговски обекта са запечатани за нарушения, установени при специализирана полицейска операция в Елин Пелин и село Байлово. Това съобщиха от пресцентъра на  МВР . Мащабната полицейска операция е проведена на територията на РУ - Елин Пелин на 10 октомври. Служители на криминална, икономическа, охранителна и пътна полиция в ОДМВР - София и колегите им от РУ - Елин Пелин проведоха специализирана полицейска операция за противодействие на престъпността, опазване на обществения ред и ограничаване на пътнотранспортния травматизъм. Съвместно с представители на НАП, Българска агенция по безопасност на храните, Комисия за защита на потребителите и Инспекция по труда са извършени проверки на разнородни търговски обекти. Вследствие на констатирани нарушения са съставени общо 19 акта. За срок от 30 дни от данъчните служители са запечатани два обекта: павилион за закуски в района на автогарата в Елин Пелин и ресторант в село Байлово. В първия инспектиран обект контролните органи установили неиздаване на фискален бон и неводене на касова книга, а във втория - наред с констатираните редица груби нарушения, били установени и двама служители, работещи без трудови договори.  \r\nДопълнително, при съвместна проверка с представители на Регионалната дирекция по горите и „Общински гори“ - Елин Пелин, от частен имот в с. Доганово са иззети 1.5 кубика широколистна дървесина без контролна горска марка и документи за произход. На собственика е съставен акт за установено административно нарушение по Закона за горите. Незаконно добитата дървесина е иззета. В хода на операцията са задържани общо 11 души. Установен е и обявен за издирване 32-годишен мъж от с. Мусачево.  \r\nПо линия „Пътен контрол“ полицейските екипи са извършили обходи в шест населени места. Проверени са 69 моторни превозни средства и 78 лица. Съставени са 18 фиша и един акт. 111 са издадените електронни фишове. Благодарение на предприетите организационни и превантивни мерки през изминалото денонощие няма възникнало пътнотранспортно произшествие с пострадали на цялата територия на ОДМВР - София.", "date": "2018.10.11", "title": "София: Два търговски обекта са запечатани за нарушения, установени при специализирана полицейска операция в Елин Пелин и село Байлово"}
{"url": "http://www.focus-news.net/news/2018/10/11/2577140/neutralizirana-e-organizirana-prestapna-grupa-za-targoviya-na-kulturno-istoricheski-tsennosti-povdignati-sa-obvineniya-na-chetiri-litsa.html", "text": "Повдигнати са обвинения на четири лица за участие в организирана престъпна група за търговия на културно-исторически ценности. Това стана ясно по време на брифинг в Специализирания наказателен съд по повод неутрализиране на организирана престъпна група за държане и незаконна търговия на културно-исторически ценности, предаде репортер на  Агенция „Фокус“ . „Касае се за организирана престъпна група, занимаваща се с търговия на културно-исторически ценности. Има изготвени експертни справки на намерените вещи, които сочат, че те представляват културно-историческа ценност. Това е антично злато“, заяви прокурор Гешев. По думите му от изготвените експертни справки и извършено лабораторно изследване на тези предмети няма съмнение, че те са автентични. „От събраните доказателства няма основание да се съмняваме, че обектите са автентични. Те ще бъдат предадени на Националния археологически институт. Лицата са задържани в момент на сделка“, добави той.  \r\nСийка Милева, което е един от наблюдаващите прокурори по случая заяви, че групата е създадена с користна цел и в нея участва длъжностно лице - служител на ДАНС. По думите ѝ до мометна са събрани доказателства и са повдигнати обвинения на четири лица, като този следобед предстои да се гледат техните мерки за неотклонение. Първите обвинения са за участие в организирана престъпна група, а вторите - за предлагане за отчуждаване на движими културни ценности. По думите ѝ прокуратурата ще иска задържане под стража и за четиримата. \r\nВ брифинга участват още директорът на ГДБОП главен комисар Ивайло Спиридонов, зам.-председателят на ДАНС Николай Ненков, директорът на Главна дирекция „Инспекторат по опазване на културното наследство“ към Министерство на културата Александър Трайков. Агенция „Фокус“ припомня:  Преди началото на правителственото заседание в сряда премиерът Бойко Борисов съобщи, че служител на ДАНС е арестуван във връзка с опит иманяри да изнесат златно съкровище от страната. По думите му съкровището е на няколко хиляди години и е уникално и разпореди то да бъде показано в четвъртък. \r\nЛюба АЛЕКСИЕВА", "date": "2018.10.11", "title": "Неутрализирана е организирана престъпна група за търговия на културно-исторически ценности, повдигнати са обвинения на четири лица"}
{"url": "http://www.focus-news.net/news/2018/10/11/2577145/tass-ekipazhat-na-soyuz-ms-10-se-e-prizemil-sled-avariyata-kosmonavtite-sa-zhivi.html", "text": "Екипажът на \"Союз МС-10\" се е приземил в степите на Казахстан, според информационен източник на  ТАСС  от космодрума. За изясняване на причините за аварията е създадена държавна комисия, е съобщил Димитър Рогозин, Генералният директор на космическа агенция на Русия \"Роскосмос\".  \r\nАмериканското Национално управление по въздухоплаване и изследване на космическото пространство, НАСА, също е съобщила, че руският космонавт Алексей Овчинин и американският астронавт Ник Хейг са се приземили. Те са \"в добро състояние и са във връзка със спасителните екипи\".  \r\nРакетата-носител \"Союз-ФГ\" с пилотиран кораб \"Союз МС-10\" в четвъртък е изстреляна в 11 ч. и 40 мин. московско време от първата стартова площадка в Байконур, известна като „Гагаринов старт“, с двамата космонавти на борда на кораба, който се отправил към Международната космическа станция (МКС). \r\nПо време на полета на ракетата-носител избухва авария, след което екипажът преминал в режим на балистично спускане над степите на Казахстан, където и се приземил. За да го открият, от аеродрумите в Жезказган, Байконур и Караганда се излетели четири вертолета „Ми-8“, числящи се към Централния военен окръг. В тях са спасителните и медицински екипажи, съобщава ТАСС.  Ивелина Ватова", "date": "2018.10.11", "title": "ТАСС: Екипажът на „Союз МС-10“ се е приземил след аварията, космонавтите са живи"}
{"url": "http://www.focus-news.net/news/2018/10/11/2577146/tass-v-sasht-predstaviha-plan-za-sakrashtavaneto-na-dostavkite-na-ruski-gaz-za-es.html", "text": "Сенаторът от Републиканската партия и председател на подкомисията за европейско и регионално сътрудничество в областта на сигурността Рон Джонсън, и Крис Мърфи, член на същия орган, представиха законопроект, предлагащ мерки за съкращаване на доставките на руски природен газ в страните от Европейския съюз, предава  TACC , като се позовава на съобщение на официалната страница на Мърфи.  \r\nЗаконът „За европейска сигурност и диверсификация в енергийния сектор“ е насочен към „противодействия на пагубното влияние на Русия и създаването на икономически възможности в САЩ и зад граница“, се пояснява на сайта. Документът предлага отделянето на един милиард долара за финансиране на проекти за използване на нови източници на енергия в ЕС, а също и оказването на дипломатическа и техническа поддръжка на ЕС.  \r\n„Законът дава на Агенцията на САЩ за търговия и развитие, и на други служби, възможност да подкрепят инвестиции на частния сектор на страната в стратегически важни енергийни проекти в Централна и Източна Европа. Той защитава интересите на националната сигурност на САЩ, съдействайки за подобряването на енергийната сигурност и диверсификация на пазара в Европа“, поясни Рон Джонсън.  \r\nСАЩ се противопоставят на строителството на газопровода „Северен поток-2“, който трябва да свърже Русия и Германия през Балтийско море. Приятият миналата година в САЩ закон CAATSA („За противодействие на противниците на Америка чрез санкции“) предвижда възможност за използването на едностранни ограничителни мерки, включително по отношение на компании, участващи в изпълнението на проекта „Северен поток-2“, припомня агенцията. \r\nПо-рано държавният глава на САЩ Доналд Тръмп обяви намеренията на Вашингтон за увеличаване на доставките на втечнен природен газ за Европа. През 2017 г. САЩ доставиха на Стария континент не повече от три милиарда кубически метра газ, което е незначителен обем с оглед на факта, че през същия период Европа е изразходвала около 500 млрд. куб. м газ. Тереза Герова", "date": "2018.10.11", "title": "ТАСС: В САЩ представиха план за съкращаването на доставките на руски газ за ЕС"}
{"url": "http://www.focus-news.net/news/2018/10/11/2577150/sport-milan-dogovoril-braziletsa-paketa-za-35-mln-evro.html", "text": "Милан е договорил новия бразилски национал Лукас Пакета срещу 35 млн. евро и до дни трансферът му ще бъде обявен, твърди Globo Esporte. Полузащитникът на Фламенго ще премине прегледите в родината си, а ще подсили росонерите през януари. \r\nИталианците са успели да преборят конкуренцията на Пари Сен Жермен не толкова заради финансовата същност на трансфера, а заради желанието на самия Пакета да заиграе в Милан, защото смятал, че там по-често ще получава шансове. \r\n21-годишният футболист вече има два мача за „Селесао“. В бразилското първенство този сезон той има 9 гола в 24 срещи. \r\nВенцислав ДРАГОМАНОВ", "date": "2018.10.11", "title": "Спорт: Милан договорил бразилеца Пакета за 35 млн. евро"}
{"url": "http://www.focus-news.net/news/2018/10/11/2577147/shumen-32-godishen-mazh-e-zadarzhan-za-otglezhdane-na-blizo-350-rasteniya-kanabis-v-kv-divdyadovo-i-v-imot-v-zemlishteto-na-selo-yankovo.html", "text": "32-годишен мъж е задържан за отглеждане на близо 350 растения канабис в кв. „Дивдядово“ и в имот в село Янково. Това съобщиха от  ОДМВР - Шумен . Работата по случая започнала преди около 15 дни. Получен бил сигнал, че в къща в кв. „Дивдядово“ на град Шумен се отглежда марихуана. Криминалисти установили ползвателя на имота и превозното средство, с което се придвижва. След като попаднал в полезрението им, допълнително било съобщено, че мъжът шофира след употреба на алкохол и наркотични вещества. В спешен порядък, в деня в който била получена информацията, била създадена организация за проверка на сигнала. На 9 октомври около 18.40 часа на ул. „Генчо Панайотов“ в Шумен полицейски екип спрял за проверка водач на лек автомобил Нисан „Терано“ с шуменска регистрация. Зад волана бил местният жител К.К. (на 32 г.). Той бил във видимо неадекватно състояние. Тестван е с дрегер за шофиране след употреба на алкохол. Показанията отчели 0.2 промила в издишания въздух. Извършена му била проверка с дръг тест, който отчел положителна на канабис проба. Заради острия мирис на марихуана било извършено претърсване в лекия автомобил, а след това и в жилище на ул. „Генчо Панайотов“ в Шумен. Там криминалисти намерили голямо количество стръкове, които при направения полеви наркотест реагирали на канабис. Претърсването продължило на следващия ден. Във всички помещения в имота били открити растения, поставени за сушене с височина между метър и метър и половина. Иззети са 298 отрязани растения, както и 9 полиетиленови чували със суха листна тревна маса. Работата по документиране на престъплението продължила под надзор на прокурор от Районна прокуратура – Шумен.   \r\nВ хода на предприетите допълнителни мероприятия е намерено и мястото, на което ги отглеждал. С помощта на следово куче, в силно пресечена и трудно достъпна местност в землището на село Янково, е открит парцел от около 500 кв. м. със засадени 51 растения с различна височина и листна корона. 18 от тях били с изрязана листна маса и съцветия. За растежа на канабисовите растения грижи полагал лично К.К., който ги поливал и торил периодично. Някои от тях  достигнали височина 3.90 метра, а другите били между 1.70 и 2.50 метра. Растенията били иззети.  \r\nМъжът е задържан за срок до 24 часа в РУ - Шумен. Не е криминално проявен. Повдигнато му е обвинение, а делото е прехвърлено по компетентност в ОП - Шумен", "date": "2018.10.11", "title": "Шумен: 32-годишен мъж е задържан за отглеждане на близо 350 растения канабис в кв. „Дивдядово“ и в имот в землището на село Янково"}
{"url": "http://www.focus-news.net/news/2018/10/11/2577152/gd-granichna-politsiya-na-gkpp-kapitan-andreevo-gkpp-lesovo-gkpp-vidin-i-gkpp-ruse-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" и ГКПП \"Лесово\" на българо-турската и ГКПП \"Видин и ГКПП \"Русе\" на българо-румънската граница трафикът е интензивен на изход за товарни автомобили, по данни към 13.30 часа. Това съобщиха от пресцентъра на  Главна дирекция (ГД) „Гранична полиция“ . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.10.11", "title": "ГД „Гранична полиция“: На ГКПП \"Капитан Андреево\", ГКПП \"Лесово\", ГКПП \"Видин и ГКПП \"Русе\" трафикът е интензивен на изход за товарни автомобили"}
{"url": "http://www.focus-news.net/news/2018/10/11/2577149/gd-granichna-politsiya-s-normalna-intenzivnost-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "С нормална интензивност се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, по данни към 13.30 часа, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи и на трите пункта. \r\nНели ГЕРГЬОВСКА", "date": "2018.10.11", "title": "ГД „Гранична полиция“: С нормална интензивност се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/11/2577148/gl-komisar-ivaylo-spiridonov-gdbop-v-ponedelnik-se-stigna-do-zadarzhane-na-7-litsa-pri-opit-za-sdelka-s-kulturno-istoricheski-tsennosti-na-4-sa-im-povdignati-obvineniya.html", "text": "В понеделник се стигна до задържане на 7 лица при опит за сделка с културно-исторически ценности, на 4 са им повдигнати обвинения. Това каза директорът на ГДБОП главен комисар Ивайло Спиридонов по време на брифинг за неутрализиране на организирана престъпна група за държане и незаконна търговия на културно-исторически ценности, предаде репортер на  Агенция „Фокус“ . „В края на юли получихме оперативна информация. За кратко време - за тези няколко месеца, колегите от сектор „Културно-исторически ценности“ успяха да развият изключително добре информацията и да направят така, че чрез оперативна комбинация да се случи опит за такава сделка в началото на тази седмица. За да се стигне до такъв момент, е необходима доста сериозна оперативна работа. Тази линия е строго специфична -трябва да познаваме много добре предметите от епохите. В понеделник се стигна до такава сделка, при която бяха задържани 7 лица, на 4 са им повдигнати обвинения“, обясни гл. комисар Спиридонов \r\nЗам.-председателят на ДАНС Николай Ненков заяви, че при оперативна дейност на агенцията е станало ясно, че техен служител участва в такива дейности и това е докладвано на ГДБОП. „Работим няколко месеца. Мисля, че много добра работа е свършена“, обясни Ненков. \r\nЛюба АЛЕКСИЕВА", "date": "2018.10.11", "title": "Гл. комисар Ивайло Спиридонов, ГДБОП: В понеделник се стигна до задържане на 7 лица при опит за сделка с културно-исторически ценности, на 4 са им повдигнати обвинения"}
{"url": "http://www.focus-news.net/news/2018/10/11/2577151/bisera-borisova-psiholog-kogato-patuvame-v-strani-koito-sa-v-razlichni-chasovi-poyasi-prichinyavame-golyam-stres-na-psihikata-si.html", "text": "Когато пътуваме в страни, които са в различни часови пояси, причиняваме голям стрес на психиката си. Това каза за  Радио „Фокус“-Пирин  Бисера Борисова, психолог от Благоевград. „Разбира се, зависи и от разликата във времето – ако става въпрос за 2 часа разлика, това не е чак такъв проблем и човек се настройва, но ако говорим за 7-8 часа, тогава хората преодоляват по-трудно часовата разлика“, допълни тя.  \r\nПо думите й всеки човек преодолява за различно време голямата часова разлика и до този момент не е установено някакво правило, според което хората могат да се справят по-лесно с нея. Борисова уточни, че по пътя на логиката свикването с голямата часова разлика отнема повече време, отколкото с малката, и колкото по-голяма е тази разлика, толкова повече е и нужното време. Тя добави, че за по-бързото преодоляване на часовата разлика е полезно спортуването и прекарването на повече време на слънце. По думите й дори и един час, прекаран на слънце, е достатъчен, за да се почувства човек по-добре в такава ситуация. \r\nЛора КАЛЧЕВА", "date": "2018.10.11", "title": "Бисера Борисова, психолог: Когато пътуваме в страни, които са в различни часови пояси, причиняваме голям стрес на психиката си"}
{"url": "http://www.focus-news.net/news/2018/10/11/2577144/ministar-tsetska-tsacheva-informira-kolegite-si-ot-es-za-razkrivaneto-na-ubiystvoto-v-ruse.html", "text": "Министрите на правосъдието на страните членки на Европейския съюз (ЕС) бяха информирани от министър Цецка Цачева за разкриването на жестокото убийство на 30-годишната журналистка Виктория Маринова, което предизвика широк обществен и международен отзвук. Министър Цачева направи това в началото на заседанието на Съвета на Европейския съюз в частта „Правосъдие“, което се провежда в Люксембург, съобщиха от пресцентъра на  Министерството на правосъдието .  \r\nЦачева изтъкна пред колегите си предприетите действия за разкриване на тежкото престъпление, извършено на 6 октомври 2018 г. в град Русе. Тя подчерта, че задържането на заподозряното лице е станало възможно благодарение на активната работа по случая на компетентните органи в България и Германия.  \r\nМинистърът информира, че според събраните данни до момента най-вероятно се касае за спонтанно нападение и това опровергава внушенията на национално и международно ниво от първите дни след убийството, че престъплението е свързано с професията на жертвата. Министрите бяха запознати и с това, че на основата на събраните доказателства е издадена Европейска заповед за арест, като на 9 октомври 2018 г. лицето е задържано от германската полиция в провинция Долна Саксония. Предстои проверка на предоставените от българска страна доказателства и разпит на лицето пред германски съд, който да вземе решение за предаването му в България.  \r\nЦецка Цачева изрази надежда за бързо развитие на процедурата по екстрадиция на лицето. Според нея случаят е показателен за ефективността на европейските механизми за взаимодействие в областта на правосъдието и вътрешните работи. Правосъдният министър заяви, че българското правителство категорично осъжда всяка форма на насилие и от самото начало полага всички усилия за установяване на фактите около това тежко престъпление. \r\nТя увери колегите си, че оставаме твърдо решени да работим ефективно и в бъдеще за разкриване и налагане на справедливи присъди на извършителите на всички криминални деяния и посегателства срещу живота и неприкосновеността на нашите граждани.", "date": "2018.10.11", "title": "Министър Цецка Цачева информира колегите си от ЕС за разкриването на убийството в Русе"}
{"url": "http://www.focus-news.net/news/2018/10/11/2577153/varna-18-godishen-mladezh-e-postradal-sled-sbivane-s-nepalnoletno-momche-v-dvor-na-uchebno-zavedenie.html", "text": "На 10 октомври, около 13.50 часа, в гр. Варна, в двора на учебно заведение, след възникнало спречкване, се стига до физически конфликт между две момчета – на 18 г. и на 17 г. Вследствие на това 18-годишният младеж е пострадал. Това съобщиха от  ОДМВР-Варна . По случая е образувано досъдебно производство, материалите са докладвани в Районна прокуратура – Варна. 17-годишният ученик е задържан за срок до 24 часа.", "date": "2018.10.11", "title": "Варна: 18-годишен младеж е пострадал след сбиване с непълнолетно момче в двор на учебно заведение"}
{"url": "http://www.focus-news.net/news/2018/10/11/2577157/dobrich-s-podnasyane-na-tsvetya-na-barelefa-na-parviya-kmet-na-grada-sled-osvobozhdenieto-stefan-baev-shte-bade-otbelyazan-denyat-na-balgarskata-obshtina.html", "text": "Община Добрич ще отбележи Деня на българската община – 12 октомври с поднасяне на цветя на барелефа на първия кмет на Добрич след Освобождението Стефан Баев. Това съобщиха от пресцентъра на  Общината . Церемонията ще започне в 12.00 часа с изпълнения на Духовия оркестър с диригент Стоян Монов. Деца от Частно основно училище „Мария Монтесори“ в Добрич ще поздравят местната власт с паметната дата. Традиционно всяка година Община Добрич отбелязва тържествено Деня на българската община, който официално се чества от 1998 година.", "date": "2018.10.11", "title": "Добрич: С поднасяне на цветя на барелефа на първия кмет на града след Освобождението Стефан Баев ще бъде отбелязан Денят на българската община"}
{"url": "http://www.focus-news.net/news/2018/10/11/2577158/pernik-okrazhnata-prokuratura-predade-na-sad-dve-zheni-za-ubiystvo-na-novorodeno-dete.html", "text": "Окръжна прокуратура – Перник е внесла в съда обвинителен акт срещу В.Т. и С.И. (майка и дъщеря) за извършено от тях в съучастие тежко престъпление – умъртвяване на новородено дете – по чл. 116, ал. 1, т. 5 и т. 9, вр. чл. 115, вр. чл. 20, ал. 2, вр. ал. 1 от НК. Това съобщиха от пресцентъра на  Апелативна прокуратура София .  \r\nОбвиняемите майка и дъщеря - В.Т. (на 46 години) и С.И. (на 21 години), живеят заедно в гр. Перник. Жилището се обитава и от Е.С. - баба на С.И. (майка на В.Т.) и В.Т. (син на Е.С.), страдащ от психично заболяване.  \r\nЧетиримата живеят в апартамент, находящ се на седмия етаж в жилищен блок в ж.к. „Тева“ в града.  \r\nВ края на 2016 г. обвиняемата С.И. се усъмнила, че е бременна, поради което направила тест за бременност, който дал положителен резултат. Тя уведомила за това единствено майка си – обвиняемата В.Т.  \r\nДвете изпитвали страх от реакцията на Е.С., поради което решили да скрият бременността от своите близки и от съседите и да умъртвят детето след раждането му.  \r\nПрез следващите месеци И. успешно скривала бременността си, въпреки напредването й, като не търсила медицински грижи и помощ за проследяването й. На Е.С. направило впечатление, че внучката й е наедряла, особено в областта на корема, но тъй като последната рядко излизала от вкъщи и нямала приятели, не допускала, че причината за това е бременност. Дори на поставен от нея въпрос под формата на шега в тази насока, двете обвиняеми категорично отрекли такава възможност.  \r\nПривечер на 13 август 2017 г. всички обитаващи жилището били у дома. Около 19.00 ч., докато била в кухнята, С.И. усетила болка в корема и споделила това на майка си. Бременната жена влязла в едно от санитарните помещения, където останала около двадесет минути. През това време тя родила дете от мъжки пол, след което повикала майка си. Тя й показала новороденото, което мърдало, с думите „махни го, изхвърли го“. В.Т. го взела и го поставила в пластмасова кофичка, освен това почистила следите от раждането в тоалетната, за да не разберат близките им.  \r\nС.И. излязла на терасата, огледала навън и като се уверила, че няма хора, казала на майка си да изхвърли детето, след което отишла до вратата на кухнята. В.Т. се приближила до терасата и изхвърлила детето навън, заедно с плацентата и кърпичките, с които почиствала следите.  \r\nНовороденото паднало от терасата на седмия жилищен етаж в затревена площ на междублоковото пространство. Същата вечер майка и дъщеря не разговаряли за това и държанието им по никакъв начин не издавало стореното от тях пред останалите обитатели на жилището, които през цялото време се намирали в друга стая и нищо не разбрали. По-късно двете жени легнали да спят.  \r\nМеждувременно около 19.45 ч. свидетелка, живуща в съседния блок, забелязала от терасата две едри кучета да душат около тялото на изхвърленото новородено, за което първоначално предположила, че е кукла. Тя споделила за видяното със съпруга си, който отишъл да провери. На място мъжът установил, че това е новородено дете, без признаци на живот, поради което сигнализирал по телефона Дирекция „Национална система 112“ – МВР.  \r\nОт заключението на извършената съдебномедицинска експертиза е установено, че детето живяло около пет-десет минути, родено е зряло и жизнеспособно. Смъртта му е настъпила бързо, била е неизбежна и се дължи на съчетана черепно-мозъчна и коремна травма и счупване на двете бедрени кости и гръден прешлен.  \r\nПо делото е била извършена ДНК експертиза, от която е видно, че вероятността на С.И. да е биологичната майка на новороденото дете от мъжки пол е РР = 0,9999927.  \r\nПредстои делото да продължи в съда.", "date": "2018.10.11", "title": "Перник: Окръжната прокуратура предаде на съд две жени за убийство на новородено дете"}
{"url": "http://www.focus-news.net/news/2018/10/11/2577154/zamestnikat-na-gl-prokuror-ivan-geshev-sdelkata-s-kulturno-istoricheski-tsennosti-e-bila-za-2-mln-evro.html", "text": "Сделката с културно-исторически ценности е била за 2 млн. евро. Това каза на брифинг заместникът на главния прокурор Иван Гешев, предаде репортер на  Агенция „Фокус“ . „Подозирам, че доста по-голяма е тяхната археологическа стойност. Радвам се, че колегите от ГДБОП са придобили тази информация. Сделката е била в Симеоновград“, обясни Гешев. Той уточни, че сделката за 2 млн. евро е била само за златния венец. „Имам съмнения, че това е всичко, с което разполага лицето. Спазени са всички изисквания на законодателството. Правени са опити за продажбата му в Турция. Имало е предишни опити за продажба извън България“, допълни той. \r\nОт пресконференцията не стана ясно от къде е добито съкровището. Пред журналистите бяха показани две гривни, торква и златен венец. Венецът е над 400 грама, близо килограм е торквата, а двете гривни са около 250 грама. \r\nЛюба АЛЕКСИЕВА", "date": "2018.10.11", "title": "Заместникът на гл. прокурор Иван Гешев: Сделката с културно-исторически ценности е била за 2 млн. евро"}
{"url": "http://www.focus-news.net/news/2018/10/11/2577141/kathimerini-viktor-orban-blagodari-na-zlatna-zora-za-podkrepata-v-ep.html", "text": "Министър-председателят на Унгария Виктор Орбан е изказал благодарности на гръцката крайнодясна партия „Златна зора“ за подкрепата, която е оказала на страната при гласуването в Европейския парламент за предприемането на мерки срещу Будапеща, съобщава електронното издание на атинския ежедневник  Kathimerini , като се позовава на Euractiv. \r\nОрбан е изпратил писмо до „Златна зора“, в което пише: „Искам да изразя благодарностите си за Вашата подкрепа във вота. Оценявам подкрепата, която показахте по отношение на националния ни суверенитет и солидарност по време на гласуването. Мога да Ви уверя, че независимо от срамните атаки на проимиграционните сили, няма да се подадем на изнудване\". \r\nВ напрегната дебат на 12 септември членовете на Европейския парламент гласуваха да накажат унгарското правителство заради нарушаване на „европейските ценности“. В подкрепа на предложението гласуваха 448 депутати, 197 бяха „против\" и 48 – „въздържали се\". Тереза Герова", "date": "2018.10.11", "title": "Kathimerini: Виктор Орбан благодари на „Златна зора“ за подкрепата в ЕП"}
{"url": "http://www.focus-news.net/news/2018/10/11/2577156/b92-sarbiya-ivitsa-dachich-reagira-na-komentar-na-chlen-na-bosnenskoto-predsedatelstvo.html", "text": "Босна и Херцеговина не признава Косово и, ако членове на Председателството не уважават териториалната цялост на Сърбия, те подкопават приятелските отношения. Това ще доведе до реципрочна реакция, заяви министърът на външните работи на Сърбия Ивица Дачич във връзка с изявлението на Желко Комшич, че Косово е „независима държава“, предава белградската медия  B92 . \r\n„Новоизбраният хърватски член на босненското председателство, Желко Комшич, все още не е встъпил в длъжност, и вече опитва да провокира Сърбия с твърдението си, че Косово е независима държава. Аз лично смятам, че Република Сръбска  може да бъде независима държава, щом Косово може, но Сърбия има официална външна политика, признаваща целостта на Босна и Херцеговина“, заяви Дачич пред държавната информационна агенция на западната ни съседка Tanjug, на която се позовава B92.  \r\nСъгласно думите на Дачич, Комшич трябва да знае, че сега е начело на Босна и Херцеговина в колективен орган и че външната политика на тази държава се решава от Председателството. \r\n„Босна и Херцеговина не признава Косово и ако членове на Председателството не уважават териториалната цялост на Сърбия, те трябва да знаят, че подкопаването на приятелските отношения ще провокира реципрочна реакция. Вместо това, по-добре е да се обърнем към сътрудничество и общо бъдеще,“ заключи Дачич. \r\nВ сряда Комчиш заяви пред  Deutsche Welle, че Косово „за него е независима държава“ – но това, че „Милорад Додик е в Председателството, не означава, че Босна и Херцеговина ще промени решението си за Косово“. Тереза Герова", "date": "2018.10.11", "title": "B92 (Сърбия): Ивица Дачич реагира на коментар на член на босненското председателство"}
{"url": "http://www.focus-news.net/news/2018/10/11/2577155/brig-gen-yavor-mateev-vse-oshte-ne-e-fakt-vtoriyat-etap-na-reformata-za-izgrazhdaneto-na-komandvane-na-silite-za-spetsialni-operatsii.html", "text": "Все още не е факт вторият етап на реформата за изграждането на истинско командване на Силите за специални операции. Това съобщи на пресконференция бригаден генерал Явор Матеев, командир на 68-ма бригада Специални сили, предаде репортер на  Радио „Фокус”-Пловдив . „Моделът за това е утвърден във всички държави от НАТО и в световен мащаб”, посочи бриг. ген. Явор Матеев. Той подчерта, обаче, че никога досега Специалните сили не са имали такава голяма подкрепа от президент, държавното ръководство и политическо ръководство на Министерството на отбраната и с категоричност - от военното ръководство, за най-скорошно реализиране и започване на втория етап от реформата – развитието на Специалните сили и изграждането и обособяването на Командване на Силите за специални операции.  \r\n„Това се прави с цел по-голяма мощ и оперативна способност на Силите. Категорично не става въпрос за никакъв нов щаб, а за един щаб на основата на този, с други структури”, поясни бригаден генерал Матеев и добави, че по този начин ще се увеличат оперативните способности на бойните формирования, цели се сигурност на специалните операциите и на информацията при специалните операции. „Те ще бъдат насочени срещу стратегически оперативни цели”, каза бриг. ген. Матеев. „Ако не изградим правилната командна верига, ние излагаме на риск и компрометираме специалните операции”, добави той. \r\nБриг. ген. Матеев отбеляза също, че по-далечната им цел е по-добро географско разпределение, което ще помогне за по-бързи реакции. Това означава да има планове за изграждане на групи за специални операции, отряди и тимове, което е структура, съобразена със специфичните специални мисии. Означава още такива групи, освен в района на Пловдив, да има дислоцирани и в други важни райони със стратегическо значение за сигурността на страната. \r\nПо думите на бриг. ген. Явор Матеев, армията е структура, която тежко се променя, консервативна е. Но бавенето на реформата се дължи и на някои субективни причини. „Мисля, че това се променя и в най-скоро време тя ще се реализира”, добави командирът на 68-ма бригада Специални сили. Според него, между 2001 и 2016 е било допуснато необосновано забвение за тези части на Армията. „След решението на Парламента за отделянето на Специалните части, за първи път, без прецедент, ние имаме почти единодушна подкрепа на висшето военно ръководство, което ни окриля и се надяваме най-накрая да направим това и да надграждаме. Надявам се до месец декември законодателната власт да е взела решение по въпроса за втория етап на реформата в Специалните сили”, добави бриг. ген. Явор Матеев. \r\nЦветана ТОНЧЕВА", "date": "2018.10.11", "title": "Бриг. ген. Явор Матеев: Все още не е факт вторият етап на реформата за изграждането на командване на Силите за специални операции"}
{"url": "http://www.focus-news.net/news/2018/10/11/2577160/api-vremenno-e-ogranicheno-dvizhenieto-po-am-hemus-pri-km-359-v-posoka-varna-poradi-izteglyane-na-avariral-tir.html", "text": "Временно е ограничено движението по АМ \"Хемус\" при км 359 в посока Варна поради изтегляне на аварирал ТИР. Трафикът се пренасочва по обходен маршрут от пътен възел Шумен – път I-2 – разклон с. Невша – АМ \"Хемус\". Това съобщиха от пресцентъра на  Агенция \"Пътна инфраструктура\" .  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.11", "title": "АПИ: Временно е ограничено движението по АМ \"Хемус\" при км 359 в посока Варна поради изтегляне на аварирал ТИР"}
{"url": "http://www.focus-news.net/news/2018/10/11/2577159/plovdiv-55-godishna-zhena-e-postradala-sled-kato-e-blasnata-ot-lek-avtomobil-na-peshehodna-pateka-na-bul-peshtersko-shose.html", "text": "55-годишна жена е пострадала, пресичайки пешеходна пътека на бул. „Пещерско шосе“ в Пловдив, съобщи за  Радио „Фокус“-Пловдив  говорителят на ОДМВР-Пловдив. Към 13.00 часа е получен сигнал, че на пешеходна пътека в района на бензиностанция на бул. „Пещерско шосе“ лек автомобил „Ауди“ е блъснал 55-годишна жена. Пострадалата е откарана в болница за преглед. Колата е управлявала 26-годишна жена, която е тествана за алкохол, като резултатът е отрицателен. \r\nМария РУСЕВА", "date": "2018.10.11", "title": "Пловдив: 55-годишна жена е пострадала, след като е блъсната от лек автомобил на пешеходна пътека на бул. „Пещерско шосе“"}
{"url": "http://www.focus-news.net/news/2018/10/11/2577161/veliko-tarnovo-s-novi-esenni-tsvetya-obnovyavat-parkovete-i-zelenite-ploshti-v-grada.html", "text": "Засаждат нови есенни цветя в парковете и зелените площи във Велико Търново. За оформянето на цветните лехи се грижат служители на Общинското предприятие „Зелени системи“, каза за  Радио „Фокус“ – Велико Търново  неговият управител Паша Илиева. С напълно нов облик е цветната градина пред сградата на Факултета по изобразително изкуство към Великотърновския университет „Св. св. Кирил и Методий“ в центъра на града. Зелената зона е залесена с 8930 бройки от сезонното цвете виола. Пъстрата гледка вече радва жителите и гостите на Велико Търново. Дейностите обхващат и парковете „Майка България“ и „Марно поле“, където ще бъдат засети близо 9000 есенни цветя. Освен централните зони за отдих и парковете, е обхваната и главната улица „Васил Левски“, където са поставени „висящи градини“. Паша Илиева уточни, че процедурата се повтаря два пъти в годината – през октомври и март, когато се засаждат летни цветя. \r\nМария НЕДЕВА", "date": "2018.10.11", "title": "Велико Търново: С нови есенни цветя обновяват парковете и зелените площи в града"}
{"url": "http://www.focus-news.net/news/2018/10/11/2577164/stara-zagora-v-grada-shte-se-provede-initsiativata-s-velosiped-do-lunata-na-13-oktomvri.html", "text": "Велосипедното предизвикателство „С велосипед до Луната“ ще се проведе в Стара Загора. Професионалисти и любители ще се качат на велосипеди в името на благородна кауза, съобщиха от пресцентъра на  Общината . Километрите, изминати от всеки, сe сумират, за да се достигне дистанцията от 384 400 км. На 13 октомври от 11.00 часа в парк „Зеленият клин“ – на кръстовището на улиците „Димитър Подвързачов“ и „Проф. Никола Кожухаров“ е първият старт за професионалните състезатели в Стара Загора. Регистрацията и раздаването на състезателните номера за професионални състезатели започва от 10.00 часа. Любителите могат да се регистрират от 11.00 часа до 15.00 часа. Веднага след края на професионалните стартове, около 15.30 часа, любителите ще се включат в предизвикателството, в което сами или щафетно ще изминат желан брой обиколки в рамките на 30 минути. Дистанцията, измината от всеки, се прибавя към общото постижение. От съображения за сигурност всички любители трябва да бъдат с каска. \r\nУникалното спортно събитие \"ДЗИ Вело\" предизвиква ентусиасти да преминат заедно разстоянието от Земята до Луната. Целта на предизвикателството е чрез колоездене, плуване, тичане и други спортни активности служителите от 6-те държави, в които белгийската КВС Груп присъства, подкрепени от приятели и партньори, да преодолеят точно 384 400 км. Всички включили се, могат да прибавят своите километри към постиженията на Групата до момента. В края на предизвикателството километрите им ще бъдат монетаризирани за каузата „ДЗИ - история с бъдеще“ – висше образование за повече български деца. Програмата на застрахователната компания всяка година подпомага избрани  студенти в дългосрочен план чрез осигуряване на месечни стипендии  и покриване на таксите им за обучение в рамките на четири години  - до завършването на тяхната бакалавърска степен.  \r\nВъв вело туровете участие могат да вземат професионални колоездачи, които в оспорвано съревнование ще преодолеят трасетата от 7 км, 12 км, 21 км, 30 км или 36 км. В приятелски старт сили ще премерят всички любители с авантюристичен дух. А най-добрите от тях ще спечелят награди. За зрителите са предвидени допълнителни спортни активности на открито. \r\nЗа участие във вело тура, е необходимо единствено регистрация на сайта www.dzivelo.bg. За всички непрофесионални участници е осигурена безплатна застраховка от ДЗИ за времето на протичане на събитието.  \r\nПредизвикателството в България започна в Бургас. След това завладя и Пловдив. В събитието там се включиха 122-ма професионалисти от цяла България - София, Пловдив, Троян, Стара Загора, Нова Загора, Варна, Бургас, Несебър, Габрово, Казанлък и Сливен. Любителският старт беше изключително атрактивен, а някои от участниците записаха обиколки, колкото и професионални състезатели. Общата преодоляна дистанция от предизвикателството в Пловдив беше 3317 километра, които се добавиха към глобалния резултат за постигането на голямата цел.", "date": "2018.10.11", "title": "Стара Загора: В града ще се проведе инициативата „С велосипед до Луната“ на 13 октомври"}
{"url": "http://www.focus-news.net/news/2018/10/11/2577167/sport-shport-bild-za-krizata-v-bayern.html", "text": "\"Шпорт Билд\" разкрива куп детайли за кризата в Байерн, които са доказателство за наличието на сериозни проблеми. Треньорът Нико Ковач бил бесен заради изтичането на информация към определени медии. Треньорът бил убеден, че журналистите имали свои хора сред футболистите в съблекалнята, които им казвали детайли от кухнята. В тази връзка Ковач забранил на състезателите да споделят дори с агентите си. Освен това сред самите играчи имало насъбрало се недоволство. Роберт Левандовски не спирал да се оплаква от малкото положения, които съотборниците му създават. При загубата с 0:3 срещу Борусия М на \"Алианц Арена\" защитникът Никлас Зюле самоволно заиграл в атака. Хърватинът му наредил да се върне, а след като бранителят отказал, изуменият треньор не знаел как да реагира. \r\nКовач бил разочарован от отказа да му осигурят двама футболисти. Той държал на Анте Ребич (Айнтрахт Франкфурт) и Кевин Фогт (Хофенхайм). В същото време Ули Хьонес и Карл-Хайнц Румениге повторили трика, с който през 2014 г. заблудиха феновете. Левият бек Хуан Бернат бил продаден на ПСЖ само за 5 млн. евро, а не срещу 15 млн., както се знаеше. Аналогично преди време Бастиан Швайнщайгер беше трансфериран в Манчестър Ю за доста под първоначално обявената сума, а целта била феновете да не останат разочаровани. \r\nВенцислав ДРАГОМАНОВ", "date": "2018.10.11", "title": "Спорт: „Шпорт Билд\" за кризата в Байерн"}
{"url": "http://www.focus-news.net/news/2018/10/11/2577162/veliko-tarnovo-v-stopanskata-akademiya-v-svishtov-se-provede-kragla-masa-posvetena-na-problemite-i-perspektivite-za-razvitie-na-zemedelieto-v-balgariya.html", "text": "Кръгла маса на тема „Проблеми и перспективи за развитие на земеделието в България”, която се проведе в Стопанска академия, предизвика за участие над 40 представители на практиката. Това съобщиха от пресцентъра на  Стопанска академия \"Д. А. Ценов . Във форума, организиран от катедра „Аграрна икономика”, участваха и десетки академични преподаватели, докторанти и студенти от едноименната специалност. Провеждането на кръглата маса бе посветено на 25-годишнината от създаването на съвременните земеделски кооперации и изграждането на Национален съюз на земеделските кооперации (НСЗК) в България.  \r\nОфициални гости на научния форум бяха доц. д-р Иван Марчевски – ректор на СА „Д. А. Ценов”, Анелия Димитрова – зам.-кмет на община Свищов, Георги Праматаров – директор на дирекция „Директни плащания и идентификация на земеделските парцели” към Министерството на земеделието, храните и горите, Явор Гечев – председател на НСЗК в България, Албена Симеонова – председател на Българска асоциация „Биопродукти”, Пепо Петров – изп. директор на Фондация за околна среда и земеделие. Във форума участваха още председателите на областните съюзи на земеделските кооперации в Плевен – Ангел Деков, Русе – Марина Танкова и Силистра – Кирил Боянов, председателят на Регионален съюз на земеделските кооперации „Дунав 2000”, Свищов – Игнат Ангелов, председатели на земеделски кооперации и земеделски производители.  \r\nКръглата маса, която бе първата научна проява за новата учебна година в Стопанска академия, откри доц. д-р Марина Николова – ръководител на катедра „Аграрна икономика”. Тя подчерта, че темата на форума е и ще бъде винаги актуална, тъй като аграрният сектор е важен и приоритетен за икономиката на страната ни. „В условията на европейско субсидиране, аграрният сектор дава възможност за стартиране на разнообразни предприемачески инициативи и за развитие на иновативни и конкурентоспособни земеделски стопанства”, каза доц. Николова. \r\nВ приветствието си ректорът доц. д-р Иван Марчевски заяви, че Стопанска академия с радост подкрепя подобни инициативи, в които научно-образователни звена стават медиатор между институциите и реализират публичен ефект. Зам.-кметът Анелия Димитрова също поздрави организаторите и участниците, като за пореден път показа подкрепата на местната власт при организиране на съвместни форуми с участието на свищовското висше училище, правителствени институции в лицето на МЗХГ, представители на бизнеса и браншови организации. Тя припомни, че българското земеделие ще продължава да бъде основна движеща сила на националната и местната икономика. \r\nКато участник в дискусията, Георги Праматаров характеризира общото състояние и перспективите за развитие на селското стопанство в България през призмата на европейските програми и субсидии от експертна гледна точка. Представителят на земеделското ни министерство обобщи, че в сектора е налице стабилност, предстои създаване на стратегически план за развитие на земеделието за периода 2021-2027г., с което значително ще се подобри прилагането на ОСП в двата ѝ стълба – директна подкрепа и развитие на селските райони. По думите на Праматаров, в новия референтен период ще се прилагат съвременни методи за проверка на заявленията за подпомагане – модерни технологии, сателитни изображения и софтуер. \r\nПроф. Гена Велковска – университетски преподавател и представител на неправителствена организация, занимаваща се с въпросите по опазване на околната среда, развитие на технологиите и използване на алтернативна енергия, изнесе презентация на тема „Връзката „климатични промени – стандарти” в земеделската инфраструктура”. Председателят на НСЗК запозна аудиторията с проблемите и възможностите за развитие на съвременните земеделски кооперации в България. Явор Гечев подчерта, че моделът на кооперативната организационна форма в българското земеделие има нужда от вътрешно преструктуриране и актуализиране на административно-правната рамка. Тенденциите и проблемите на земеделските кооперации в свищовски регион представи председателят на РЗК „Дунав 2000”. Игнат Ангелов акцентира върху тревожното намаляване, както на селскостопанската площ в кооперациите, така и на все по-силното свиване на кооперативната организационна форма в селското стопанство. \r\nТемата на кръглата маса, направените презентации и споделени мнения предизвика оживена и задълбочена дискусия между участвалите представители на практиката и научните среди. Те се обединиха около становището, че е необходимо по-често да се срещат на подобни форуми, за да дискутират и заедно да решават актуалните въпроси, свързани с развитието на българското земеделие.", "date": "2018.10.11", "title": "Велико Търново: В Стопанската академия в Свищов се проведе кръгла маса, посветена на проблемите и перспективите за развитие на земеделието в България"}
{"url": "http://www.focus-news.net/news/2018/10/11/2577165/spetsializiranata-prokuratura-vnese-iskane-za-postoyanen-arest-na-chetirimata-obvineni-za-trafik-na-kulturno-istoricheski-tsennosti.html", "text": "Специализираната прокуратура внесе в Специализирания наказателен съд искане за налагане на мерки за неотклонение „Задържане под стража“ на четиримата обвинени за участие в организирана престъпна група за държане и трафик на културно-исторически ценности. Това съобщиха от пресцентъра на  Апелативна специализирана прокуратура . Предстои съдът да определи часа за начало на делото по мерките.", "date": "2018.10.11", "title": "Специализираната прокуратура внесе искане за постоянен арест на четиримата обвинени за трафик на културно-исторически ценности"}
{"url": "http://www.focus-news.net/news/2018/10/11/2577163/prokuror-siyka-mileva-obvineniyat-sluzhitel-na-dans-e-koordiniral-sreshtite-s-eventualnite-kupuvachi-na-kulturno-istoricheskite-tsennosti.html", "text": "Служителят на ДАНС е координирал срещите между обвиняемите и евентуалните купувачи. Това каза на брифинг наблюдаващият прокурор по случая Сийка Милева, предаде репортер на  Агенция „Фокус“ . „Трима от обвиняемите са осъждани, служителят на ДАНС не е осъждан. Съществуват свидетелски показания, в които именно човекът, който предлага тази движима културна ценност не е желаел да общува с българи“, коментира Милева. По думите ѝ престъпната група е създадена с користна цел и в нея участва длъжностно лице. „Четиримата задържани са с повдигнати обвинения за участие в организирана престъпна група и предлагане за отчуждаване на движими културни ценности.   \r\nГешев допълни, че по някакъв начин е служил за проверка на надеждността на купувачите, охрана и т.н. „В конкретния случай е процедирано при условията на неотложност. Това е наложило в 3-дневен срок да се извършат действия, които обикновено се извършват за доста по-дълъг срок. Бюрократичният подход и стандартният е по-лесен, но не носи резултати. Коствало е много на служителите от ГДБОП, включително и на следователя на място“, обясни той.  \r\nЗам.-председателят на ДАНС Николай Ненков посочи, че служителят е на Териториална дирекция на Агенцията. Той работи в ДАНС от 2008 г. \r\nЛюба АЛЕКСИЕВА", "date": "2018.10.11", "title": "Прокурор Сийка Милева: Обвиненият служител на ДАНС е координирал срещите с евентуалните купувачи на културно-историческите ценности"}
{"url": "http://www.focus-news.net/news/2018/10/11/2577169/blagoevgrad-2-riyat-darzhaven-turnir-po-hudozhestvena-gimnastika-kupite-na-kmeta-na-obshtina-blagoevgrad-shte-se-provede-v-zala-skaptopara-na-13-oktomvri.html", "text": "Над 300 грации от цялата страна ще демонстрират финес и и красиви съчетания в рамките на 2-рия Държавен турнир по художествена гимнастика „Купите на кмета на Община Благоевград“. Това съобщиха от пресцентъра на  Общината . Събитието ще се проведе на 13 октомври, като стартира в 09.00 часа и ще продължи до 21.00 часа. В турнира ще вземат участие 16 отбора, сред които „Левски“, „Левски-Триадица“, „Левски плюс“, „София спорт“,  ЦСКА, „Локомотив“, СК „Нюанс“, КХГ „Берое“ и други. Очакват се и гости от Норвегия. Организатор на събитието са Клуб по художествена гимнастика „Пирин“, Община Благоевград и БФХГ. Турнирът е и последна проверка на отборите участващи в последните за сезона Държавни първенства „А“ категория - ансамбли и „Б“ категория индивидуално и отборно.", "date": "2018.10.11", "title": "Благоевград: 2-рият Държавен турнир по художествена гимнастика „Купите на кмета на Община Благоевград“ ще се проведе в зала „Скаптопара“ на 13 октомври"}
{"url": "http://www.focus-news.net/news/2018/10/11/2577168/margarita-georgieva-okrazhna-prokuratura-shumen-za-sluchaya-s-otkritite-blizo-350-rasteniya-kanabis-v-kv-divdyadovo-na-tazi-etap-nyama-dokazatelstva-za-sauchastie.html", "text": "Предотвратено е достигането на огромно количество марихуана до „пазара“. Това обявиха на съвместен брифинг директорът на ОДМВР-Шумен ст. комисар Ялчън Расим и Маргарита Георгиева, административен ръководител на Окръжна прокуратура-Шумен, предаде репортер на  Радио „Фокус“-Шумен . Престъплението е разкрито благодарение на прецизната работа на криминалистите на Районно управление на МВР-Шумен. Преди около 15 дни е получен оперативен сигнал, че има данни за отглеждане на канабис в къща в кв. „Дивдядово“. Установен е собственикът на имота, както и автомобилът, с който той се е придвижвал. В хода на специализирана полицейска операция, на 9 октомври, около 18.40 часа е бил спрян за проверка джип „Нисан“ Терано, управляван от К. К., 32-годишен мъж от Шумен. При проверката е установено, че той шофира с 0.2 промила алкохол и след употреба на канабис. Предприети са претърсвания на автомобила и после - в къщата. В имота са открити 298 стръка полусуха тревиста маса и 9 полиетиленови чувала, пълни със сух канабис, като общото количество е 80 кг. В землището на село Янково, област Шумен, в трудно достъпна гориста местност в близост до селото, с помощта на следово куче е открита нива с 51 растения. Част от тях са достигнали височина от близо 4 метра, други - между 1.7 и 2.5 метра. Отсечените 51 растения са с тегло 300 кг мокра маса. „Такива растения в района за първи път виждат всички, които са посетили нивата, и хората, които работят по направление „Наркотици“. Растенията изглеждаха като кипариси“, заяви Маргарита Георгиева. Първоначално мъжът е задържан за 24 часа. Повдигнато му е обвинение по чл.354 А, ал.3, т.1 от НК и 354 В ал. 1 от НК. Делото е прехвърлено по компетентност в Окръжна прокуратура-Шумен. Мъжът не е криминално проявен, бил е държавен служител. Той е отглежда растенията сам - подготвял е разсад, лично ги е поливал и торил. За отглеждането на марихуаната К. К. се е информирал от сайт. Маргарита Георгиева посочи, че на тази етап няма доказателства за съучастие нито оперативна информация за това.  К. К. живее в Шумен, къщата в кв. „Дивдядово“ е била купена в началото на лятото и е била пригодена за сушилня. На черния пазар в Шумен една цигара марихуана се продава на цени между 8 и 10 лева. От 1 грам канабис принципно се правят 3 цигари. \r\nИвелина ИВАНОВА", "date": "2018.10.11", "title": "Маргарита Георгиева, Окръжна прокуратура-Шумен, за случая с откритите близо 350 растения канабис в кв. „Дивдядово“: На тази етап няма доказателства за съучастие"}
{"url": "http://www.focus-news.net/news/2018/10/11/2577173/ministar-mladen-marinov-shte-uchastva-v-zasedanie-na-savet-pravosadie-i-vatreshni-raboti-v-lyuksemburg.html", "text": "Министърът на вътрешните работи Младен Маринов ще вземе участие в заседанието на Съвета „Правосъдие и вътрешни работи“ в Люксембург днес и на 12 октомври. Това съобщиха от пресцентъра на  МВР . Централно място в дискусията на министрите на вътрешните работи ще заемат европейската гранична и брегова охрана и преразглеждането на директивата за връщането. Очаква се в рамките на заседанието министър Маринов да проведе двустранна среща с Димитрис Аврамопулос, европейски комисар по миграция, вътрешни работи и гражданство.", "date": "2018.10.11", "title": "Министър Младен Маринов ще участва в заседание на Съвет „Правосъдие и вътрешни работи“ в Люксембург"}
{"url": "http://www.focus-news.net/news/2018/10/11/2577176/petar-enev-obshtina-dobrich-tselta-na-konkursa-za-izrabotvane-na-turistichesko-logo-na-obshtinata-e-da-se-otkrie-stoynostno-proektno-predlozhenie.html", "text": "Целта на конкурса за изработване на туристическо лого на Добрич е да се открие стойностно проектно предложение. Това каза в предаването „Добрич - Блян вихрен, понесен над степ ековита...“ на  Радио „Фокус“  Петър Енев, директор на Дирекция „Икономическо развитие и европейски фондове“ в Община град Добрич. Конкурсът е насочен към широк кръг участници с цел идеята да бъде максимално популяризирана. Той се организира за втори път, като в първото му издание не бе излъчен победител За председател на журито е поканена доц. д-р Соня Алексиева, ръководител на секция „Туризъм” в департамент „Бизнес администрация” при Нов български университет – София, а за членове - проф. д-р Пламен Братанов, ръководител на катедра „Индустриален дизайн” в Технически университет – Варна, Евелина Ханджиева, директор на Художествена галерия – Добрич, както и художници. Конкурсът на тема „Проект за туристическо лого на град Добрич“ е насочен към популяризиране и утвърждаване на град Добрич като туристическа дестинация, което налага необходимост от изработване на отличителен и характерен знак (лого). Избраният графичен знак ще бъде неразделна част от печатни рекламни материали, информационни и промоционални носители, сувенири и албуми, уеб сайт, електронна реклама и всички възможни медии. Логото ще осигурява разпознаваемост на град Добрич на туристическата карта на България. В конкурса могат да участват художници, дизайнери, рекламни и дизайнерски агенции, студенти, архитекти, както и неспециалисти в графичния дизайн. Всеки участник има право да представи един проект, в два варианта – със слоган на български и на английски, на туристическо лого на град Добрич. Проектът трябва да е създаден специално за целите на конкурса. Слоганът „Добрич – златен сноп от векове“ и съответно „Dobrich – a golden sheaf of centuries“, в двата варианта (на български и на английски), са задължителни елементи от визуализацията. Проектните предложения трябва да бъдат проектирани със софтуер за векторна графика и да бъдат съвместими с всички видове визуални технологии. Подаването на проектните предложения продължава до 16 ноември 2018 г. до 16.30 часа в деловодството на Община град Добрич. Осигурен е награден фонд за първа награда.  \r\nЖулиета НИКОЛОВА", "date": "2018.10.11", "title": "Петър Енев, Община Добрич: Целта на конкурса за изработване на туристическо лого на Общината е да се открие стойностно проектно предложение"}
{"url": "http://www.focus-news.net/news/2018/10/11/2577166/ministar-temenuzhka-petkova-shte-napravim-vsichko-vazmozhno-da-se-namesim-v-pregovorite-v-nay-udachniya-moment-za-da-postignem-dobri-tseni-za-balgarskiya-pazar-na-priroden-gaz.html", "text": "Ще направим всичко възможно да се намесим в най-удачния момент, за да постигнем добри цени за българския пазар на природен газ. Това каза министърът на енергетиката Теменужка Петкова по време изслушването си в парламентарната комисия по енергетика в отговор на въпрос на народния представител от ПГ на „БСП за България“ Таско Ерменков във връзка с цената на газа и какво смята да предприеме ръководеното от нея министерство, предаде репортер на  Агенция „Фокус“.  „Благодаря за въпроса, който поставяте. Той е много важен като тема. Всички ние знаем, че сигурността на доставките на енергийни ресурси е ключов въпрос в областта на енергетиката, на икономиката и националната ни сигурност“, заяви Петкова.  \r\nВъв връзка с преговорите между „Булгаргаз“ и „Газпром“, тя поясни, че това, което предстои да се случи и се случва във взаимоотношенията между тях не са традиционните преговори на базата на договори. „Тези преговори или тези нови взаимоотношения са резултат от споразумението, което ЕК постигна с „Газпром“ по така нареченото антимонополно дело“, каза Петкова. „Съгласно подписаното споразумение между „Газпром“ и ЕК на 6 август е изпратено писмо до „Булгаргаз“, в което се посочва на какво основание се изпраща и на какво основание към него са предложени две допълнения. Едното към договора касае възможностите за смяна на механизма за предоговаряне на цената“, каза Петкова и поясни, че другото е свързано с точката за доставка. По думите й ЕК е постигнала възможности за съответните държави членки, които имат договори с „Газпром“ да могат да провеждат преговори на всеки две години. По думите й първото задължително условие е свързано с цените на природния газ на границите на Германия, Франция и Италия. „В допълнението ясно е записано какъв е редът за водене на такъв тип преговори и такъв тип инициатива от наша страна“, обясни още министърът на енергетиката.  По думите й след изпращане на заявлението от страна на контрагента на „Газпром“ в рамките на 120 дни се водят преговори между двете страни. Министър Петкова заяви, че ако в рамките на 120 дни бъде постигната договореност, то тогава има възможност тази претенция да бъде представена пред арбитраж, който трябва да бъде задължително държава-членка на ЕС. Тя обясни, че ще направи всичко възможно Министерство на енергетиката да се намеси в най-удачния момент, за да постигне добри цени за българския пазар на природен газ.  \r\nДеница КИТАНОВА", "date": "2018.10.11", "title": "Министър Теменужка Петкова: Ще направим всичко възможно да се намесим в преговорите в най-удачния момент, за да постигнем добри цени за българския пазар на природен газ"}
{"url": "http://www.focus-news.net/news/2018/10/11/2577170/bisera-borisova-psiholog-depresivnite-sastoyaniya-sa-chesto-sreshtani-prez-esenta.html", "text": "Депресивните състояния са често срещани през есента. Това каза за  Радио „Фокус“ – Пирин  Бисера Борисова, психолог от Благоевград. Тя обясни, че тези състояния могат да бъдат провокирани от много неща, в които се включват както лични проблеми, така и състоянието на човека и нуждата от това той да адаптира тялото си към климатичните промени. Борисова обясни, че симптомите на депресията са подтиснатост нежелание да се вършат най-обикновени неща и просто човек спира да се интересува от всичко. По думите й не бива депресията да се приема като болестно състояние, а просто като нещо, което влиза в живота ни и после излиза.  \r\nТя посочи, че има и тежки форми на депресия, които, разбира се, не са провокирани от смяната на сезоните, а са по-известни като клинична депресия. Бисера Борисова отбеляза, че депресията би могла да бъде предотвратена или дори да се избегне. „Много е важно преди да се случи да имаме един начин на живот, който да ни носи радост и щастие. Всеки сам си избира какъв е неговият начин. Например някои хора са щастливи от сладолед, хубаво парче торта, а дори и чаша вино, изпито в компанията на добър приятел. Всичко това е възможно, но не винаги можем да реагираме по този начин“, добави още тя. \r\nСпециалистът коментира също, че есенната депресия е много по-лека от пролетната. Борисова обясни, че депресивните състояния могат да доведат и до по-сериозни заболявания, както и до задълбочаване на проблема. По думите й в момента се учи, че при възникване на подобен проблем трябва да потърси помощ от психолог или психоаналитик. Борисова поясни, че при нас това не е чак толкова често срещана практика, както е на Запад и че в България голяма част от хората приемат негативно посещението при психолог. Тя уточни, че много от хората се обръщат към психиатър, когато имат такъв проблем, тъй като за тях е много по-лесно да вземат съответното хапче, което просто по някакъв начин намалява симптомите, но не решава проблемите. Борисова каза още, че е много важно да се открие конкретната причина за отключването на едно депресивно състояние, тъй като със сигурност има нещо определено, което го провокира. Тя прибави, че когато бъде открита причината за депресията, човек започва да живее по коренно различен начин. \r\nЛора КАЛЧЕВА", "date": "2018.10.11", "title": "Бисера Борисова, психолог: Депресивните състояния са често срещани през есента"}
{"url": "http://www.focus-news.net/news/2018/10/11/2577172/prof-hristo-kozhuharov-katedra-po-psihiatriya-kam-meditsinski-universitet-varna-20-ot-naselenieto-v-balgariya-ima-problemi-s-psihichnoto-zdrave.html", "text": "20% от населението в България има проблеми с психичното здраве. Това каза на пресконференция проф. д-р Христо Кожухаров, ръководител на Катедрата по психиатрия и клинична психология към Медицинския университет във Варна и началник на специализирана Клиника в УМБАЛ „Св. Марина“, който представи възможностите и първите резултати от модерна персонализирана психиатрия в България, предаде репортер на  Радио „Фокус“ – Варна . Според проф. Христо Кожухаров големият проблем на психиатрията в България е, че болниците и диспансерите за лечение са разпределени много неравномерно – в отделни градове има няколко болници и диспансери за лечение, докато в други – само едно.  \r\n„Такава е ситуацията и във Варна. Ако в София и Пловдив има поне три заведения, които предлагат психиатрична помощ, във Варна ние сме монополисти“, отбеляза проф. Кожухаров. Той заяви, че е важно да се говори за психичното здраве, защото по официални данни от тревожни разстройства страдат повече от 10% от населението, от депресивни и общо афективни разстройства – 6%, а с различни вещества злоупотребяват още 3% от населението. Проф. Кожухаров добави, че по-често боледуват жените, но те и по-често търсят помощ по различни причини. „С най-висок риск от тежка депресия, която основно се лекува в болница, е възрастта между 20 и 34 години.  Стресът е навсякъде, а ние нямаме емоционална култура. Така сме възпитани, че търсим психиатър в най-краен случай. Преди това преминаваме през екстрасенси и гадатели и основната причина за това са предразсъдъците“, подчерта проф. Кожухаров. \r\nДиана СТОЕВА", "date": "2018.10.11", "title": "Проф. Христо Кожухаров, Катедра по психиатрия към Медицински университет - Варна: 20% от населението в България има проблеми с психичното здраве"}
{"url": "http://www.focus-news.net/news/2018/10/11/2577174/ministar-temenuzhka-petkova-prez-yanuari-2019-g-predvizhdame-konferentsiya-za-rezultatite-ot-predproektnoto-prouchvane-za-gazorazpredelitelniya-tsentar.html", "text": "През януари 2019 г. предвиждаме конференция, на която да бъдат представени резултатите от предпроектното проучване, свързано с газоразпределителния център. Това каза министърът на енергетиката Теменужка Петкова по време на изслушването си в парламентарната комисия по енергетика в отговор на въпрос на народния представител от ПГ на „БСП за България“ Таско Ерменков във връзка с „Турски поток“, газовия хъб и проучванията в дълбоко Черно море, предаде репортер на  Агенция „Фокус“.  По думите на министър Петкова предстои да станат факт добри новини във връзка с възможността за реализация на проекта за газов хъб. Тя изрази надежда на конференцията да присъстват и потенциални инвеститори. „Ние не сме спрели да водим разговори с потенциални участници в този проект. Не сме спрели да водим разговори и с ЕК“, каза още министър Петкова и заяви, че тя твърдо стои зад проекта. „Може би напоследък не сме имали възможност, повод да дадем по-голяма гласност, защото не са готови окончателните резултати от предпроектното проучване“, заяви още министърът.  \r\n„Що се отнася до темата, свързана с „Турски поток“. Друг път съм имала възможност да споделя с вас, че за нас, за правителството, най-важният елемент от нашата политика в тази област е свързан с това да гарантираме сигурността на доставките и България да запази своето стратегическо място на газовата карта на Европа. През юни миналата година ние подписахме пътна карта с колегите от „Газпром“. На базата на тази пътна карта правим анализи, свързани с възможността за разширяване на нашата газопреносна инфраструктура, така че да можем да бъдем адекватни на това, което се случва около нас. Имам предвид големите проекти. Трябва да бъдем изключително внимателни и прецизни по отношение на спазването на европейското законодателство“, заяви още Петкова.  \r\n„По отношение на необходимостта от промяна в законодателството, свързана с проучването в дълбоко Черно море, мога да кажа, че такава възможност за удължаване съществува и към настоящия момент. Ние сме се възползвали и съответно нашите партньори предявяват такива искания и сме удължили този срок“, заяви още министърът на енергетиката. Във връзка с търсенето и проучването в блок „Терес“, Петкова поясни, че такава съгласувателна процедура не е минала. „В момента се подготвят документите, свързани с процедурата за търсене и проучване. Това е един дълъг процес“, каза тя и уточни, че най-вероятно това ще се случи до края на годината. „Що се отнася до търсенето и проучването по отношение на блок „Хан Аспарух“ и проучванията в блок „Силистар“ всичко онова, което трябва да бъде направено от наша страна като искания за удължаване на сроковете като възможност за извършване на още един сондаж, е направено. Тези договори са факт. Подписани са и на практика нашите партньори продължават да работят в тази посока. По отношение на „Варна – запад“ процедурата е в ход, движи се и съвсем скоро ще бъде факт“, заяви още Петкова.  \r\nДеница КИТАНОВА", "date": "2018.10.11", "title": "Министър Теменужка Петкова: През януари 2019 г. предвиждаме конференция за резултатите от предпроектното проучване за газоразпределителния център"}
{"url": "http://www.focus-news.net/news/2018/10/11/2577177/prof-hristo-kozhuharov-katedra-po-psihiatriya-kam-meditsinski-universitet-varna-v-balgariya-veche-se-praktikuva-moderna-personalizirana-psihiatriya.html", "text": "В България вече се практикува модерна персонализирана психиатрия. Това каза на пресконференция проф. д-р Христо Кожухаров, ръководител на Катедрата по психиатрия и клинична психология към Медицинския университет във Варна и началник на специализирана Клиника в УМБАЛ „Св. Марина“, който представи възможностите и първите резултати от модерна персонализирана психиатрия в България, предаде репортер на  Радио „Фокус“ – Варна . „Въпреки всички проблеми, в България вече се практикува модерна персонализирана психиатрия, а пациентите имат достъп до иновативни инструменти при назначаването на лечение, които все още са недостъпни в редица европейски страни“, заяви проф. Кожухаров.  \r\nТой обясни, че персонализираната медицина е бъдещето на медицината и се определя като точното хапче в точната доза за точния пациент. В България  вече от една година насам се прилага и персонализираният подход в психиатрията, т.е. назначава се терапия на база на индивидуален фармакогенетичен тест, който идентифицира специфични за всеки пациент генетични маркери. Те дават информация кои медикаменти ще действат по очаквания начин, кои няма да са ефективни, с кои могат да се очакват сериозни странични ефекти. Тестът покрива над 20 класа медикаменти, общо 122 лекарства, одобрени от Американската агенция по храни и лекарства, включва 18 клинично валидирани гени и 97% от лекарствата, използвани в психиатричната практика. Вземането на проба е много лесно – прави се натривка от лигавицата на вътрешната страна на бузата. С помощта на фармакогенетичния тест може да се избегне процесът на проба-грешка и да се скъси пътят до подобряване на състоянието на пациента. На база на теста лекарите специалисти могат да изберат най-подходящата терапия и да оптимизират лечебните схеми на пациенти с депресия, тревожно разстройство, биполярно разстройство, шизофрения, обсесивно-компулсивно разстройство, синдром на хиперактивност и дефицит на внимание и други разстройства.  \r\nАмериканският фармакогенетичен тест се предлага в България от една година и вече 300 пациенти в страната са получили персонализирано лечение, като пациент номер 300 е от Варна. \r\nДиана СТОЕВА", "date": "2018.10.11", "title": "Проф. Христо Кожухаров, Катедра по психиатрия към Медицински университет - Варна: В България вече се практикува модерна персонализирана психиатрия"}
{"url": "http://www.focus-news.net/news/2018/10/11/2577175/koha-ditore-kosovo-kosovo-tryabva-da-opredeli-svoite-strategicheski-interesi-v-dialoga-sas-sarbiya.html", "text": "В интерес на Косово е да се стреми към постигане на мирно споразумение, което да сложи край на конфликта и да изгради напълно нови отношения със Сърбия, цитира думите на публициста Ветон Сурои водещият прищински ежедневник  Koha Ditore . \r\nДвете страни трябва да определят стратегическите си интереси, а Косово трябва да се ангажира с процеса, уверен е Сурои, като допълва, че Белград и Прищина трябва да разгледат всички въпроси, които водят или могат да доведат до война и да ги решат с механизми, които мирът предвижда. Той изброява три неуредени въпроса, които включват стратегическите интереси на Косово. „Единият - не трябва да има преговори за промени в територията на Косово, а по-скоро за начина, по който Косово, с териториалната си цялост, ще установи мирни отношения със Сърбия. Второ, не трябва да се говори за промени в идентичността на Косово, която е въплътена в конституционната система на Косово като светска и мултикултурна европейска идентичност. Трето, да няма разговори, които да противоречат на стратегическия интерес на Косово, който е да живее в мир със съседите си и да стане част от НАТО и ЕС\", обяснява публицистът.  \r\nГерманският посланик в Косово Кристиан Хелд, който беше част от дискусионен панел, призова за по-положителен подход и от двете страни, за да се преодолеят настоящите пречки. Той каза, че е важно да се оформи една по-широка стратегическа визия за диалога между Косово и Сърбия. Изхождайки от миналото на Германия, той заяви, че разбира, че човек не може да продължи напред, знаейки, че не е получил извинение за причинената му болка. „Нуждаем се от това двете страни да идентифицират своите стратегически интереси в процеса. Международната общност не трябва да бъде тази, която да идентифицира тези интереси, това зависи от страните. Трябва да имате доверие да сключите двустранно споразумение. Мисля, че можете да направите това, само след като сте установили стратегическите си интереси“, коментира Хелд. Тереза Герова", "date": "2018.10.11", "title": "Koha Ditore (Косово): Косово трябва да определи своите стратегически интереси в диалога със Сърбия"}
{"url": "http://www.focus-news.net/news/2018/10/11/2577178/ek-nova-strategiya-za-bioikonomika-za-ustoychivoto-razvitie-v-evropa.html", "text": "Европейската комисията представя план за действие за развитие на устойчива и кръгова биоикономика в полза на обществото, околната среда и икономиката на Европа, се казва в съобщение от  пресслужбата на ЕК. \r\nКакто съобщиха председателят Юнкер и първият заместник-председател Тимерманс в своето писмо за намеренията, придружаващо речта за състоянието на Съюза от 2018 г. на председателя Юнкер, новата стратегия за биоикономиката се вписва в усилията на Комисията за допълнително стимулиране на работните места, растежа и инвестициите. Тя има за цел да подобри и разшири устойчивото използване на възобновяеми източници за преодоляване на глобалните предизвикателства като изменението на климата и устойчивото развитие.  \r\nБиоикономиката може да превърне водораслите в гориво, да рециклира пластмаси, да произведе мебели или дрехи от отпадъци, както и да създаде биологични торове от отпадъчни продукти от промишленото производство. Тя има потенциал да създаде 1 милион нови „зелени“ работни места до 2030 г.  \r\nПостигането на устойчива кръгова биоикономика изисква съгласувана работа на публичния и частния сектор. С цел да подкрепи това общо усилие, на основата на три ключови цели през 2019 г. Комисията ще въведе конкретни мерки, включително:  \r\n1. Увеличаване на мащаба и укрепване на секторите, в основата на които стоят биологичните ресурси  \r\n2. Бързо внедряване на биоикономически практики в Европа  \r\n3. Защита на екосистемата и познаване на ограниченията на биоикономиката що се отнася до околната среда", "date": "2018.10.11", "title": "ЕК: Нова стратегия за биоикономика за устойчивото развитие в Европа"}
{"url": "http://www.focus-news.net/news/2018/10/11/2577180/dzhumhuriet-turski-sad-reshava-v-petak-sadbata-na-pastora-ot-sasht-endryu-bransan-i-na-badeshteto-na-otnosheniyata-mezhdu-ankara-i-vashington.html", "text": "Съдът за тежки престъпление в Измир ще разгледа в петък молбата за промяна на мярката за неотклонение на арестувания пастор от САЩ Ендрю Крейг Брънсън, пише вестник  „Джумхуриет” . В навечерието на съдебното заседание в кулоарите в Анкара се дискутират три основни сценария: \r\nПърви сценарии:  Отмяна на забраната за напускане на страната и освобождаване от ареста, като делото срещу него ще продължи без да е задържан. При това положение Ендрю Брънсън веднага ще се завърне в САЩ и същевременно ще бъде преодолян един огромен проблем в турско-американските отношения. Политическите кръгове в Анкара са на мнение, че с голяма доза на сигурност това е най-вероятният сценарии. \r\nВтори сценарии: Пускане на свобода на Ендрю Брънсън, но продължаване на наложената му забрана за напуска Турция. Известно е, че американската страна никак няма да бъде доволна от подобно развитие. В навечерието на последното съдебно заседание през юли се появиха твърдения, че дори на летище в САЩ е чакал в готовност самолет, който веднага да излети и върне в САЩ проповедника. Следователно, известно е, че Вашингтон иска незабавно да прибере в САЩ Ендрю Брънсън, веднага щом той бъде пуснат на свобода. При подобно положение обаче пак ще падне сянка и отново ще стартира дискусия за независимостта на турския съд. Както се случи по повод странното и неочаквано освобождаване на германския журналист от турски произход Дениз Юджел от вестник „Ди Велт” по-рано тази година.  \r\nИма и трети сценарии: Ако не бъде пуснат утре на свобода. Тогава погледите и вниманието ще се насочат към Конституционния съд, където адвокатът на пастора е депозирал индивидуална молба за разглеждане на случая. Искането е внесено на 3 октомври и се позовава на чл. 19 от Конституцията, касаещ „правото на лична свобода и сигурност” и чл. 5 от Европейската конвенция за защита правата на човека и основните свободи (ЕКЗПЧОС) - за нарушаване на „правото на свобода и сигурност”. Молбата е да бъде отменен домашният арест на Ендрю Брънсън и се настоява тя да бъде разгледана – незабавно. \r\nАко съдът постанови продължаване на домашния арест на Ендрю Брънсън, никак няма да е изненадващо  и е очаквано да се увеличат натиска и санкциите на САЩ срещу Турция. Не случайно още на 24 септември Wall Street Journal писа, че в момента САЩ ни искат да „притискат до стената Турция” и че това е „най-добрата стратегия до съдебното дело на 12 октомври – засега да се запази спокойствие и хладнокръвност”. Същевременно се отправя предупреждение, че „ако ситуацията се запази същата и след 12 октомври, тогава ще скочим срещу турите”. \r\nКато заключение и обобщение съдбата на Ендрю Брънсън, стана причина за наложените от САЩ санкции на Турция и е един от ключовите фактори, определящи днешните турско-американски отношения. Нееднократно лично президентът на САЩ Доналд Тръмп отправя призиви американкият пастор да бъде пуснат на свобода. В изявления от 24 септември държавният секретар на САЩ Майк Помпео  изрази очакване Ендрю Брънсън да бъде освободен на съдебното заседание на 12 октомври. В изявления за Reuters от 26 септември турският президент Реджеп Тайип Ердоган посочи, че „не знае какво ще е съдебното решение на 12 октомври, понеже политиците не са сред вземащите това решение”. Ердоган отново декларира, че турският съд е независим и призова „спокойно да се изчака съдебното решение”, посочва още „Джумхуриет”. \r\n„Джумхуриет”: Турски съд решава утре съдбата на пастора от САЩ Ендрю Брънсън и на бъдещето на отношенията между Анкара и Вашингтон \r\nИзмир. Съдът за тежки престъпление в Измир ще разгледа утре молбата за промяна на мярката за неотклонение на арестувания пастор от САЩ Ендрю Крейг Брънсън, пише вестник „Джумхуриет”. В навечерието на съдебното заседание в кулоарите в Анкара се дискутират три основни сценария: \r\nПърви сценарии:  Отмяна на забраната за напускане на страната и освобождаване от ареста, като делото срещу него ще продължи без да е задържан. При това положение Ендрю Брънсън веднага ще се завърне в САЩ и същевременно ще бъде преодолян един огромен проблем в турско-американските отношения. Политическите кръгове в Анкара са на мнение, че с голяма доза на сигурност това е най-вероятният сценарии. \r\nВтори сценарии: Пускане на свобода на Ендрю Брънсън, но продължаване на наложената му забрана за напуска Турция. Известно е, че американската страна никак няма да бъде доволна от подобно развитие. В навечерието на последното съдебно заседание през юли се появиха твърдения, че дори на летище в САЩ е чакал в готовност самолет, който веднага да излети и върне в САЩ проповедника. Следователно, известно е, че Вашингтон иска незабавно да прибере в САЩ Ендрю Брънсън, веднага щом той бъде пуснат на свобода. При подобно положение обаче пак ще падне сянка и отново ще стартира дискусия за независимостта на турския съд. Както се случи по повод странното и неочаквано освобождаване на германския журналист от турски произход Дениз Юджел от вестник „Ди Велт” по-рано тази година.  \r\nИма и трети сценарии: Ако не бъде пуснат утре на свобода. Тогава погледите и вниманието ще се насочат към Конституционния съд, където адвокатът на пастора е депозирал индивидуална молба за разглеждане на случая. Искането е внесено на 3 октомври и се позовава на чл. 19 от Конституцията, касаещ „правото на лична свобода и сигурност” и чл. 5 от Европейската конвенция за защита правата на човека и основните свободи (ЕКЗПЧОС) - за нарушаване на „правото на свобода и сигурност”. Молбата е да бъде отменен домашният арест на Ендрю Брънсън и се настоява тя да бъде разгледана – незабавно. \r\nАко съдът постанови продължаване на домашния арест на Ендрю Брънсън, никак няма да е изненадващо  и е очаквано да се увеличат натиска и санкциите на САЩ срещу Турция. Не случайно още на 24 септември Wall Street Journal писа, че в момента САЩ ни искат да „притискат до стената Турция” и че това е „най-добрата стратегия до съдебното дело на 12 октомври – засега да се запази спокойствие и хладнокръвност”. Същевременно се отправя предупреждение, че „ако ситуацията се запази същата и след 12 октомври, тогава ще скочим срещу турите”. \r\nКато заключение и обобщение съдбата на Ендрю Брънсън, стана причина за наложените от САЩ санкции на Турция и е един от ключовите фактори, определящи днешните турско-американски отношения. Нееднократно лично президентът на САЩ Доналд Тръмп отправя призиви американкият пастор да бъде пуснат на свобода. В изявления от 24 септември държавният секретар на САЩ Майк Помпео  изрази очакване Ендрю Брънсън да бъде освободен на съдебното заседание на 12 октомври. В изявления за Reuters от 26 септември турският президент Реджеп Тайип Ердоган посочи, че „не знае какво ще е съдебното решение на 12 октомври, понеже политиците не са сред вземащите това решение”. Ердоган отново декларира, че турският съд е независим и призова „спокойно да се изчака съдебното решение”, посочва още „Джумхуриет”.  Георги Димов", "date": "2018.10.11", "title": "„Джумхуриет”: Турски съд решава в петък съдбата на пастора от САЩ Ендрю Брънсън и на бъдещето на отношенията между Анкара и Вашингтон"}
{"url": "http://www.focus-news.net/news/2018/10/11/2577181/ueb-platformata-na-banka-dsk-specheli-nagrada-v-kategoriyata-firmen-sayt-na-konkursa-sayt-na-godinata.html", "text": "Корпоративният уеб сайт на Банка ДСК www.dskbank.bg спечели престижна награда в категория „Фирмен сайт“ в конкурса „Сайт на годината“. Това съобщиха от пресцентъра на  Банка ДСК . Национално жури от над 40 експерти по програмиране, уеб дизайн и дигитален маркетинг оцени техническата разработка и функционалностите на  , връчвайки отличие за второ място на разработчика на сайта Studio X Digital и маркетинг екипа на Банка ДСК, заедно с почетна статуетка и грамота.  \r\n„В Банка ДСК се стремим непрекъснато да подобряваме продуктите и услугите, които предоставяме на нашите клиенти. Основна предпоставка за качествен достъп до тях са и нашият сайт, и интуитивният достъп до търсено съдържание. Затова сайтът ни е платформа от изключително значение за предоставяне на полезна информация и съдържание, модерно банкиране и редица други възможности, като се стремим да развиваме непрекъснато неговата визия и функционалности. Радваме се, че това не е останало незабелязано от журито на конкурса „Сайт на годината“, споделя г-жа Диана Митева, изпълнителен директор и ръководител на направление „Банкиране на дребно“ в Банка ДСК. \r\n„Разработката на корпоративния сайт на Банка ДСК беше голямо предизвикателство и отговорност за нас, както заради значимостта на Банка ДСК като клиент, така и като основен референтен проект, показващ нашата експертиза в комплекснa разработка, базирана на Sitefinty. Щастливи сме с тази позитивна оценка в конкурса „Сайт на годината“. Тя се явява и второто признание за качествата на  , след вече спечелената награда „Уебсайт на годината на Progress Sitefinity“ за 2017“, коментира Крис Поповски, изпълнителен директор на Studio X Digital.  \r\nКонкурсът „Сайт на годината“ се организира за първа година от „Фондация за активно развитие на уеб“ с целта да доказва високия стандарт на уеб разработките в България. Общо 36 проекта участваха в 10 различни категории в първото издание на надпреварата. Повече информация за нея може да бъде намерена  .", "date": "2018.10.11", "title": "Уеб платформата на Банка ДСК спечели награда в категорията „Фирмен сайт“ на конкурса „Сайт на годината“"}
{"url": "http://www.focus-news.net/news/2018/10/11/2577184/stara-zagora-natsionalna-sreshta-na-tema-obshtestven-red-i-sigurnost-neobhodimost-ot-zakonodatelni-promeni-se-provede-v-kazanlak.html", "text": "Национална среща на тема „Обществен ред и сигурност – необходимост от законодателни промени“ се проведе в Дома на културата в Казанлък, предаде кореспондент на  Радио „Фокус“ . Повод за срещата е инцидентът с цигани в центъра на Казанлък на 17 септември тази година, определен от органите на реда като битов. \r\nВ срещата взеха участие вицепремиерът Валери Симеонов и народни представители от Старозагорски избирателен район, Областният управител на Стара Загора Гергана Микова, представители на държавни институции, кметове на общини, директори на казанлъшки училища, обществени организации и медии. \r\nПо време на срещата бе изнесен анализ на мерките съгласно българското законодателство и местните нормативни документи, регламентиращи опазването на обществения ред и сигурност. Обсъдени бяха и предложения за промени в нормативните документи за гарантиране на сигурността на гражданите. \r\nСлавяна ГАЙДАРОВА", "date": "2018.10.11", "title": "Стара Загора: Национална среща на тема „Обществен ред и сигурност – необходимост от законодателни промени“ се проведе в Казанлък"}
{"url": "http://www.focus-news.net/news/2018/10/11/2577183/prof-hristo-kozhuharov-katedra-po-psihiatriya-kam-meditsinski-universitet-varna-mnogo-malko-sa-parite-za-psihichno-zdrave-v-balgariya.html", "text": "Много малко са парите за психично здраве в България. Това каза на пресконференция проф. д-р Христо Кожухаров, ръководител на Катедрата по психиатрия и клинична психология към Медицинския университет във Варна и началник на специализирана Клиника в УМБАЛ „Св. Марина“, който представи възможностите и първите резултати от модерна персонализирана психиатрия в България, предаде репортер на  Радио „Фокус“ – Варна . Проф. Кожухаров подчерта, че от общия продукт, който се отделя за здраве, едва около 2% са за психично здраве. „Така е през последните години. Липсва добре развита мрежа и когато пациент излезе от болницата, той отива при амбулаторния си психиатър, ако има активен натиск отвън или съзнание за болест“, добави проф. Кожухаров. Той коментира също, че голяма част от специалистите заминават за чужбина.  \r\nСпоред проф. Кожухаров проблемите в сектора на психичното здраве са много и познати както на лекари, така и на пациенти – липса на емоционална култура, липса на навик за търсене на навременна помощ от психиатър поради предразсъдъци, недостиг на средства за психично здраве, липса на добре развита мрежа за доболнична помощ и липса на специалисти в някои региони. „Има обаче и един много по-мащабен проблем, който далеч надхвърля пределите на сектора и засяга всички нас като общество – това е съществуващата стигма към психично болните и психиатричната помощ. Сред най-разпространените погрешни представи за хората с психично-здравни проблеми са, че те са опасни, че психичните болести не се поддават на лечение, че лекарствата са безполезни, дори вредни, че психичните болести зависят от наследствени фактори, че всички психично болни са еднакви“, обясни проф. Христо Кожухаров.  \r\nВъв връзка с убийството на журналистката от Русе Виктория Маринова проф. Кожухаров заяви, че около 3% от психично болните спрямо 97% от т. нар. психично здрави извършват подобни престъпления. „Стигмата води до това – не се разбира какъв е смисълът, характерът на психичните заболявания, те не се разпознават навреме, защото пациентите не отиват при психиатър, не се интерпретират правилно, пренебрегват се и се лекуват много късно“, подчерта проф. Кожухаров. \r\nДиана СТОЕВА", "date": "2018.10.11", "title": "Проф. Христо Кожухаров, Катедра по психиатрия към Медицински университет - Варна: Много малко са парите за психично здраве в България"}
{"url": "http://www.focus-news.net/news/2018/10/11/2577171/d-r-emiliya-baeva-zam-kmet-na-dobrich-obshtinata-e-podgotvila-mnogo-iznenadi-za-uchastnitsite-v-tazgodishnoto-izdanie-na-detsko-politseysko-upravlenie.html", "text": "Общината е подготвила много изненади за участниците в тазгодишното издание на „Детско полицейско управление“. Това каза д-р Емилия Баева, зам.-кмет в направление „Хуманитарни дейности“ в Община град Добрич на церемонията по даване на официален старт на инициативата, предаде кореспондент на  Ради „Фокус“ - Варна . „Това е една програма, която е насочена към децата, една програма, която има за цел децата, забавлявайки се, да придобият умения и знания как да се справят с непредвидени ситуации в училище, у дома, на улицата, на морето, на планината. Искам вие да бъдете отговорни, да бъдете съзнателни, за да можете не само да придобиете знания. Иска ми се тези знания да станат ваши умения, да станете проводници на тези знания, да ги разпространявате сред вашите съученици и нас, вашите родители“, заяви зам.-кметът в приветственото си слово към участници и гости на церемонията по даване на официален старт на инициативата. Тя се осъществява съвместно с Областната дирекция на МВР в добруджанския град в рамките на национална програма в сътрудничество с представителите на реда. Ученици от 3-ти клас се включват в разнообразни занятия и извънкласни форми, като целта е децата да получат умения и знания за опазване на своя и на приятелите им живот, за работа в екип, да познават своите права като граждани и да проявяват уважение и толерантност към околните. Практическите и теоретични занимания се ръководят от класния ръководител в СУ „Св. Климент Охридски“ Марияна Иванова. На церемонията децата получиха своите значки, екипи и положиха клетва.  \r\nЖулиета НИКОЛОВА", "date": "2018.10.11", "title": "Д-р Емилия Баева, зам.-кмет на Добрич: Общината е подготвила много изненади за участниците в тазгодишното издание на „Детско полицейско управление“"}
{"url": "http://www.focus-news.net/news/2018/10/11/2577182/dots-d-r-hristo-popov-naim-nyamame-osnovaniya-na-tozi-etap-da-se-samnyavame-v-avtentichnostta-na-izzetite-zlatni-predmeti-v-simeonovgrad.html", "text": "Нямаме основания на този етап да се съмняваме в автентичността на златните предмети. Това каза на брифинг зам.-директорът на Националният археологически институт към БАН доц. д-р Христо Попов във връзка с иззетото златно съкровище в Симеоновград в момент на сделка, предаде репортер на  Агенция „Фокус“ . „Става въпрос за втората половина на 4 век пр. н. е. На територията на България могат да бъдат посочени 4 изцяло запазени венци от този период. Другите предмети също са интересни. Те имат признаци да са свързани с Източна Гърция или късните периоди на ахеменидската империя Персия. Има достатъчно примери на територията на нашата страна. Това не е първият подобен случай. Предстои много сериозна експертиза. Ще се постараем да я подплатим и на сериозно ниво. Колегите от ГДБОП са свършили по максимално добър начин работата си“, обясни доц. Попов. \r\nЗам.-председателят на ДАНС Николай Ненков допълни, че вследствие на тяхната оперативна дейност са придобили информация за действия с участието на техен служител. „След като е изяснено, че става дума за културно-исторически ценности, информацията е споделена с колегите от МВР и в частност с ГДБОП. Оттам имаме съвместни оперативни действия. Работено е няколко месеца и мисля, че работата е много добра. Считаме, че това са много ценни археологически ценности“, добави той. \r\nЗаместникът на главния прокурор Ивайло Гешев посочи, че едно от лицата, за които е внесена мярка „задържане под стража“ е извършвало активна иманярска дейност допреди 15 години. „В случай, че бъде повдигнато обвинение, което предвижда глоба или конфискация, първо ще бъде запорирано или възбранено имущество, за да бъдат обезпечени тези наказания. Ще бъде уведомена антикорупционната комисия. Сделката за златния венец е на стойност 2 млн. евро, а другите неща са предадени доброволно от лицето, което е основен участник в групата“, обясни Гешев. Според него това е само част от вещите, с които разполага лицето. „Според мен лицето е преценило, че ще е по-добре да предаде част от вещите, за да спаси останалите. Към онзи момент не са установени други вещи. Ще предприемем всичко възможно да установим къде още могат да се съхраняват такива вещи“, обясни още Иван Гешев.   \r\nЛюба АЛЕКСИЕВА", "date": "2018.10.11", "title": "Доц. д-р Христо Попов, НАИМ: Нямаме основания на този етап да се съмняваме в автентичността на иззетите златни предмети в Симеоновград"}
{"url": "http://www.focus-news.net/news/2018/10/11/2577185/prof-mariana-arnaudova-meditsinski-universitet-varna-poveche-sa-sluchaite-na-agresiya-v-obshtnostta-bez-da-ima-danni-za-psihichno-razstroystvo.html", "text": "Най-честите прояви на агресия и тежки престъпления се извършват в общността без да има данни за психично разстройство. Скарване за едно дърво, за границата на нивата на село, за имотни взаимоотношения, може да стане причина за физически саморазправи и дори убийства. Това коментира на пресконференция проф. Мариана Арнаудова от Катедрата по психиатрия и клинична психология към Медицинския университет във Варна, предаде репортер на  Радио „Фокус“ – Варна . Според специалиста така наречените нормални хора реагират извънредно в определени ситуации, а едно от нещата, които провокират нервността и агресията, е нестабилността в обществото. Поради всяка промяна, изискванията, които непрекъснато се поставят пред индивида, той е в състояние на постоянен стрес, защото няма стабилност на системата, уточни проф. Арнаудова. Тя допълни, че много нейни колеги психиатри в страната погрешно използват думата психопат, която в съвременните квалификации в специалността се равнява на личностово разстройство. „Личностово разстройство значи, че пациентът има дисхармоничен характер и поради това той не се вписва в нормите на обществото. Но тези хора не са глупави, не са оглупели. Този дисхармоничен характер има толкова нюанси, антисоциално личностово разстройство, асоциално поведение и така още десет вида. Т. е. - от нормалността в прехода към нещо има различни варианти“, отбеляза специалистът.  \r\nТя отказа да коментира случая на задържания за убийството на журналистката от Русе Виктория Маринова. Според проф. Арнаудова в психиатрията се слагат оценки след като лекарите лично се запознаят с данни и имат контакт с пациента. „Това, което от теоретична гледна точка може да се каже е, че зачестява употребата на психоактивни вещества и алкохол. Те сами по себе си предизвикват агресия, която може да бъде вербална или физическа. А при продължителна употреба на алкохол – настъпва емоционално-волева деградация, притъпяване на емоциите, нравствеността на човека, той спира да спазва морални норми. Така че комплекс от фактори могат да провокират едно действие и не може да се коментира преди да се извърши експертиза“, каза още проф. Арнаудова. \r\nДиана СТОЕВА", "date": "2018.10.11", "title": "Проф. Мариана Арнаудова, Медицински университет – Варна: Повече са случаите на агресия в общността без да има данни за психично разстройство"}
{"url": "http://www.focus-news.net/news/2018/10/11/2577187/evelina-handzhieva-hudozhestvena-galeriya-dobrich-nikola-tahtunov-e-chast-ot-istoriyata-na-dobrudzhanskiya-kray.html", "text": "Никола Тахтунов е част от историята на добруджанския край. Това каза в предаването „Добрич - Блян вихрен, понесен над степ ековита...“ на  Радио „Фокус“  Евелина Ханджиева, директор на Художествена галерия – Добрич. Тази година галерията отбелязва 55 години от своето създаване. Основоположник на нейния фонд е именно Никола Тахтунов. Роден е в Котел, но по-голяма част от живота му преминава в Добруджа. Основно образование получава в класното училище в родния град. Котел е горял няколко пъти  и вероятно поради това семейството му се преселва в Северна Добруджа. В Добруджа са пасли 450 000 котленски овце и кервани волски коли пренасяли вълната, която се превръща в аби и шаяци в Котел. Градът се е ползвал с протекцията на султана, тъй като е произвеждал шаяка за турската войска, но след пожарите много от семействата се е изселват в Добруджа. Никола Тахтунов учи в Априловската гимназия в Габрово, а завършва средно образование във Видин. Увлечен по живописта постъпва в Художествената академия „Беларте” в Букурещ, където учи една година, но поради липса на средства прекратява следването. Една година учителства в Котел, от 1894 г. до 1898 г. – в Добрич. По време на Балканската война Тахтунов участва като доброволец в Македоно-Одринското опълчение. След завръщането си, отново учителства и рисува. В годините, когато Южна Добруджа е под румънска власт и българските училища в Добрич са затворени, обучава тайно групи ученици по домовете им. В началото на септември 1916 г. след ожесточените боеве за Добрич и многото ранени в освободения град, той помага за разкриване на временни болници в училищните сгради, а по-късно организира кръжок по рисуване за младежи. В този период рисува в цял ръст генерал Иван Колев – командир на победоносната  българска конница, картина, за която се говори по спомени и се предполага, че Тахтунов е участвал в откритата през 1918 г. в Добрич изложба на военни художници, посветена на героичната защита на града и падналите за свободата на Добруджа. В периода 1919-1920 г. Никола Тахтунов е назначен за директор на българското  частно училище в Кюстенджа (днес румънския град Констанца). През 20-те г. рисува параклиса на Военното гробище в Добрич. По спомени на неговите родственици, той е учил и в Русия, вероятно за кратко време при Репин, рисувал и в Зографския манастир на Атон. В следващите десетилетия, до пенсионирането си през 1939 г., Тахтунов е учител по рисуване и краснопис в мъжката и девическа гимназии в Добрич. Той е и активен член на учителското дружество „Развитие” в града. През 1934 г. под негово ръководство, учениците от двете гимназии в Добрич откриват обща изложба с „художествени картини и резбарски предмети”. В Художествена галерия – Добрич се съхраняват 33 творби на Никола Тахтунов, закупени или дарени, събрани от добрички семейства и институции. Сред картините е портрета на бащата на художника бай Пано, портрета като годеници на д-р Байчев и съпругата му Рада Байчева, дъщеря на търговеца на вълна Кольо Мокрев. Д-р Байчев е завършил медицина в Париж, активен участник в Българското културно общество, автор на статии, както на здравни, така и по теми от обществено-политическия живот, бил е директор на мъжката гимназия, училищен лекар и преподавател по хигиена. През 1985 г. галерията получава голямо дарение от 13 творби, 2 са дарени от внучката – художничката Елена Ботева, дъщеря на Кинка Тахтунова, а колекция от 11 творби са подарени от Николета Касабова - Калева – инж. химик, дъщеря на Здравка Тахтунова - Касабова. През 1997 г. за изложбата „Поколения – Никола Тахтунов и Елена Ботева”, Николета Калева подарява ценни документи и снимки.  \r\nЖулиета НИКОЛОВА", "date": "2018.10.11", "title": "Евелина Ханджиева, Художествена галерия - Добрич: Никола Тахтунов е част от историята на добруджанския край"}
{"url": "http://www.focus-news.net/news/2018/10/11/2577179/ministar-temenuzhka-petkova-rabotna-grupa-tarsi-balans-za-tsentraliziranoto-toplosnabdyavane-i-reshenie-koeto-da-e-v-interes-na-balgarskite-potrebiteli.html", "text": "Работна група търси баланс за централизираното топлоснабдяване и решение, което да е в интерес на българските потребители. Това каза министърът на енергетиката Теменужка Петкова по време на изслушването си в енергийна комисия в отговор на въпрос на народния представител от ПГ на „Обединени патриоти“ Искрен Веселинов във връзка с промените в Закона за енергетиката и централизираното топлоснабдяване, предаде репортер на  Агенция „Фокус“.  По думите на министър Петкова срокът за работа на комисията е удължен, за да се анализира въпросът от всички гледни точки. „Темата е много актуална и важна за всички ползватели на този тип услуга. В Министерство на енергетиката има създадена такава работна група. Тя все още не е приключила своята работа. Тази работна група включва много широк спектър от представители“, каза тя и изброи, че в нея се включват представители на Министерство на енергетиката, от „Топлофикация“ и на потребителски организации. „Ние се стремим да постигнем баланс и такова решение, което да бъде в интерес на българските потребители“, каза още министър Петкова.    \r\n„Що се отнася до решението на ВАС във връзка с наредбата за топлоснабдяването, ще си позволя да отворя една скоба. ВАС отменя тази част от наредбата по чисто процесуални причини, свързани с това, че през края на 2013 г. не е преминала целия съгласувателен процес. Що се отнася до основната тема на дискусията в рамките на тази работна група, свързана с така наречената такса \"сградна инсталацаия\". Там дебатът все още продължава и продължаваме да търсим експертни мнения и становища. В момента, в който има резултат, ще имам ангажимента да ви докладвам“, каза още Петкова.  \r\nДеница КИТАНОВА", "date": "2018.10.11", "title": "Министър Теменужка Петкова: Работна група търси баланс за централизираното топлоснабдяване и решение, което да е в интерес на българските потребители"}
{"url": "http://www.focus-news.net/news/2018/10/11/2577189/ministar-temenuzhka-petkova-razglezhdame-varianta-za-obedinyavane-na-aets-kozloduy-i-tets-maritsa-iztok-2.html", "text": "Разглеждаме и варианта за обединяване на АЕЦ „Козлодуй“ и ТЕЦ „Марица  изток“ 2. Това каза министърът на енергетиката Теменужка Петкова по време на изслушването си в енергийна комисия в отговор на въпрос на народния представител от ПГ на ДПС Рамадан Аталай за ТЕЦ \"Марица изток\" 2 и подготовката за есенно-зимния сезон за всички предприятия, предаде репортер на  Агенция „Фокус“.  „Въпросът е много актуален. Както се казва въпрос \"в десятката\". Това е една от най-важните теми, пред които е изправена българската енергетика към настоящия момент. Обсъждаме различни варианти. Не изключваме нито един вариант“, каза още Петкова. По думите й ставащото с ТЕЦ „Марица Изток“ 2, се случва с всички въглищни централи в Европа. \"Онзи ден имах разговор с полския министър на енергетиката. Той поиска този разговор във връзка с резкия скок на цените на емисиите. Те достигнаха нива на 25 евро на тон, нещо което е убийствено за този тип производители на електрическа енергия. Това, което полският колега предложи е всъщност всички държави, които са засегнати от такъв процес, да имаме общ подход и да обединим усилията си и да намерим решения на този въпрос. Истината е, че българската електроенергийна система не е подготвена и не би могла да издържи без тези въглищни централи. Те са 3974 МW като мощност. Българската електроенергийна система няма как да се справи без този тип мощности. Трябва да обединим усилията и да намерим най-доброто решение за този тип централи у нас, защото те са пряко свързани с енергийната сигурност на страната, съответно с националната ни сигурност. Разработваме различни варианти“, каза Петкова и уточни, че се разглежда и варианта за обединяване на АЕЦ „Козлодуй“ и ТЕЦ „Марица  изток“ 2.  „Знам, че този вариант предизвика доста дебати в обществото и то с основание, защото това е непопулярна мярка. Когато сме в такава ситуация, се обсъждат всички възможни варианти. Важно е да видим какви са плюсовете и минусите от всеки един от тях“, каза Петкова. По думите й трябва да се намери краткосрочна мярка, която да даде възможност до края на март 2019 г. да се направи така, че да бъдат закупени емисиите за ТЕЦ „Марица изток“ 2. Тя поясни, че се разглеждат и варианти за дългосрочна мярка. „До края на другата седмица ще имаме вече готов вариант с предложения, който ще бъда готова да представя пред Комисията по енергетика“, допълни още министърът на енергетиката.  \r\nДеница КИТАНОВА", "date": "2018.10.11", "title": "Министър Теменужка Петкова: Разглеждаме варианта за обединяване на АЕЦ „Козлодуй“ и ТЕЦ „Марица  изток“ 2"}
{"url": "http://www.focus-news.net/news/2018/10/11/2577192/dw-strategicheskata-infrastruktura-na-germaniya-e-obekt-na-masovi-kiberataki-zad-granitsa.html", "text": "Стратегически важната инфраструктура на Германия е обект на масови кибератаки зад граница. Това показват данните от Федералната служба по сигурност в сферата на информационните технологии, предава  Deutsche Welle . \r\nОт доклада става ясно, че в периода 1 юли 2017 г. до 31 май 2018 г. в службата са постъпили 145 сигнала от германски оператори, по-голямата част от които – от сферата на информационните технологии и телекомуникации, а също и от енергийния сектор. Възможността за успех на подобен тип атаки се увеличава, тъй като броят на уязвимите места също нараства, а обемът от данни става все по-голям. \r\nПо данни на германската служба, броят на зловредните програми е над 800 млн., а ежедневно се развиват около 390 хил. техни модификации. Все ден, по данни на ведомството, се извършват кибератаки срещу правителствени мрежи. Освен тези, които не са с конкретна цел, се провеждат и целенасочени кампании, най-често чрез електронни писма, съдържащи зловредни програми.  Тереза Герова", "date": "2018.10.11", "title": "DW: Стратегическата инфраструктура на Германия е обект на масови кибератаки зад граница"}
{"url": "http://www.focus-news.net/news/2018/10/11/2577188/evropeyskata-komisiyata-predstavya-plan-za-deystvie-za-razvitie-na-ustoychiva-i-kragova-bioikonomika-v-polza-na-obshtestvoto-okolnata-sreda-i-ikonomikata-na-evropa.html", "text": "Европейската комисията представя план за действие за развитие на устойчива и кръгова биоикономика в полза на обществото, околната среда и икономиката на Европа. Това съобщиха от пресцентъра на  Представителството на ЕК в България . Както съобщиха председателят Юнкер и първият заместник-председател Тимерманс в своето писмо за намеренията, придружаващо речта за състоянието на Съюза от 2018 г. на председателя Юнкер, новата стратегия за биоикономиката се вписва в усилията на Комисията за допълнително стимулиране на работните места, растежа и инвестициите. Тя има за цел да подобри и разшири устойчивото използване на възобновяеми източници за преодоляване на глобалните предизвикателства като изменението на климата и устойчивото развитие.  \r\nБиоикономиката може да превърне водораслите в гориво, да рециклира пластмаси, да произведе мебели или дрехи от отпадъци, както и да създаде биологични торове от отпадъчни продукти от промишленото производство. Тя има потенциал да създаде 1 милион нови „зелени“ работни места до 2030 г.  \r\nПостигането на устойчива кръгова биоикономика изисква съгласувана работа на публичния и частния сектор. С цел да подкрепи това общо усилие, на основата на три ключови цели през 2019 г. Комисията ще въведе конкретни мерки, включително:  \r\n- Увеличаване на мащаба и укрепване на секторите, в основата на които стоят биологичните ресурси  \r\n- Бързо внедряване на биоикономически практики в Европа  \r\n- Защита на екосистемата и познаване на ограниченията на биоикономиката що се отнася до околната среда", "date": "2018.10.11", "title": "Европейската комисията представя план за действие за развитие на устойчива и кръгова биоикономика в полза на обществото, околната среда и икономиката на Европа"}
{"url": "http://www.focus-news.net/news/2018/10/11/2577191/delegatsiya-rakovodena-ot-gen-konstantin-popov-uchastva-v-mezhduparlamentarnata-konferentsiya-za-obshtata-vanshna-politika-i-politika-na-sigurnost-i-otbrana-vav-viena.html", "text": "Председателят на Австрийския национален съвет Волфганг Соботка, откри Междупарламентарната конференция. Това съобщиха от  Комисията по отбрана . В изказването си г-н Соботка обърна специално внимание на ролята на българското председателство и фокусът върху Западните Балкани, тяхната сигурност и интеграция, както и приемствеността между председателствата. В допълнение той посочи ролята на парламентите в изграждането на способностите на Европа да действа единно в полето на международната политика. \r\n„Аз вярвам, че моментът е добра възможност за Западните Балкани. Ние трябва да се обединим около това, че те живеят в изключително динамична обстановка, изпълнена с много предизвикателства и да ги подкрепим”, посочи Федерика Могерини, върховен представител на Европейския съюз по въпросите на външните работи и политиката на сигурност във видео връзката към участниците в конференцията. „Политическата работа на ниво парламенти е много важна, когато говорим по въпроса за интеграцията на Западните Балкани”, допълни тя. В изказването си г-жа Могерини подчерта и ролята на ПЕСКО и специфичните проекти в отбраната. Тя посочи, че отчита добри консолидирани резултати и, че се забелязва ускорение по пътя им в ЕС в резултат от приемствеността в действията от българското към австрийското и в последствие румънското председателство. По въпросите на отбраната на ЕС, г-жа Могерини открой новите стъпки в ПЕСКО, където след първите 17 проекта се очаква скорошно решение по нова група проекти и условията за участие на трети страни. Очаква се подкрепата на европейските парламенти за стратегическата автономия на ЕС.", "date": "2018.10.11", "title": "Делегация, ръководена от ген. Константин Попов, участва в Междупарламентарната конференция за общата външна политика и политика на сигурност и отбрана във Виена"}
{"url": "http://www.focus-news.net/news/2018/10/11/2577186/ministar-tsetska-tsacheva-predstavi-pozitsiite-na-balgariya-po-vaprosite-ot-oblast-pravosadie-na-zasedanie-na-saveta-na-es-pravosadie-i-vatreshni-raboti.html", "text": "Министърът на правосъдието Цецка Цачева представи позициите на България по въпросите от област „Правосъдие“ на заседание на Съвета на ЕС „Правосъдие и вътрешни работи”. Това съобщиха от пресцентъра на  Министерството на правосъдието . На Съвета „Правосъдие и вътрешни работи“ в Люксембург бяха приети три важни акта на ЕС в областта на правосъдието, подготвени по време на Българското председателство: \r\nСъветът прие Директивата за борба с противодействие изпирането на пари по наказателно-правен ред, след като на 12 септември 2018 г. Европейският парламент прие позицията си по предложението. Компромисното споразумение между институциите беше постигнато в преговорите, проведени под председателството на България. Активната и аргументирана позиция на Българското председателство осигури съгласуваност на директивата с вече установените международни стандарти. \r\nПо време на заседанието беше окончателно приет и Регламентът относно обработването на лични данни от институциите и органите на ЕС, чийто разпоредби ще увеличат равнището на защита на данните и ще осигурят свободното им движение в рамките на Съюза. Новите правила са съобразени и с Общия регламент за защита на данните (GDPR), който се прилага от 25 май 2018 г. Съгласието между Съвета и Европейския парламент по текста на този акт също беше постигнато по време на Българското председателство. \r\nМинистрите на правосъдието постигнаха общ подход по проекта на Директива относно несъстоятелността, превантивното преструктуриране и предоставяне на втори шанс и мерки за повишаване на ефективността на процедурите за преструктуриране. Под председателството на България беше постигнат частичен общ подход по три основни раздела от проекта и беше подготвен преработен текст, който позволи на Австрийското председателство да продължи интензивно преговорите и да приключи работата още на настоящия съвет. Министър Цачева изрази подкрепата на България за постигнатия балансиран режим, в който са взети предвид интересите на длъжника, кредиторите и другите заинтересовани страни. Отбеляза, че има достатъчна гъвкавост за държавите да изберат своя подход за прилагане на принципите, въведени с този акт.  \r\nПо темата за подобряването на трансграничния достъп до електронни доказателства министър Цачева приветства продължаването на интензивната работа, започната от Българското председателство по законодателния пакет.  Посочи, че в дух на компромис и с цел постигане на напредък, можем да приемем и подход, при който европейската заповед за предоставяне на електронни доказателства се изпраща за сведение на органите на изпълняващата държава, където се намира доставчикът на услуги. Предложи да се изработи наръчник с информация относно ограниченията спрямо предоставянето на данни, както и да се предвиди съдействие от Евроюст.  \r\nБългарският министър сподели изразената и от другите министри убеденост, че е важно да се работи за засилване на взаимното доверие между правораздавателните органи, което ще доведе и до подобряване на прилагането на принципа за взаимно признаване по наказателноправни въпроси. Подчерта специално съществената роля на Европейската съдебна мрежа по наказателни дела и Евроюст, както и на обучението на магистратите в тази насока.  \r\nПо време на работния обяд на тема „Финансиране на правосъдието със средства от ЕС“, министър Цачева представи българския опит във финансирането на съдебната реформа, включително чрез сътрудничество със Службата за подкрепа на структурните реформи към Европейската комисия и чрез проекти по Структурните фондове. Изрази и подкрепата на страната ни за усилията на ЕК да улесни достъпа на държавите членки до програми „Правосъдие“ и „Основни права и ценности“ от новата Многогодишна финансова рамка.", "date": "2018.10.11", "title": "Министър Цецка Цачева представи позициите на България по въпросите от област „Правосъдие“ на заседание на Съвета на ЕС „Правосъдие и вътрешни работи”"}
{"url": "http://www.focus-news.net/news/2018/10/11/2577190/n-pr-ema-hopkins-poslanik-na-velikobritaniya-sled-brekzit-patyat-po-otnoshenie-na-balgariya-e-tyasno-satrudnichestvo-kato-blizak-partnyor-v-ramkite-na-nato-i-na-evropa.html", "text": "След Брекзит пътят по отношение на България е тясно сътрудничество като близък партньор в рамките на НАТО и на Европа. Това каза пред журналисти в Пазарджик Н. Пр. Ема Хопкинс, посланик на Великобритания, предаде репортер на  Радио „Фокус“ – Пазарджик . По думите й Великобритания се надява за сделка при следващата среща на съвета и на тясно сътрудничество с България в различни области. „И двете страни – Великобритания и ЕС, ще трябва да направят компромиси, понеже е преговорен процес. Великобритания направи конкретни предложения и се надява да получи такива обратно от Европейския съюз“, коментира Ема Хопкинс. \r\nН. Пр. Ема Хопкинс гостува в Профилирана гимназия „Иван Аксаков“ в Пазарджик, която е едно 6-те училища в страната, избрани от Атлантическия клуб в България, с подкрепата на „Публична дипломация“ на НАТО, за участие в проект „Младежки посланици на НАТО“. Проектът има за цел да запознае младите хора с националните приоритети в областта на външната политика, дейността на НАТО и приноса на България към системата за колективна сигурност и отбрана. \r\nВаня НИКОЛОВА", "date": "2018.10.11", "title": "Н. Пр. Ема Хопкинс, посланик на Великобритания: След Брекзит пътят по отношение на България е тясно сътрудничество като близък партньор в рамките на НАТО и на Европа"}
{"url": "http://www.focus-news.net/news/2018/10/11/2577194/ministrite-na-otbranata-na-stranite-ot-yugoiztochna-evropa-potvardiha-angazhiranostta-na-stranite-da-rabotyat-v-podkrepa-na-mira-i-stabilnostta-v-regiona.html", "text": "Българска делегация, водена от заместник-министъра на отбраната Атанас Запрянов, участва в ежегодната среща на министрите на отбраната от Югоизточна Европа (ЮИЕ), която се провежда в Белград, Република Сърбия. Това съобщиха от пресцентъра на  Министерство на отбраната . Форумът е под надслов „20 години от инициирането на Процеса на срещи на министрите на отбраната от ЮИЕ“.  \r\nПроцесът започна през септември 1998 г. с подписването на рамково споразумение за създаване на Многонационалните мирни сили в ЮИЕ. \r\nПредставителите на държавите-участнички в срещата потвърдиха ангажираността на страните да работят за реализацията на целите и задачите на Процеса, в подкрепа на мира и стабилността в региона на Югоизточна Европа.", "date": "2018.10.11", "title": "Министрите на отбраната на страните от Югоизточна Европа потвърдиха ангажираността на страните да работят в подкрепа на мира и стабилността в региона"}
{"url": "http://www.focus-news.net/news/2018/10/11/2577195/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по  Радио „Фокус”-Пловдив  днес ще анонсираме мероприятията за отбелязване на професионалния празник на Силите за специални операции у нас, който е на 18 октомври. По темата ще чуем бригаден генерал Явор Матеев, командир на 68 бригада Специални сили. Той ще ни каже още дали Специалните сили днес изпълняват задачи единствено в мисии, за които са подготвени и дали военното ръководство вече си е взело поука от историческите грешки. \r\nДен на отворените врати се проведе в авиобаза „Граф Игнатиево“ по случай празника на Военновъздушните сили – 16 октомври. Атрактивни демонстрации с бойни самолети събраха там хора от цялата страна. В днешното предаване ще чуем и бриг.-ген. Димитър Петров, командир на Авиобаза „Граф Игнатиево“, който твърди, че целият ресурс на базата се усвоява за подготовка на пилотите и за охраната на въздушното ни пространство. \r\nВ края на предаването ще чуем анкета, от която ще разберем какво знаят пловдивчани за 9-ти пехотен пловдивски полк. Предаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.10.11", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/10/11/2577196/liderat-na-bsp-korneliya-ninova-s-natsionalnata-patsientska-organizatsiya-se-obedinihme-bolnitsite-da-ne-sa-targovski-druzhestva.html", "text": "\"С Националната пациентска организация се обединихме около нашето предложение- в здравеопазването да няма търговия, лечебните заведения да не са търговски дружества и ако искат да ползват обществен ресурс, да бъдат пререгистрирани по Закона за лечебните заведения. Тези, които искат да останат търговски дружества, може да се намери частен механизъм за финансиране\". Това заяви лидерът на БСП Корнелия Нинова след среща с ръководството на организация, съобщиха от пресцентъра на  НС на БСП . Тя обясни, че по време на срещата са обсъдени много въпроси- като по част от тях е постигнато съгласие. \"Единодушни сме и по отношение на намаляването на ДДС за лекарствата, като начин за намаляване на цената за крайния потребител. Имаме висока степен на съгласие за регионално разпределение на здравната система\", каза тя и допълни, че става въпрос за предложението на левицата за създаване на регионални структури. \r\nКорнелия Нинова подчерта, че левицата е срещнала подкрепа и по отношение на заплащането на лекарския труд - да се намери начин за реално остойностяване на труда на лекарите и да се намери механизъм да се определят заплатите според квалификацията, опита и други критерии. \"Обща е и тревогата ни, че от досегашния модел, като чели най-много страдат пациентите. Именно тях трябва поставим в центъра на вниманието, когато обсъждаме новите реформи, така че те да бъдат хората, които ще получат достъп до здравеопазване, което е качествено и бързо\", каза още Корнелия Нинова. Тя добави, че не може да товариш работниците с нова задължителна застраховка, а правителството да не плаща за администрацията, децата и пенсионерите, каквото е изискването на закона сега.    \r\n\"Настоящият здравен модел е изчерпан и не функционира по начина, по който очакваме. Предложената от министър Ананиев реформа не става\", каза  председателят на Националната пациентска организация д-р Станимир Хасърджиев . Той добави, че  този модел е причина за всички изкривявания в здравната система - раздутата болнична помощ в големите градове, неравенствата по регионите и това, че за да оцелее една болница, трябва да прави повече търговия, отколкото медицина. \"В това отношение имаме пълно единомислие и считаме, че здравеопазването се нуждае от нов обществен и политически консенсус, нов обществен договор и дългосрочна визия за следващите 20 години\", коментира той. Хасърджиев добави, че този договор трябва да гарантира няколко неща в системата. \"На първо място тя трябва да бъде солидарна и всички, които са здрави и работят, трябва да плащат своите осигуровки, съразмерно с доходите си, за да могат, когато се разболеят, да получат необходимото лечение. Искаме българският гражданин да бъде лекуван по европейските правила, максимално бързо и качествено, а  не да минава от болница в болница и от пътека в пътека\", отбеляза председателят на Националната пациентска организация.", "date": "2018.10.11", "title": "Лидерът на БСП Корнелия Нинова: С Националната пациентска организация се обединихме - болниците да не са търговски дружества"}
{"url": "http://www.focus-news.net/news/2018/10/11/2577198/ivan-mandev-dramatichen-teatar-yordan-yovkov-90-godishninata-si-otbelyazvame-sas-savremenna-i-klasicheska-balgarska-dramaturgiya.html", "text": "90-годишнината отбелязваме със съвременна и класическа българска драматургия. Това каза в предаването „Добрич - Блян вихрен, понесен над степ ековита...“ на  Радио „Фокус“  Иван Мандев, директор на Драматичен театър (ДТ) „Йордан Йовков“ в Добрич. В ход е ремонт на покривната конструкция на театъра. Основно не е ремонтиран от неговото създаване. Стойността му е 420 000 лв. с ДДС, осигурени от Министерство на културата. Надеждите са, че до началото на месец ноември строителните работи ще приключат. По повод 90-годишния юбилей на театъра на 12 октомври Камерна зала ще бъде именувана на създателя на добричкия театър Атанас Попов. Преди години негова паметна плоча бе поставена на главния вход на сградата. Камерна зала е основно ремонтирана преди 7 - 8 години, климатизирана и в много добро състояние. Идеята за именуването ѝ е стара, посочи Иван Мандев. Атанас Попов е виден добруджанец, образован човек, психолог, завършил изящни изкуства в Академията в Букурещ, преподавател в първото българско училище в Добрич, създател на театъра през 1928 година, режисьор, актьор и художник. Разнообразен и дълъг е афишът на есенния театрален салон – на 26 септември бе премиерата на „Службогонци“, постановка на Стефан Спасов, след това бяха представени мюзикъла „Да пееш под дъжда“, „Трагедия от грешки“ на ДТ – Стара Загора, днес и утре ще се играе „Преспанските камбани“, постановка, специално подготвена за честването на 90-годишнината на театъра, режисьор отново е Стефан Спасов. Сезонът ще бъде закрит с „Редки тъпанари“ на Теди Москов. „Добричкият театър е преминал през много премеждия, със своите върхове и спадове. Извършвани са и погроми върху него. Кралство Румъния го закрива, понеже е било единственото място, на което се говори български литературен език. След това по време на идването на демокрацията театърът беше превърнат в приемаща сцена. Благодарение на огромните усилия на състава на театъра, на актьори и ръководители, той е изведен на едно ниво, което е много добро. Театърът е държавен репертоарен театър от 5 години. Върна се на мястото, което заслужава и показва, че го заслужава“, каза Иван Мандев. Той допълни, че интересът на българската публика към постановките на ДТ „Йордан Йовков“ е голям. Играе се на сцените на драматичните театри в Русе, Варна, Пловдив, Бургас, Стара Загора, София. Гостуването на други сцени е с добър успех и по думите на директора на театъра той е достигнал бюджет за миналата година от 715 000 лв., което се определя като „изключителен успех“. Иван Мандев изрази надежда, че ДТ „Йордан Йовков“ ще доживее своята 100-годишнина и тя ще бъде отбелязана, както това направи миналата година Русенският драматичен театър, а догодина предстои този в Стара Загора. „Културата е нишката, която превежда поколенията напред. Тя е носител на добродетелите, за България – на българщината.“. Това е причина в последно време в репертоара на театъра да има основно съвременна и класическа българска драматургия. „Обръщаме се към най-доброто и публиката ни се отблагодарява, за което й благодаря!“, допълни Иван Мандев.  \r\nЖулиета НИКОЛОВА", "date": "2018.10.11", "title": "Иван Мандев, Драматичен театър „Йордан Йовков“: 90-годишнината си отбелязваме със съвременна и класическа българска драматургия"}
{"url": "http://www.focus-news.net/news/2018/10/11/2577204/varna-lek-avtomobil-e-izgoryal-na-patya-za-gr-aksakovo-zaradi-kaso-saedinenie.html", "text": "Лек автомобил е изгорял напълно на пътя за гр. Аксаково заради късо съединение. Това съобщиха от  ОДМВР-Варна . На 10 октомври, около 22.50 часа, е постъпил сигнал за пожар в л.а. „Шкода“, намираща се на пътя за гр. Аксаково. Няма пострадали хора. Унищожен е целият автомобил. Причината за инцидента е късо съединение.", "date": "2018.10.11", "title": "Варна: Лек автомобил е изгорял на пътя за гр. Аксаково заради късо съединение"}
{"url": "http://www.focus-news.net/news/2018/10/11/2577201/ministar-temenuzhka-petkova-obedinenie-na-aets-kozloduy-i-tets-maritsa-iztok-2-bi-sazdalo-poveche-problemi-otkolkoto-bi-dalo-resheniya.html", "text": "Обединение на АЕЦ „Козлодуй“ и ТЕЦ „Марица изток“ 2 би създало повече проблеми, отколкото би дало решения. Това каза министърът на енергетиката Теменужка Петкова във връзка със съществуващия вариант за обединението на АЕЦ „Козлодуй“ и ТЕЦ „Марица изток“ 2 и в отговор на въпрос на депутата от БСП Иван Генов за мнението й по този вариант, предаде репортер на  Агенция „Фокус“.      Народният представител от ПГ на БСП Иван Генов", "date": "2018.10.11", "title": "Министър Теменужка Петкова: Обединение на АЕЦ „Козлодуй“ и ТЕЦ „Марица изток“ 2 би създало повече проблеми, отколкото би дало решения"}
{"url": "http://www.focus-news.net/news/2018/10/11/2577203/veliko-tarnovo-grupa-voenni-samoleti-shte-preletyat-nad-grada-na-12-oktomvri.html", "text": "Група военни самолети ще прелетят над града в петъчния ден /12 октомври/. Това съобщиха от пресцентъра на  Общината . Атрактивната демонстрация е част от церемонията по полагане на военна клетва на 155 курсанти от Випуск 2023, която ще се състои в базата на Националния военен университет „Васил Левски“.  \r\nПрограмата започва в 10,30 ч. на плаца на висшето учебно заведение. Сред гостите ще бъде и кметът на Старата столица Даниел Панов. Самолетите ще прелетят на малка височина над Старата столица във времето от 11,00 до 12,00 ч. \r\n11 и 12 октомври са обявени и за дни на отворените врати във висшето учебно заведение. Организирано е изложение на военна техника и оръжия, сформирана е походна кухня, предвидени са различни строеви и бойни демонстрации.", "date": "2018.10.11", "title": "Велико Търново: Група военни самолети ще прелетят над града на 12 октомври"}
{"url": "http://www.focus-news.net/news/2018/10/11/2577199/d-r-zlatko-velichkov-regionalna-zdravna-inspektsiya-kyustendil-edin-chovek-e-dal-polozhitelna-proba-za-brutseloza-sled-ustanovenoto-ognishte-na-bolestta-v-selo-vukovo.html", "text": "Един човек е дал положителна проба за бруцелоза, след установеното огнище на болестта в село Вуково. Това съобщи за  Радио „Фокус” – Кюстендил  д-р Златко Величков, директор на Регионална здравна инспекция – Кюстендил. По думите му само една проба е дала положителен резултат, след вземане на първите изследвания от хора, които са били в контакт с животновъдния обект в село Вуково, при който е установено първично огнище на бруцелоза при дребните преживни животни. Заболяването е зооноза, като от него боледуват животни и хора. Мъжът е хоспитализиран за лечение в инфекциозна болница в столицата. Продължава издирването на други хора, които са били в контакт с животновъдния обект. \r\nВенцеслав ИЛЧЕВ", "date": "2018.10.11", "title": "Д-р Златко Величков, Регионална здравна инспекция – Кюстендил: Един човек е дал положителна проба за бруцелоза, след установеното огнище на болестта в село Вуково"}
{"url": "http://www.focus-news.net/news/2018/10/11/2577197/prof-hristo-kozhuharov-katedra-po-psihiatriya-kam-meditsinski-universitet-varna-misleneto-v-balgariya-e-che-ubiytsite-tryabva-da-sa-psihichno-bolni.html", "text": "Мисленето в България е, че когато се извърши убийство като това на Виктория Маринова в Русе, извършителят трябва да е задължително психично болен. Това коментира на пресконференция ръководителят на Втора психиатрична клиника в УМБАЛ „Св. Марина“ и началник на Катедрата по психиатрия в Медицинския университет във Варна проф. Христо Кожухаров, предаде репортер на  Радио „Фокус“ – Варна . Според експерта на този етап на разследването не може да се поставят етикети на задържаното лице, тъй като това е дискриминативно. „Аз не мога да кажа, ще има експертиза, специалистите ще кажат. Самият факт, че се слага такова определение е дискриминация. Това е все едно да видя, че човек се държи по определен начин и да кажа той е учител“, каза проф. Кожухаров. Той добави, че е абсурдно когато в случаи на зверски убийства се коментира, че става въпрос за психоза. „По-скоро можем да говорим за някаква личностнова абнормност. Но това не е болест и извършителят може да носи отговорност. Не трябва да абсолютизираме нещата“, отбеляза още ръководителят на Катедрата по психиатрия. \r\nДиана СТОЕВА", "date": "2018.10.11", "title": "Проф. Христо Кожухаров, Катедра по психиатрия към Медицински университет – Варна: Мисленето в България е, че убийците трябва да са психично болни"}
{"url": "http://www.focus-news.net/news/2018/10/11/2577202/n-pr-ema-hopkins-poslanik-na-velikobritaniya-vpechatlena-sam-ot-barzata-reaktsiya-na-vlastite-za-razkrivaneto-na-ubiystvoto-v-ruse.html", "text": "Впечатлена съм от бързата реакция на властите и от това, че много бързо бяха разкрити свидетелства за извършителя на тежкото престъпление в Русе, каза пред журналисти Н. Пр. Ема Хопкинс, посланик на Великобритания в България, предаде репортер на  Радио „Фокус“ – Пазарджик . Тя обясни, че по-рано днес е изразила позицията си на съчувствие към премиера Борисов, за това, че някои от твърденията по случая не са точни и коректни. \r\nН. Пр. Ема Хопкинс, посланик на Великобритания у нас, посети Профилирана гимназия „Иван Аксаков“ в Пазарджик и се срещна с младшите посланици на Европейския парламент от училището. Преди срещата тя разгледа училищния музей и остави специално послание в него. В посланието си тя отбеляза, че за нея е чест да бъде гост на гимназията, която има впечатляваща и много добре е запазена история. \r\nВаня НИКОЛОВА", "date": "2018.10.11", "title": "Н. Пр. Ема Хопкинс, посланик на Великобритания: Впечатлена съм от бързата реакция на властите за разкриването на убийството в Русе"}
{"url": "http://www.focus-news.net/news/2018/10/11/2577208/afp-chetirima-ukrainski-voynika-sa-ubiti-v-iztochnata-chast-na-stranata.html", "text": "Четирима войника са убити, други трима са ранени при последното изостряне на ситуацията в Източна Украйна, засегната от конфликта, започнал през април 2014 с присъединяването на Крим от Русия, информира  AFP  по данни от Министерството на отбраната в Киев.  \r\nВ последните 24 часа от снаряди са загинали още двама войника, а други двама са ранени фатално при минни експлозии, се съобщава в същото изявление на военната институция.  \r\nКиев обвинява подкрепяните от Москва бунтовници, че използват оръжия, забранени от мирните споразумения, и че близо 30 пъти са обстрелвали позициите на украинските въоръжени сили.  \r\nОт своя страна те го обвиняват, че 22 пъти е нарушавал примирието. \r\nОрганизацията за сигурност и сътрудничество в Европа (ОССЕ) съобщава, чe в сряда наблюдателите й са регистрирали 520 експлозии, което е довело до значително изостряне, в сравнение с предишния ден, на обстановката в Донецка област.  \r\nСпециалната мониторингова мисия на ОССЕ отбелязва, че и от двете страни на линията на съприкосновение се поставят нови мини. Рано в сряда  патрул е проверявал степента на сигурност в района на станцията за филтриране на водата за Донецк, когато се е чул пронизващ звук от два снаряда над главите на проверяващите. Те не са успели да установи посоката, от която е дошъл, и са напуснали района. \r\nОт началото на конфликта са отнети над 10 000 човешки живота.  \r\nПоредица от споразумения за прекратяване на огъня помогнаха да се намали стрелбата, но спорадичните инциденти не спират и днес. И военни, и цивилни са изправени пред постоянна заплаха от взривяване на мини.   Ивелина Ватова", "date": "2018.10.11", "title": "AFP: Четирима украински войника са убити в източната част на страната"}
{"url": "http://www.focus-news.net/news/2018/10/11/2577193/andreya-stoykovski-v-diskusiyata-za-imeto-na-makedoniya-ne-dostiga-ratsionalnost-mnozina-uchastvaha-na-baza-emotsii.html", "text": "Това, което не достига на всички, които влизаха в дискусията за името на Македония досега, беше рационалността. Мнозина от пратениците и политиците участваха в дебата на базата на емоции. Това каза пред журналисти Андрея Стойковски, член на екипа за преговори на Македония с ЕС, попитан какви са шансовете промените в основния закон на Македония, внесени от кабинета на премиера Зоран Заев, да успеят, преди началото на дискусията: „Българската и европейска гледна точка: Референдумът в Македония“, предаде репортер на  Агенция „Фокус“ . „Емоциите са хубаво нещо, но когато говорим за бъдеще, за държавата и за развитие - трябва да говорим на база на рационалността“, заяви той. „Ако говорехме на база на рационалността, ако се дистанцирахме от емоциите, вероятно щяхме да видим ползата от сключването на договора с Гърция“, коментира Андрея Стойковски. „Ще бъде тежко, но уверен съм, че депутатите ще могат да намерят смелост. Това бяха думите, използвани вчера в дебатите в парламента. Да намерят смелост да решат не само за себе си и за децата си, а за всички деца, които ще дойдат след нашите“, посочи той. Попитан как тълкува резултатите от референдума за името на Македония и за какво ни говорят те, Андрея Стойковски обясни: „Ако трябва да смятаме математически, не може трендът на консултативен и на задължителен референдум да бъде същият. Не виждам причина защо би трябвало да се смята и активността, и резултатът“. „Ако гледаме активността и резултата, то тогава този резултат, получен на референдума, е повече от ясен. Дори ако имаше минималната активност, този резултат е добър“, уточни той. В отговор на въпрос какви са сигналите към ЕС след резултата от референдума, Андрея Стойковски обяви: „Ще започнат техническите подготовки за водене на преговори. Първият скрининг беше миналия месец, няколко дни преди референдума. Този процес трябва да продължи нататък“. „Това, което се случва в момента, е будно следене на политическата развръзка. Имахме шанса да видим няколко политически съобщения, изпратени до опозицията. Имаше такива съобщения и до парламента, те главно бяха подкрепящи, включително и последното писмо от канцлера Ангела Меркел. Това са действията, които ни показват, че процесът трябва да продължи“, каза още той. \r\nБиляна ИВАНОВА", "date": "2018.10.11", "title": "Андрея Стойковски: В дискусията за името на Македония не достига рационалност, мнозина участваха на база емоции"}
{"url": "http://www.focus-news.net/news/2018/10/11/2577206/ministar-temenuzhka-petkova-elektroenergiynata-sistema-na-stranata-e-v-dobro-sastoyanie-i-e-gotova-da-posreshtne-esenno-zimniya-sezon.html", "text": "Електроенергийната система на страната е в добро състояние и е готова да посрещне есенно-зимния сезон. Това каза министърът на енергетиката Теменужка Петкова пред журналисти, предаде репортер на  Агенция „Фокус“.   На въпрос дали има опасност за енергийната система с оглед на есенно-зимния сезон, тя отговори: „За четвърта поредна година МЕ чрез своите контролни органи извърши проверка в трите електроразпределителни предприятия и в Електроенергийния системен оператор, за да проверим каква е готовността на тези важни енергийни дружества за есенно-зимния сезон“. Тя уточни, че електроразпределителната система на страната е в добро състояние и увери, че гражданите трябва да бъдат спокойни.  \r\nДеница КИТАНОВА", "date": "2018.10.11", "title": "Министър Теменужка Петкова: Електроенергийната система на страната е в добро състояние и е готова да посрещне есенно-зимния сезон"}
{"url": "http://www.focus-news.net/news/2018/10/11/2577207/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Близо 250 000 лв. са необходими са укрепване на свлачището, което се образува след поройните дъждове в края на месец юни под Асеновата крепост. Вече има изготвено идейно предложение, което предвижда „Г” образна анкерирана подпорна стена. Повече подробности ще научим от инж. Петър Бояджиев, заместник-кмет на Община Асеновград. \r\nВ навечерието на зимния период от градската управа планират извършването на проверки, свързани с готовността на фирмите, на които е възложено зимното поддържане на улиците в град Асеновград и по селата. Инспекцията ще бъде извършена в началото на ноември. По темата ще разговаряме отново с инж. Петър Бояджиев. \r\nОбщинският младежки съвет в Асеновград проведе първото си заседание за учебната 2018/2019 година съвместно с представители на дирекция „Хуманитарни дейности” към Община Асеновград и по повод наближаващия празник 12 октомври – Ден на българските общини. Младежите са проявили интерес към събитията от културния и спортния календар, както и към инфраструктурните дейности, засягащи ремонтите на училища по проекта за образователна инфраструктура. Датата на следващото заседание на Общинския младежки съвет в Асеновград ще бъде на 7 ноември, когато ще се приеме плана за работата му през годината. Повече ще ни разкаже Величка Стойчева, директор на дирекция „Хуманитарни дейности” към Общината. \r\nНа 10 октомври в Градската библиотека „Паисий Хилендарски“ в Асеновград се проведе първата организационна среща на участниците в новата „Работилница за родители – Да пораснем заедно!“. За предстоящите срещи, за подготвените теми за родителите и за това как протичат организираните работилници ще ни разкаже един от менторите в програмата – Мариана Дафчева. С нея ще коментираме колко труда мисия е да бъдеш родител, както и защо ни е толкова трудно да кажем „Аз съм добър родител!“. Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.10.11", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/10/11/2577205/protothema-berlin-se-opitva-da-slozhi-kray-na-diskusiite-za-reparatsii-na-gartsiya-i-polsha.html", "text": "Берлин се опитва да прекрати дискусиите за възможността Германия да изплати репарации на Гърция и Полша за нацистката окупация в годините на Втората световна война, коментират в редакцията на електронното издание на атинския вестник  Protothema . \r\nПривеждат се думите на говорителя на федералното германско правителство Щефан Зайберт, който подчерта, че въпросът вече е приключен – „правно и политически“.  \r\nВ отговор на въпрос на полски журналист относно позицията на германското правителство в светлината на нови претенции от гръцката страна,  Зайберт заяви: „Многократно сме обсъждали този въпрос. Нашата позиция е, че въпросът за германските репарации е уреден от правна и политическа гледна точка. В това положение нищо не се е променило. От друга страна, няма действие от страна на гръцкото правителство\". \r\nНа въпроса дали има координирани усилия между Гърция и Полша по този въпрос, Зайберт отговори, че не разполага с такава информация. „Честно казано, нямам информация за това. Също така би било изненадващо, ако знаех за възможни консултации между Полша и Гърция\", коментира говорителят на правителството в Берлин. Тереза Герова", "date": "2018.10.11", "title": "Protothema: Берлин се опитва да сложи край на дискусиите за репарации на Гърция и Полша"}
{"url": "http://www.focus-news.net/news/2018/10/11/2577200/vitsepremierat-valeri-simeonov-balgarskata-politsiya-si-svarshi-perfektno-rabotata-po-razkrivane-na-ubiystvoto-v-ruse.html", "text": "Българската полиция си свърши перфектно работата по разкриване на убийството в Русе. Това каза пред журналисти в Казанлък вицепремиерът Валери Симеонов, който взе участие в Национална среща на тема „Обществен ред и сигурност – необходимост от законодателни промени“, предаде кореспондент на  Радио „Фокус“ . Вицепремиерът обърна особено внимание на участието на българската полиция в залавянето на убиеца на журналистката Виктория Маринова в Германия. Той добави, че цялото разкритие е резултат на действията на нашата полиция, на следствените органи и прокуратурата. „В синхрон работиха много добри екипи, изпратени от София, и за четири дни това зверско убийство бе разкрито, въпреки че извършителят буквално за 24 часа е напуснал България. Мисля си, че няма такова място в България, където да не може полицията в рамките на един час да влезе и да си свърши работата“, каза още Симеонов. \r\nВицепремиерът определи обстановката в момента в Германия като подвластна на доста противоречиви политически тенденции, които са се отразили върху действията на полицията там. „Когато едните са либерално ориентирани, другите са крайно националистически и агресивно настроени, тогава институциите започват да се колебаят, стават нерешителни и в крайна сметка, никой да не си мисли, че България по отношение на етническите проблеми е зле. Напротив, бих казал, че сме една от успешно решаващите тези проблеми държава в Европа. В България всяко гето подлежи на проверки, подлежи на пълен контрол“, каза вицепремиерът. \r\nНа журналистически въпрос, дали в Русе има опасност след разкритията около убийството да възникне етническо напрежение вицепремиерът Симеонов отговори, че на всякъде има опасност. „Точно затова съм тук, за да разбера доколко има такъв риск. Виждам, че в Казанлък няма такъв риск, какъвто имаше в Асеновград и „Шекер махала“. Не съм бил в Русе, но засега нямам подадени сигнали“, добави той. \r\nСлавяна ГАЙДАРОВА", "date": "2018.10.11", "title": "Вицепремиерът Валери Симеонов: Българската полиция си свърши перфектно работата по разкриване на убийството в Русе"}
{"url": "http://www.focus-news.net/news/2018/10/11/2577209/ivaylo-zlatanov-regionalno-upravlenie-obrazovanieto-blagoevgrad-119-uchilishta-v-oblastta-rabotyat-po-proekta-tvoyat-chas-interesat-kam-deynostite-e-golyam.html", "text": "119 училища в областта работят по проекта „Твоят час“, интересът към дейностите е голям. Това каза в интервю за Радио „Фокус“ – Пирин Ивайло Златанов, началник на Регионално управление образованието – Благоевград. Той отбеляза, че през различните години този брой не е намалял. Според Златанов със сигурност може да се каже, че проектът е успешен. „Имайки предвид и днешната информационна среща, която се проведе в Благоевград. Подобно събитие проведохме и преди една година, като интереса към него също беше много голям. Всичко това даде на мен, на моите колеги, но и на обществеността – актуална и важна информация, че в училищата се работи“, коментира още Златанов.  \r\nПо думите му децата формират умения, знания и компетентности, които дори днес са били демонстрирани по един категоричен начин. Златанов подчерта, че проектът „Твоят час“ помага на децата, които имат обучителни затруднения и чието внимание по-трудно се привлича. „Днес в Благоевград можеха да бъдат видени деца, които са от различни етнически малцинства. Същите при други условия, може би по-рядко посещават училища и интересът им към образователни процес е по-малък. Но през групите и дейностите по проекта, те са тук и показват какво са научили, какво могат. Това се случва именно чрез изпълнение на дейностите по проекта“, заяви Златанов. Той посочи, че за него най-положителната информация е, че целите по проекта са изпълнени. \r\nЛивия НИНОВА", "date": "2018.10.11", "title": "Ивайло Златанов, Регионално управление образованието – Благоевград: 119 училища в областта работят по проекта „Твоят час“, интересът към дейностите е голям"}
{"url": "http://www.focus-news.net/news/2018/10/11/2577210/ministar-temenuzhka-petkova-nyama-kak-da-poskapne-tokat-zaradi-sastoyanieto-na-tets-maritsa-iztok-2.html", "text": "Няма как да поскъпне токът заради състоянието на ТЕЦ „Марица изток“ 2. Това каза министърът на енергетиката Теменужка Петкова пред журналисти, предаде репортер на  Агенция „Фокус“.   По думите на министъра няма никакъв проблем за цената на ел. енергията. Тя уточни, че това решение се взима от КЕВР. „Ако ценовите нива на емисиите се запазят около 25 евро, това, което ТЕЦ „Марица изток“ 2 трябва да плати, за да купи тези емисии, за да може да работи през следващата година, е малко над 466 млн. лв. Това са разходите, които държавната ТЕЦ трябва да направи, за да купи тези емисии. Ако такива емисии не бъдат закупени, съгласно европейските правила и директиви, ТЕЦ-ът няма право да работи или ако работи, трябва да заплаща съответните глоби“, допълни министър Петкова. По думите й това е проблемът по отношение на ТЕЦ „Марица изток“ 2. „Централата е в отлично техническо състояние, готова е за зимата. Това, върху което ние сега работим е да начертаем мерки краткосрочни, средносрочни и дългосрочни мерки за решаване на тези ситуация. Въглищните централи в България са основна, базова мощност, без която българската електроенергийна система няма как да работи нормално. Това са близо 4 000 MW“, каза още министър Петкова. Тя успокои всички български граждани, че ТЕЦ „Марица изток“ 2  ще работи. „Неслучайно холдинговата структура е създадена в рамките на БЕХ. Неговият смисъл е да създава добри финансови услови. Искам само да отбележа, че през последните две години БЕХ закупува емисиите за ТЕЦ „Марица изток“ 2 и това автоматично се превръща в задължение на ТЕЦ „Марица изток“ 2 към БЕХ и има ангажимент да погаси тези задължения. Всичко онова, което трябва да бъде направено ще бъде направено, така че ТЕЦ-ът да работи нормално“, каза още министър Петкова и уточни, че  въпросът е какви ще бъдат дългосрочните мерки. Тя уточни, че въпросът е доста сериозен и изисква комплексно разглеждане на проблема. \"Оттук натътък ще търсим решения. Други държави-членки са решили подобен въпрос с кандидатстване и съответно одобряване от страна на ЕК на така наречения стратегически резерв. Ще търсим варианти в тази посока\",  допълни още енергийният министър.  \r\nДеница КИТАНОВА", "date": "2018.10.11", "title": "Министър Теменужка Петкова: Няма как да поскъпне токът заради състоянието на ТЕЦ „Марица изток“ 2"}
{"url": "http://www.focus-news.net/news/2018/10/11/2577211/babh-otstranen-ot-rabota-e-sluzhitelyat-na-odbh-shumen-zadarzhan-za-otglezhdane-na-kanabis.html", "text": "Българска агенция по безопасност на храните (БАБХ) информира, че задържаният служител на Областната дирекция по безопасност на храните в Шумен е отстранен от работа. Това съобщиха от пресцентъра на  БАБХ . ОДМВР – Шумен води разследване по случая.", "date": "2018.10.11", "title": "БАБХ: Отстранен от работа е служителят на ОДБХ - Шумен, задържан за отглеждане на канабис"}
{"url": "http://www.focus-news.net/news/2018/10/11/2577213/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В първата част на предаването „Дупница – ключът към Рила“ по  Радио „Фокус“ – Пирин  ще разговаряме със зам.- кмета на Община Дупница Красимир Георгиев. С него коментираме един от най-важните проекти, които в момента се реализират на територията на града, а именно - за благоустрояване на ж. к. „Бистрица“. \r\nВ края на предаването ще обърнем поглед и към основните акценти от изминаваща вече седмица. \r\nАко и вие, нашите слушатели и читатели, искате да коментирате темите, за които говорим днес. или пък да предлагате такива, които биха били интересни за вас, можете да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти можете да поставяте и въпроси от различно естество, които касаят Дупница, а ние ще ги отправим към съответните експерти в Общината. Предаването „Дупница – ключът към Рила“ се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2018.10.11", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/10/11/2577214/1tv-makedoniya-kosovskata-opozitsiya-othvarli-pokana-za-harmonizirane-na-rezolyutsiya-otnosno-dialoga-sas-sarbiya.html", "text": "Опозиционните партии в Косово няма да участват в срещата, свикана от председателя на парламента Кадри Весела за хармонизиране на резолюцията, предложена от управляващите партии за диалога между Косово и Сърбия. \r\nПредставители на „Демократичния съюз на Косово“ и движението „Самоопределение“  заявиха, че поканата е несериозна, имайки предвид, че управляващите партии отхвърлиха искането на опозицията за парламентарно заседание за диалога с Белград. \r\nСоциалдемократическата партия на Косово все още не е обявила дали ще участва в срещата с „Демократическата партия на Косово“, „Алианс за бъдещето на Косово“ на премиера Рамуш Харадинай и „Социалдемократическата инициатива“ на вицепремиера Фатмир Лимай, които изготвиха проекторезолюция относно диалога със Сърбия.  Тереза Герова", "date": "2018.10.11", "title": "1tv (Македония): Косовската опозиция отхвърли покана за хармонизиране на резолюция относно диалога със Сърбия"}
{"url": "http://www.focus-news.net/news/2018/10/11/2577217/api-vazstanoveno-e-dvizhenieto-po-am-hemus-pri-km-359-v-posoka-varna.html", "text": "Възстановено е движението по АМ \"Хемус\" при км 359, в посока Варна. Това съобщиха от пресцентъра на  Агенция \"Пътна инфраструктура\" . Трафикът беше временно ограничен и пренасочен по обходен маршрут за изтегляне на аварирал ТИР. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.11", "title": "АПИ: Възстановено е движението по АМ \"Хемус\" при км 359, в посока Варна"}
{"url": "http://www.focus-news.net/news/2018/10/11/2577219/kyustendil-obshtina-dupnitsa-e-izgradila-priyut-za-bezstopanstveni-kone.html", "text": "Община Дупница е изградила приют за безстопанствени коне. Това съобщи за  Радио „Фокус” – Кюстендил  Христо Апостолов, говорител на Община Дупница. По думите му съоръжението се намира над жилищен комплекс „Бистрица” и е изградено от Община Дупница след множеството сигнали и проблеми със свободно движещи се коне в жилищните квартали и по уличното платно, както и унищожаващи реколтата на земеделците. „Изпълнили сме всички изисквания за подобен временен приют. Буквално до дни очакваме разрешителното за регистрация от Българската агенция по безопасност на храните, за да започне да функционира. Ще бъде назначен ловец и гледач”, каза Христо Апостолов. По думите му в последните години кметовете на селата и служителите от „Контролното звено“ са били ангажирани с преодоляването на този проблем. Глобата, която ще бъде налагана на стопаните, е в размер от 100 до 500 лева. \r\nВенцеслав ИЛЧЕВ", "date": "2018.10.11", "title": "Кюстендил: Община Дупница е изградила приют за безстопанствени коне"}
{"url": "http://www.focus-news.net/news/2018/10/11/2577218/sport-mach-100-na-levandovski-za-polsha.html", "text": "Звездата на Полша Роберт Левандовски ще запише своя мач номер 100 за националния отбор тази вечер срещу Португалия. В досегашните си 99 участия той има 55 попадения и е голмайстор номер 1 в историята на страната си. \"Никога не съм мечтал да постигна толкова много за нацията си. Ще изиграя двубой номер сто, а освен това съм и най-добрият реализатор на Полша\", заяви 30-годишният нападател. Той ще получи мощна подкрепа и от сензацията в италианската Серия „А“ - Кшищоф Пьонтек. Острието на Дженоа е с 9 попадения в 7-те си двубоя за първенство и съпоставките с неговия идол Левандовски зачестяват. Едва ли 23-годишният Пьонтек ще стартира, но ще бъде солиден коз от пейката. \r\nВ същото време Португалия ще бъде без своя талисман Кристиано Роналдо. Мореплавателите не го използваха и преди месец, а известният италиански журналист Танкреди Палмери твърди, че звездата на Ювентус съвсем целенасочено бойкотира Лигата на нациите. Официално Кристиано казва, че отклонява повиквателните на Сантош, за да привикне по-бързо към живота в новия си клуб. \r\nВенцислав ДРАГОМАНОВ", "date": "2018.10.11", "title": "Спорт: Мач № 100 на Левандовски за Полша"}
{"url": "http://www.focus-news.net/news/2018/10/11/2577216/veliko-tarnovo-gradat-be-domakin-na-rabotna-sreshta-za-uchredyavaneto-na-organizatsiya-za-upravlenie-na-staroplaninski-turisticheski-rayon.html", "text": "Градът бе домакин на работна среща за учредяването на Организация за управление на Старопланински туристически район. По покана на кмета Даниел Панов, във форума участваха представители на десетки общини, на държавни институции, включително и експерти от Министерството на туризма, на туристически организации и др. Това съобщиха от пресцентъра на  Общината . \r\nСрещата бе открита от заместник-кмета на Велико Търново Снежана Данева-Иванова и от областния управител проф. Любомира Попова. Снежана Данева-Иванова приветства гостите на форума и ги поздрави от името на кмета Даниел Панов. Тя подчерта, че със създаването на бъдещата организация институции, неправителствени организации и бизнес получават още една възможност да работят в партньорство за разширяване на туристическия продукт, рекламата и маркетинга му. \r\nГостите от Министерството на туризма разясниха подробно процедурите по учредяване и функциониране на бъдещата организация, както и ползите от създаването й.  \r\nКонцепцията за туристическото райониране, създадена от Министерството на туризма, предвижда Велико Търново да бъде център на Старопланинския район. Вече е внесено предложение до Великотърновски общински съвет за съгласие Общината да участва в Организацията за управление на района, както и за членство в учредителния комитет. Очаква се местният парламент да се произнесе на редовната сесия в края на месеца.", "date": "2018.10.11", "title": "Велико Търново: Градът бе домакин на работна среща за учредяването на Организация за управление на Старопланински туристически район"}
{"url": "http://www.focus-news.net/news/2018/10/11/2577215/vitsepremierat-valeri-simeonov-tryabvashe-nyakoy-da-kazhe-na-chuzhdite-poslanitsi-da-badat-vnimatelni-s-balgariya-koyato-ne-poznavat.html", "text": "Поздравявам премиера Борисов за това, което направи на срещата с чуждите посланиците в България, в крайна сметка, някой, някога, в 30-годишната нова история на България, трябва да каже на тези „разбирачи“ по всичко от Европа, че трябва да бъдат внимателни с България, която не познават. Това коментира пред журналисти в Казанлък вицепремиерът Валери Симеонов, помолен да коментира срещата на Борисов с чуждите посланици у нас по повод развитието на случая с убитата журналистка в Русе и международния отзвук на престъплението, предаде кореспондент на  Радио „Фокус“ . „Имаше едни изказвания, които даваха лоши квалификации на нашата родина, които няма как да приемем. Имаше мнения, свързани със свободата на словото в България, с поставяне на журналистиката под зависимост, а истината е, че журналистиката е зависима единствено от собственика на съответната медия, в никакъв случай не е от Правителството или който и да било друг. А за свобода на словото да не говорим, България е царството на слободията на словото, на словоблудството. В България всичко е позволено, абсолютно всеки човек може да бъде оклеветен безнаказано“, заяви вицепремиерът. \r\nСлавяна ГАЙДАРОВА", "date": "2018.10.11", "title": "Вицепремиерът Валери Симеонов: Трябваше някой да каже на чуждите посланици да бъдат внимателни с България, която не познават"}
{"url": "http://www.focus-news.net/news/2018/10/11/2577222/delegatsiya-vodena-ot-gen-konstantin-popov-uchastva-v-parlamentarnata-konferentsiya-za-obshtata-vanshna-politika-i-politika-na-sigurnost-i-obshtata-politika-za-sigurnost-i-otbrana-vav-viena.html", "text": "Парламентарна делегация, водена от председателя на Комисията по отбрана ген. Константин Попов, участва в Парламентарната конференция за общата външна политика и политика на сигурност (ОВППС) и Общата политика за сигурност и отбрана (ОПСО) във Виена, Австрия. В състава на делегацията са народните представители Полина Христова и Георги Михайлов. Това съобщиха от  пресцентъра на Народното събрание. \r\nКонференцията беше открита от председателя на Националния съвет на Австрия Волфганг Соботка. В изказването си той обърна специално внимание на ролята на Българското председателство на Съвета на ЕС, което включи в дневния ред на ЕС темата за европейската интеграция на страните от Западните Балкани, тяхната сигурност и интеграция и подчерта, че е важно да има приемственост между председателствата. В допълнение Волфганг Соботка посочи, че е много голяма ролята на парламентите в изграждането на способностите на Европа да действа единно в полето на международната политика.  \r\n“Аз вярвам, че този момент е добра възможност за Западните Балкани. Ние трябва да се обединим около това, че те живеят в изключително динамична обстановка, изпълнена с много предизвикателства и да ги подкрепим”, заяви върховният представител на Европейския съюз по въпросите на външните работи и политиката на сигурност Федерика Могерини във видео връзката към участниците в конференцията. “Политическата работа на ниво парламенти е много важна, когато говорим по въпроса за интеграцията на Западните Балкани”, допълни тя. В изказването си Федерика Могерини подчерта и ролята на ПЕСКО и специфичните проекти в отбраната. Тя посочи, че отчита добри консолидирани резултати и, че се забелязва ускорение по пътя им в ЕС в резултат от приемствеността в действията от българското към австрийското и в последствие румънското председателство. По въпросите на отбраната на ЕС, Федерика Могерини открои новите стъпки в ПЕСКО, където след първите 17 проекта скоро се очаква решение по нова група проекти. Очаква се подкрепата на европейските парламенти за стратегическата автономия на ЕС, добави върховният представител на Европейския съюз по въпросите на външните работи и политиката на сигурност.  \r\n          Приветствия в конференцията поднесоха и председателят на Федералния съвет на Австрия Инге Пош-Грушка, председателят на Комисията по външни работи на Европейския парламент Дейвид Маккалистър, председателите на Комисията по външна политика на Националния съвет на Австрия Андреас Шидер и на Комитета за национална отбрана Райнхард Еуген Бьош.  \r\n          Първият ден от конференцията е посветен на въпросите на сигурността, миграцията и защитата на външните граници. Встъпителни изявления ще представят Волфганг Бауман – генерален секретар на австрийското министерство на отбраната, Бернд Кьорнер – заместник-изпълнителен директор на Европейската агенция за гранична и брегова охрана FRONTEX и Мелита Сунжич – журналист и бивш говорител на ВКБООН.  \r\n          По време на Българското председателство на Съвета на ЕС, Комисията по външна политика и Комисията по отбрана бяха домакини на Интерпарламентарната конференция. Форумът, който беше открит от Федерика Могерини, завърши с декларация, с която се потвърди необходимостта от стратегически фокус върху Западните Балкани, както и беше приветствана стратегията за разширяване на ЕС. Участие в нея взеха над 200 парламентаристи от Европейския съюз.  \r\n          Конференцията за общата външна политика и политика на сигурност (ОВППС) и общата политика за сигурност и отбрана (ОПСО) е четвъртата междупарламентарна среща под австрийското председателство на ЕС. В нея участват представители на националните парламенти, Европейския парламент, Европейската комисия и експерти от академичните среди. На конференцията ще бъдат обсъдени актуални въпроси, свързани с парламентарния контрол на външната и отбранителната политика на ЕС, сред които защитата на външните граници, миграцията, позиционирането на ЕС в сирийския конфликт и разширяването на ЕС, Балканите.  \r\nПреди откриването на конференцията председателят на Комисията по отбрана на 44-ото Народно събрание ген. Константин Попов участва в среща на Тройката на председателството на Съвета на ЕС. На срещата отново беше заявено, че Западните Балкани са приоритет и беше отбелязана приетата по време на Българското председателство декларация, с която се потвърждава необходимостта от стратегически фокус върху тях. В срещата на Тройката участваха Дейвид Маккалистър, Рейнхард Бьош, Андреас Шидер и Кристиян-Сорин Димитреску – председател на Комисията по външни работи на Сената на Румъния.", "date": "2018.10.11", "title": "Делегация, водена от ген. Константин Попов, участва в Парламентарната конференция за общата външна политика и политика на сигурност и Общата политика за сигурност и отбрана във Виена"}
{"url": "http://www.focus-news.net/news/2018/10/11/2577220/sofiya-lekari-spetsialisti-v-studentska-poliklinika-shte-preglezhdat-patsienti-i-v-sabotnite-dni-prez-oktomvri.html", "text": "За да е в услуга на пациентите, които нямат възможност в работни дни да се прегледат при лекар - специалист, ръководството на общинското ДКЦ 5 в София /Студентска поликлиника/ организира извънредни графици за докторите в съботните дни до края на месец октомври. Това съобщиха от пресцентъра на  Столична община . \r\nНа 13 октомври от 8.30 до 13.00 ч. ще има прегледи при специалисти по УНГ, Очни болести, Нервни болести, Кардиология и Вътрешни болести.  \r\nНа 20 октомври от 8.30 до 13.00 ч. отново ще можете да се прегледате при специалист по УНГ.  \r\nНа 27 октомври от 8.30 до 13.00 ч. прием ще има при специалист по Хирургия и Детска хирургия, Очни болести, Нервни болести, Кардиология и Вътрешни болести.   \r\nПриемът на пациенти ще бъде както с направления по Здравна каса, така и платен.  \r\nАко желаете да се запишете предварително за преглед при някой от специалистите, можете да го направите на място в регистратурата на поликлиниката или на тел. 02/868 20 13.  \r\n\"Ако има интерес към прегледите в съботните дни, тази практика ще бъде продължена и през следващите месеци\", съобщи д-р Вихрен Заяков, управител на ДКЦ 5.  \r\nПрез септември т. г. общинското лечебно заведение организира безплатни профилактични прегледи по УНГ в две поредни съботи, от които се възползваха над 40 пациенти - деца и възрастни. Повод за инициативата беше началото на учебната година.", "date": "2018.10.11", "title": "София: Лекари-специалисти в Студентска поликлиника ще преглеждат пациенти и в съботните дни през октомври"}
{"url": "http://www.focus-news.net/news/2018/10/11/2577212/rosen-plevneliev-prezident-2012-2017-g-prespanskoto-sporazumenie-e-podadena-raka-ako-makedoniya-ne-ya-prieme-povtoren-shans-nyama-da-ima-pone-20-godini.html", "text": "Преспанското споразумение е смела стъпка. Заставам зад нея и считам, че това е подадена ръка. Шанс, който не трябва да бъде пропуснат. Това каза президентът на Р България в периода 2012-2017 година Росен Плевнелиев на откриването на дискусията: „Българската и европейска гледна точка: Референдумът в Македония“, предаде репортер на  Агенция „Фокус“ . „Обичам приятелите ни от Македония и им казвам най-открито - това е подадена ръка от съдбата. Ако не я поемете няма да има повторен шанс поне в следващите 20 години“, заяви той. „ЕС и НАТО няма какво повече да направят, те направиха всичко, че и повече от това“, коментира Росен Плевнелиев. „В ЕС има умора от разширяването. Много силни вътрешни проблеми, не една, а 11 кризи в ЕС. Тепърва е най-тежката от тях, а именно моралната“, заяви той. Според него има 3 сценария за развитие на ситуацията. „Единият е позитивният, в който конституционните промени вече са в парламента. Следващата седмица ще има дебати, ще се вземат отговорни решения. При него парламентът ще се отнесе, съзнавайки, че това е исторически момент“, посочи Росен Плевнелиев. „Вторият сценарий е реалистичният, в който няма да видим поправките в Конституцията, след което следват избори. А след тях - нищо няма да се промени“, допълни той. „При негативният трети вариант дългосрочно Македония ще бъде изправена не само пред възстановяване от националпопулисткото управление, което води към изолация, но може да стигне и до много по-тежък сценарий“, каза още Росен Плевнелиев.  \r\nБиляна ИВАНОВА", "date": "2018.10.11", "title": "Росен Плевнелиев, президент (2012-2017 г.): Преспанското споразумение е подадена ръка, ако Македония не я приеме, повторен шанс няма да има поне 20 години"}
{"url": "http://www.focus-news.net/news/2018/10/11/2577221/veliko-tarnovo-prez-esenniya-sezon-shte-zapochne-izgrazhdaneto-na-nova-patna-vrazka-kam-dva-zhilishtni-kvartala-v-grada.html", "text": "През есенния сезон ще започне изграждането на нова пътна връзка към два жилищни квартала във Велико Търново. Това съобщиха за  Радио „Фокус“ – Велико Търново  от пресцентъра на Община Велико Търново. Инфраструктурният проект предвижда осигуряването на пряк достъп между жилищните комплекси „Бузлуджа” и „Зона В” и пътен възел „Качица”. Към момента текат съгласувателни процедури на техническия проект с енергоразпределителното и газоснабдителното дружество. Издадено е разрешение за строеж. Строително-монтажните работи ще включват подготовка на пътната основа с площ 13 500 квадратни метра. Предстоят подготвителни дейности, а именно изграждането на бордюри с обща дължина 1800 метра и на 4500 квадратни метра тротоари. Ще бъде извършено цялостно преасфалтиране с полагане над 4300 тона асфалтова смес и още 9700 кв. метра износващ слой, монтиране на ново улично осветление.  \r\nТрасето ще започва от разклона на улица „Стоян Коледаров“, ще премине покрай газстанцията в района и ще продължи до кръговото кръстовище край Дома за възрастни хора „Венета Ботева“. Очаква се новата пътна връзка да подобри транспортното обслужване на близо 30 000 жители на града. \r\nИнфраструктурният проект на Община Велико Търново получава финансиране от републиканския бюджет, инвестицията е за 1,8 млн. лева. \r\nМария НЕДЕВА", "date": "2018.10.11", "title": "Велико Търново: През есенния сезон ще започне изграждането на нова пътна връзка към два жилищни квартала в града"}
{"url": "http://www.focus-news.net/news/2018/10/11/2577223/ep-publichna-diskusiya-shte-uspeyat-li-evropeyskite-politicheski-partii-da-otgovoryat-na-ochakvaniyata-na-grazhdanitei.html", "text": "Бюрото на Европейския парламент в България, Европейското движение и Съюзът на европейските федералисти имат честта да Ви поканят на публична дискусия на тема „Към изборите за ЕП 2019: ще успеят ли европейските политически партии да адресират приоритетите на гражданите и техните идеи за Бъдещето на ЕС?“. Събитието ще се проведе на 15 октомври 2018 г. (понеделник) в Дома на Европа на ул. „Г. С. Раковски“ № 124 от 10.00 до 12.00 часа, съобщават от  пресслужбата на ЕП . \r\nРечта на председателя на Европейската комисия Жан Клод Юнкер за състоянието на Европейския съюз пред Европейския парламент и реакциите на лидерите на парламентарните групи отбелязаха, макар и неофициално, началото на кампанията за изборите за ЕП. Европейските партии имат 8 месеца да представят своята визия за бъдещето на Европа и да дадат нов импулс за обновление на европейския проект, като предложат високи стандарти при формирането и провеждането на ефективни европейски политики в интерес на европейските граждани.  \r\nВ този контекст Бюрото на Европейския парламент в България, Европейското движение и Съюзът на европейските федералисти имат честта да Ви поканят на публична дискусия на тема „Към изборите за ЕП 2019: ще успеят ли европейските политически партии да адресират приоритетите на гражданите и техните идеи за Бъдещето на ЕС?“. Събитието ще се проведе на 15 октомври 2018 г. (понеделник) в Дома на Европа на ул. „Г. С. Раковски“ № 124 от 10.00 до 12.00 часа.  \r\nФорумът има за цел да предостави на заинтересуваните и критично мислещи граждани възможност за открита дискусия с български евродепутати от основните политически сили по най-актуалните европейски въпроси, касаещи бъдещето на ЕС, и да допринесе за повишаване на тяхната информираност по предложенията за обновление на европейския демократичен проект.  \r\nСвоето виждане по темата ще споделят членовете на Европейския парламент Георги Пирински (С&Д) и Ангел Джамбазки (ЕКР). Ева Майдел (ЕНП) и Светослав Малинов (ЕНП) ще се включат с видеообръщения към участниците.  \r\nОсновните теми на дискусията са:  \r\n‒         Повече сигурност за европейските граждани: към обща европейска отбрана и европейски решения на проблемите с миграцията, граничния контрол и вътрешната сигурност;  \r\n‒         Как да подобрим функционирането на ЕС чрез реформа на европейските институции и политики и укрепване на европейската демокрация?  \r\n‒         Ще съответства ли новият европейски бюджет на амбициите за по-просперираща, сигурна и солидарна Европа?  \r\n‒         Как да използваме инерцията от успешното българско председателство на Съвета на ЕС, за да остане България в центъра на дебата за бъдещето на Европа?  \r\nРегистрацията за дискусията се извършва предварително. Участието в събитието се потвърждава на телефон (+359) 2 987 22 85 или по електронна поща на адрес: embg@scas.acad.bg (Европейско движение България).  \r\nЩе се радваме на Вашето присъствие.", "date": "2018.10.11", "title": "ЕП: Публична дискусия „Ще успеят ли европейските политически партии да отговорят на очакванията на гражданите?“"}
{"url": "http://www.focus-news.net/news/2018/10/11/2577225/veliko-tarnovo-zatrudneno-e-dvizhenieto-po-patya-mezhdu-grada-i-selo-polikraishte-predi-mosta-v-posoka-oblastniya-tsentar.html", "text": "Затруднено е движението по пътя между Велико Търново и село Поликраище, преди моста в посока областния център. За това съобщи слушател на  Радио „Фокус“ – Велико Търново . В района по-рано днес е регистриран пътен инцидент, без пострадали. Движението се регулира от служители на „Пътна полиция“ и има образувала се колона от автомобили, поради което преминаването отнема известно време. Органите на реда призовават всички водачи да карат внимателно и със съобразена скорост. Времето във Великотърновска област е облачно, като на много места превалява слаб дъжд. Настилките навсякъде са мокри, на места - и хлъзгави. Трафикът по основните пътни артерии е натоварен. Полицейски екипи следят за правилното осъществяване на движението, като патрулите са разположени в по-критичните участъци от първокласната и второкласната пътна мрежа. \r\nЛуиза ТРАНЧЕВА", "date": "2018.10.11", "title": "Велико Търново: Затруднено е движението по пътя между града и село Поликраище, преди моста в посока областния център"}
{"url": "http://www.focus-news.net/news/2018/10/11/2577227/ivaylo-zlatanov-ruo-blagoevgrad-uchitelite-proyavyavat-interes-i-rabotyat-usardno-po-proekt-tvoyat-chas.html", "text": "Учителите проявяват интерес и работят усърдно по проект „Твоят час“. Това каза в интервю за  Радио „Фокус“ – Пирин  Ивайло Златанов, началник на Регионално управление на образованието (РУО) – Благоевград. Според него доказателство за това са всички успешни прояви на участниците в различните групи, сформирани по интереси. „Фактът, че децата трупат знания, умения и компетентности, подсказва, че учителите проявяват интерес и работят усърдно с децата от групите по съответните дейности“, подчерта Златанов. Той каза още, че проекти като „Твоят час“ могат да спомогнат за решаването на много от проблемите в сектор „Образование“. „Днешната представителна изява е индикация за справяне с някои от проблемите, които са факт в съвременната образователна система и българското училище“, допълни Златанов. \r\nЛивия НИНОВА", "date": "2018.10.11", "title": "Ивайло Златанов, РУО – Благоевград: Учителите проявяват интерес и работят усърдно по проект „Твоят час“"}
{"url": "http://www.focus-news.net/news/2018/10/11/2577230/vitsepremierat-valeri-simeonov-kazanlak-mozhe-da-bade-model-za-reshavane-na-romskiya-problem-za-vzaimodeystvie-mezhdu-darzhavnite-organi-mestnata-vlast-obrazovanieto-sotsialnite-sluzhbi.html", "text": "В Казанлък, освен мерките, взети от полицията, има и една сериозна ангажираност на образователната система, нещо, което не съм виждал другаде. Това каза пред журналисти вицепремиерът Валери Симеонов, който взе участие в национална среща „Обществен ред и сигурност – необходимост от законодателни промени“, предаде кореспондент на  Радио „Фокус“ . В този смисъл вицепремиерът обърна внимание на цитираните по време на срещата положителни практики от директори на училища в села с преобладаващо ромско население в община Казанлък. „Тук не можем да говорим само за органите на властта, а става въпрос за една съвместна работа, чудесен пример на взаимодействие между държавните и органите на местната власт, образованието, социалните служби и др. Това е моделът за решаване на ромския проблем, доколкото може да се говори за такъв в България. Така направихме и в Асеновград. А там, където няма взаимодействие, където всяка служба действа сама за себе си, всяка институция се опитва да си реши проблемите сама, без да бъде търсено съдействие от останалите институции, там нещата не се получават. Сравнително пресен пример беше Катуница, когато местната власт беше оставена от държавата да решава сама този конфликт, само със съдействието на полицията. Цяла България пламна тогава. И това е причината аз да бъда на всички такива невралгични точки и да се опитвам да съдействам за решаване на проблемите“, коментира Валери Симеонов. \r\nСлавяна ГАЙДАРОВА", "date": "2018.10.11", "title": "Вицепремиерът Валери Симеонов: Казанлък може да бъде модел за решаване на ромския проблем, за взаимодействие между държавните органи, местната власт, образованието, социалните служби"}
{"url": "http://www.focus-news.net/news/2018/10/11/2577224/petar-bogoyeski-vmro-dpmne-dogovorat-s-gartsiya-promenya-realnostta-v-makedoniya-tova-sazdade-istinskiya-problem-za-imeto.html", "text": "Разликата между договорите с България и с Гърция е, че този с България отразява реалността, в която се намира страната. Договорът с Гърция променя реалността. Това каза Петър Богойески, бивш заместник гл. секретар на ВМРО-ДПМНЕ на дискусията: „Българската и европейска гледна точка: Референдумът в Македония“, предаде репортер на  Агенция „Фокус“ . „Тази реалност, която гръцкият договор променя, направи истинския проблем за референдума за името“, коментира той. „Днес в Македония, за съжаление, имаме двойна македонска идентичност. В Македония имаме два типа македонци - тези, които обуславяме идентичността си на старата югославска теория и тези, които я обуславят на нова за Македония теория, гръцка теория“, посочи Богойески. „На този референдум много от македонските граждани отказаха да гласуват, да занемарят европейското бъдеще на страната“, каза още той.  \r\nБиляна ИВАНОВА", "date": "2018.10.11", "title": "Петър Богойески, ВМРО-ДПМНЕ: Договорът с Гърция променя реалността в Македония - това създаде истинския проблем за името"}
{"url": "http://www.focus-news.net/news/2018/10/11/2577226/ministar-kiril-ananiev-vseki-vtori-balgarin-smyata-che-kontrolat-v-sistemata-mozhe-da-bade-podobren-ako-se-vazprieme-zadalzhitelnoto-zdravno-zastrahovane.html", "text": "Всеки втори българин смята, че контролът в системата може да бъде подобрен, ако се възприеме задължителното здравно застраховане. Това каза министърът на здравеопазването Кирил Ананиев пред Здравна комисия, където представи концепция за развитие на здравното осигуряване в Република България и за секторни реформи в системата на здравеопазването, предаде репортер на  Агенция „Фокус“.   Министър Ананиев уточни, че според анкета 70 % от българите смятат, че системата, която в момента функционира е социално несправедлива и не създава равен достъп до здравеопазването. „82 % казват, че заради лошия контрол тази система не работи добре. Всеки втори българин казва, че този контрол може да бъде подобрен, когато в системата влезе втория стълб – задължителното здравно застраховане“, коментира Ананиев. „Третото нещо, което отбелязаха българските граждани, които бяха анкетирани, е, че са готови да дадат допълнително средства, но искат да знаят какво ще получат“, коментира здравният министър. Министър Ананиев обясни, че това не се прави за да се вкарат пари в системата, а за да се създадат условия тези пари да подобрят качеството на българското здравеопазване и да дадат достойно възнаграждение на хората, които се грижат за нашите пациенти. \r\nДеница КИТАНОВА", "date": "2018.10.11", "title": "Министър Кирил Ананиев: Всеки втори българин смята, че контролът в системата може да бъде подобрен, ако се възприеме задължителното здравно застраховане"}
{"url": "http://www.focus-news.net/news/2018/10/11/2577232/nedka-petrova-kompleks-za-sotsialni-uslugi-plovdiv-e-edna-ot-obshtinite-koito-v-poslednite-nyakolko-godini-razviha-izklyuchitelno-shirok-spektar-ot-sotsialni-uslugi.html", "text": "Пловдив е една от общините, които в последните няколко години развиха изключително широк спектър от социални услуги за много и различни целеви групи. Това каза за  Радио „Фокус“-Пловдив  Недка Петрова, директор на Комплекса за социални услуги в Пловдив по повод първата национална работна среща на представителите на комплексите за социални услуги в страната. По думите й Пловдив е обезпечен със социални услуги за всички нуждаещи се след последния проект, по който са създадени седем нови услуги за деца в риск, за деца и семейства.  \r\n„Не че няма нужда. Потребностите на хората се променят постоянно. Има центрове за настаняване на здрави деца, центрове за настаняване от семеен тип за деца със специфични потребности, 3 центъра за обществена подкрепа за деца, в които се ползват почасови услуги, има центрове за социална рехабилитация и интеграция на деца със специфични потребности, един комплекс „Св. Георги“ , който е изцяло е насочен към възрастни хора с различни здравословни проблеми, с различни увреждания, включително и трудова заетост. Въобще реализират се изключително много и социални проекти и услуги в подкрепа на уязвимите групи, които могат да се ползват“, каза още Петрова. Не на последно място тя посочи Общностният център, който според нея е постигал своите цели.  \r\nПо думите й центърът все още работи по проект и оказва навременна помощ на нуждаещи се хора в общността, преди да стигнат до по-сериозни рискове и до по-сериозни социални проблеми. \r\nМария РУСЕВА", "date": "2018.10.11", "title": "Недка Петрова, Комплекс за социални услуги: Пловдив е една от общините, които в последните няколко години развиха изключително широк спектър от социални услуги"}
{"url": "http://www.focus-news.net/news/2018/10/11/2577231/veliko-tarnovo-masov-grob-s-petima-nasilstveno-ubiti-individi-e-otkrit-pri-arheologicheskite-prouchvaniya-na-selishtnata-mogila-kray-selo-petko-karavelovo.html", "text": "Масов гроб с петима насилствено убити индивиди е открит при археологическите проучвания на селищната могила край село Петко Каравелово. Това съобщи за  Радио „Фокус“ – Велико Търново  ръководителят на разкопките Александър Чохаджиев. Находката е разкрита по време на проучванията на жилище от каменно-медната епоха. Телата били хвърлени в яма под самото жилище, с размери 2 на 1,5 метра. Археологът определи находката като зловеща, тъй като по откритите останки ясно личи проявено насилие. Скелетите били разположени един върху друг, с различна ориентация. Позата на някой от крайниците показва ясно изразена конвулсия. „Може да се предположи, че някои от въпросните индивиди са били захвърлени в ямата още живи, в безпомощно състояние. Позата при двама от индивидите показва, че те са се опитвали да прикрият лицата си. При единия лявата, а при другия дясната ръка е поставена пред лицето. При друг индивид имаме случай на удар с остър предмет – или бойна брадва, или боен чук, която му е пробила челния дял на черепа. Лицата на някои от тях са буквално размазани с парчета от стената в жилището, където са погребани“, посочи Александър Чохаджиев. Първоначален оглед на терен е направен от  ас. Надежда Атанасова от Института по експериментална морфология и антропология към БАН, която установила, че става въпрос за петима мъже на възраст между 19 и 45 години. Открити са и някои заболявания по костите на тези хора. При най-възрастния индивид се забелязва пародонтоза. При четири от скелетите се забелязва епикондилит. Чохаджиев обясни, че това е често срещано заболяване при хора, които  упражняват тежък труд с ръце, в днешно време тази патология е известна като болестта на тенисистите. При един от индивидите се наблюдава кариес. Археологът посочи, че оттук нататък предстоят сериозни лабораторни изследвания. Според начина на полагане на телата може да се предполага, че това са били външни за жителите на селището хора. „Те са погребани в останките от едно изгоряло жилище, най-вероятно не много след пожар в него. Става дума за гроб в рамките на могилата, в рамките на селището. Има следи от такива погребения в цяла Югоизточна Европа, но те обикновено са или в некрополите, или в рововете, ограждащи селищната могила. Тук става въпрос за някакво събитие, случило се в рамките на селището. Тази яма е била покрита с дебел слой глина и върху нея е било построено жилище. Вероятно става дума за трофей. Тези хора са представлявали нещо важно за жителите на това селище, защото те са продължили да живеят върху тях, при това ясно знаейки, че те са там. Това е убийство с особена жестокост. Обикновено такава жестокост примитивните общества не проявяват към свои и това ни кара да предполагаме, че става дума за чужди хора, които по някакъв начин са попаднали в селищната могила и местните са им устроили това събитие“, посочи Чохаджиев. Той допълни, че към находката има голям интерес както от българските научни среди, така и от чуждите. Германска лаборатория е проявила желание да направи ДНК анализ и палео патологичен скрининг. Останките също ще бъдат датирани с точност. Очаква се резултатите да са готови до 3-4 месеца. \r\nНадежда КРЪСТЕВА", "date": "2018.10.11", "title": "Велико Търново: Масов гроб с петима насилствено убити индивиди е открит при археологическите проучвания на селищната могила край село Петко Каравелово"}
{"url": "http://www.focus-news.net/news/2018/10/11/2577234/api-vazstanoveno-e-dvizhenieto-po-am-trakiya-pri-km-64-v-posoka-sofiya.html", "text": "Възстановено е движението по АМ \"Тракия\" при км 64, в посока София. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.11", "title": "АПИ: Възстановено е движението по АМ \"Тракия\" при км 64, в посока София"}
{"url": "http://www.focus-news.net/news/2018/10/11/2577228/ministar-kiril-ananiev-predstavyam-dva-varianta-za-zdravna-reforma-no-nyama-da-darzha-na-tyah-ako-namerim-po-dobar-model.html", "text": "Представям два варианта за здравна реформа, но няма да държа на тях, ако намерим по-добър модел. Това каза министърът на здравеопазването Кирил Ананиев пред Здравна комисия, предаде репортер на  Агенция „Фокус“.   „На база на дискусиите, които ще продължат и в Здравна комисия и в тези комисии, които ги създадох да работят в продължение на месец и половина, ще видим дали сме тръгнали в правилната посока. Няма да държа на това, което съм предложил, ако намерим по-добър модел, с по-добър ефект“, посочи още министър Ананиев. „Първият вариант е свързан със задължителното здравно осигуряване с възможност за личен избор на осигурителен фонд между частни застрахователи. Това е моделът на така наречената цялостна или пълна демонополизация на Здравната каса. Въвеждането на форми на конкуренция между НЗОК и застрохователите, които трябва да отговарят на определени изисквания със закон. Това е двустълбовият модел  - от едната страна е задължителното здравно осигуряване срещу 8 % осигурителна вноска, от другата е допълнителното доброволно застраховане“, каза Ананиев. По думите му вторият вариант е свързан с преминаването от чисто солидарен осигурителен модел към персонализиран здравноосигурителен модел. „Тази промяна ще се извърши поетапно. От съвместно участие на НЗОК и застрахователите в дейностите до пълна и цялостна демонополизация на НЗОК. Стигаме до първия вариант, който ще бъде втори етап на този модел. Този вариант е базиран на съчетаване на три стълба. Първият задължителната отново 8-процентна осигурителна вноска, задължително здравно застраховане и доброволно здравно застраховане“, обясни още министър Ананиев. По думите му ще се изгради смесена система за финансиране с няколко нива за защита на гражданите. „С всичко останало вие сте запознати, видели сте го с презентацията, запознали сте се с изследванията на „Алфа рисърч“, поясни още министър Ананиев. Според него безспорно задължителната здравна информационна система е много важна.  \r\nДеница КИТАНОВА", "date": "2018.10.11", "title": "Министър Кирил Ананиев: Представям два варианта за здравна реформа, но няма да държа на тях, ако намерим по-добър модел"}
{"url": "http://www.focus-news.net/news/2018/10/11/2577229/dots-lachezar-ivanov-gerb-dvata-modela-v-zdraveopazvaneto-ne-mogat-da-badat-realizirani-bez-informatsionna-sistema.html", "text": "Двата модела в здравеопазването не могат да бъдат реализирани без информационна система. Това каза доц. Лъчезар Иванов, народен представител от ПГ на ГЕРБ по време на заседанието на Здравна комисия във връзка с реформата в здравеопазването, предаде репортер на  Агенция „Фокус“ . „Прави чест на министъра и на нашето правителствo за това, че имаха доблестта да сложат проблемите на масата с цялостния им вид и съответно да се предложат варианти за реформа. Тази реформа няма да бъде административна или наложена от Министерство на здравеопазването, респективно от Министерски съвет, тъй като тя поне за мен не може да има политическа oкраска. В никакъв случай. Тя трябва да бъде такава, щото да не бъде за четири или десет години. Искаме реформата да бъде такава, щото да бъде за 25 години напред. За една реформа трябва всички системи и партии да седнат и да се договорят и независимо от предстоящи избори, промени политически, да следваме един път. Сферата на здравеопазването е консервативна система, която много внимателно и трудно се променя“, заяви още доц. Иванов. По думите му всички опити да се бърза, ще доведат до пълно фиаско.  \r\nДеница КИТАНОВА", "date": "2018.10.11", "title": "Доц. Лъчезар Иванов, ГЕРБ: Двата модела в здравеопазването не могат да бъдат реализирани без информационна система"}
{"url": "http://www.focus-news.net/news/2018/10/11/2577237/afp-v-egipet-osadiha-17-dushi-na-smart-zaradi-seriya-napadeniya-sreshtu-tsarkvi.html", "text": "Египетски военен съд издаде смъртни присъди на 17 души за серия от самоубийствени атентати срещу църкви, отговорност за които пое близкоизточната терористична групировка „Ислямска държава“, предава  AFP . \r\nОще 19 души бяха осъдени на доживотен затвор, а други 10 – на лишаване от свобода за срок между 10 г. и 15 г. \r\nОбщо 74 души бяха убити при атаките през 2016 г. и 2017 г. в Кайро, Александрия и Танта, насочени срещу коптски християни, които съставляват около 10% от преобладаващо сунитското мюсюлманско население в Египет. \r\nХристиянските места за поклонение в Египет бяха обект на множество атаки, отговорност за които поеха джихадистите. Поради тази причина властите въведоха извънредно положение. Египетската армия провежда мащабна операция на полуострова Синай срещу „Ислямска държава“.   Тереза Герова", "date": "2018.10.11", "title": "AFP: В Египет осъдиха 17 души на смърт заради серия нападения срещу църкви"}
{"url": "http://www.focus-news.net/news/2018/10/11/2577236/pleven-zamestnik-ministar-prof-nikolay-prodanov-nagradi-pobeditelite-v-parviya-turnir-po-strelba-na-glavna-direktsiya-izpalnenie-na-nakazaniyata.html", "text": "Заместник-министърът на правосъдието проф. Николай Проданов награди днес победителите в първия турнир по стрелба с пистолет между служителите от затворите в страната. Това съобщиха от пресцентъра на  министерството . В Стрелковия комплекс на Главна дирекция „Изпълнение на наказанията“ (ГДИН) до затвора в Плевен служителите от системата мериха сили в три категории – индивидуално участие за жени и за мъже, както и отборно смесено участие.  \r\n„С подобни инициативи, които дават възможност на служителите да се включват в кампании за насърчаване на спортните дейности, се ограничават отрицателните последици от въздействието на работната среда и се стимулира физическото им възпитание“, заяви заместник-министър проф. Проданов и допълни, че Министерството на правосъдието и Главна дирекция „Изпълнение на наказанията“ ще продължат да полагат целенасочени усилия в тази насока, защото спортът оказва пряко влияние не само на физическото, но и на психическото здраве. По думите му това е от съществено значение, предвид естеството на ежедневните задължения на състава на ГДИН.  \r\nСпортното мероприятието в Плевен премина под мотото „Развитие и насърчаване на спорта в териториалните поделения на Главна дирекция „Изпълнение на наказанията“. \r\nПървият по рода си подобен турнир по стрелба носи името на Янко Янев – главен надзирател от Софийския затвор, който загуби живота си във връзка с изпълнение на служебните си задължения.  \r\nВ първенството първо място сред мъжете спечели Русчо Русчев от затвора в Пазарджик, а при жените – колежката му от Софийски затвор Валентина Савова. В отборното класиране победиха служителите на затвора в Пазарджик, следвани от колегите си от Стара Загора и Варна.", "date": "2018.10.11", "title": "Плевен: Заместник-министър проф. Николай Проданов награди победителите в първия турнир по стрелба на Главна дирекция „Изпълнение на наказанията“"}
{"url": "http://www.focus-news.net/news/2018/10/11/2577239/smolyan-uspeshno-priklyuchi-initsiativata-da-pokazhem-krasotite-na-obshtina-smolyan-kadrite-shte-badat-podredeni-v-izlozhba-a-nay-dobrite-shte-krasyat-kalendara-na-obshtinata-za-2019-g.html", "text": "Успешно приключи инициативата на Община Смолян с мото „Да покажем красотите на община Смолян в календар”. Тя стартира през месец февруари т. г. по идея на кмета Николай Мелемов и продължи до 5 октомври. Това съобщиха от пресцентъра на  Общината . В инициативата  участваха 44  автори, а изпратените от тях снимки са 165.  \r\nЖури с председател зам.-кметът Венера Аръчкова и членове Сашо Сарандалиев - фотограф, Борис Кисьов - художник, Георги Кисьов и Сийка Табакова, служители в община Смолян, селектира снимките за изложбата, както и тези които ще бъдат използвани за отпечатването на календара на Общината за 2019 г. Журито беше изключително  затруднено при избора на фотосите. \r\n70 от  снимките ще бъдат подредени в изложба, която ще бъде открита на 19 октомври, петък, от 17,30 часа в сградата на Община Смолян.  \r\nНа събитието ще бъдат представени и избраните фотоси за календара на 2019 г. \r\nВсяка снимка ще съдържа името на нейния автор, това се отнася и за календара на Община Смолян. Всички участници, изпратили свои фотоси за инициативата, са поканени на събитието. Те ще получат грамота за участие, а специални награди ще има и за авторите, чиито кадри ще се използват за календара на Общината за 2019 г.      \r\nИнициативата се радваше  на голям интерес, имаше снимки на автори, които не са от Смолян, но са били тук и са запечатали това, което ги е впечатлило. Фотосите съдържат елементи от градския пейзаж , природните дадености, разкриващи уникалната атмосфера и природа на региона през четирите годишни сезона.  \r\nЦелта на инициативата бе да се фокусира вниманието към красотата, която ни заобикаля. Идеята бе да се покажат местните природни дадености, архитектура, биоразнообразие и забележителности, както и да бъдат събрани и съхранени в годишния календар за 2019 г. В кампанията можеше да участва всеки, който проявява интерес към инициативата. Условието бе да се изпращат  максимум  до четири  авторски снимки.  \r\nФотосите се качваха на фейсбук страницата на инициативата „Да покажем красотите на община Смолян в календар“, както и в личния профил на кмета Мелемов във фейсбук.   \r\nФотографиите стават собственост на Община Смолян с права за отпечатване, публикуване и организиране на изложби. \r\nКметът Николай Мелемов благодари на всички, които участваха в инициативата и показаха красотите на Смолян и региона през техния обектив. \"Каним и всички смолянчани да посетят изложбата. Събитието е включено в Програмата посветена на 106 години от Освобождението на Родопите и Празника на Община  Смолян\", добави Мелемов.", "date": "2018.10.11", "title": "Смолян: Успешно приключи инициативата „Да покажем красотите на община Смолян”, кадрите ще бъдат подредени в изложба, а най-добрите ще красят календара на Общината за 2019 г."}
{"url": "http://www.focus-news.net/news/2018/10/11/2577241/smolyan-dvizhenieto-po-pat-2-86-bostina-rozhen-pri-km-99-se-osashtestvyava-vremenno-v-edna-lenta-poradi-katastrofa.html", "text": "Движението по път ІІ-86 Бостина – Рожен при км 99 се осъществява временно в една лента поради катастрофа. Това съобщиха от пресцентъра на  Агенция \"Пътна инфраструктура\" . (АПИ) и призоваха шофьорите да се движат с повишено внимание и съобразена скорост. Трафикът се регулира от \"Пътна полиция\".", "date": "2018.10.11", "title": "Смолян: Движението по път ІІ-86 Бостина – Рожен при км 99 се осъществява временно в една лента поради катастрофа"}
{"url": "http://www.focus-news.net/news/2018/10/11/2577233/petar-bogoyeski-vmro-dpmne-makedonskiyat-inat-vodi-polititsite-ot-pravitelstvoto-te-vlyazoha-mnogo-naivno-i-nepodgotveno-v-protsesa-na-pregovori-s-gartsiya.html", "text": "Македонският инат води политиците от правителството. Поради този македонски инат те влязоха много наивно и неподготвено в процеса на преговори с Гърция. Това каза Петър Богойески, бивш заместник гл. секретар на ВМРО-ДПМНЕ на дискусията: „Българската и европейска гледна точка: Референдумът в Македония“, предаде репортер на  Агенция „Фокус“ . „Фактор, който повлия сериозно и подкопа процеса за цялостен успех на референдума е липсата на лидерство на македонската политическа сцена“, заяви той. „С цялостно изключване на опозицията и в самите разговори, и в момента на сключване на договора с Гърция, както и при референдума за името на Македония“, уточни Петър Богойески. „Факт е, че договорът получи легитимност на референдума. Имаше възможност македонските граждани да гласуват против договора, но не използвахме този шанс“, каза още той. \r\nБиляна ИВАНОВА", "date": "2018.10.11", "title": "Петър Богойески, ВМРО-ДПМНЕ: Македонският инат води политиците от правителството, те влязоха много наивно и неподготвено в процеса на преговори с Гърция"}
{"url": "http://www.focus-news.net/news/2018/10/11/2577242/blagoevgrad-mazh-e-pochinal-sled-kato-e-skochil-ot-vlak-v-rayona-na-selo-belo-pole.html", "text": "Мъж е починал на място, след като е скочил от влак в района на село Бело Поле. Това съобщи за  Радио „Фокус“ – Пирин  говорителят на Областна дирекция на МВР – Благоевград Йорданка Шаркова. Сигналът за инцидента е подаден в 16.00 часа. „Към момента все още работи на място за изясняване причините, довели до инцидента“, каза още Шаркова. Към момента движението на влакове в района е спряно. \r\nЛивия НИНОВА", "date": "2018.10.11", "title": "Благоевград: Мъж е починал, след като е скочил от влак в района на село Бело Поле"}
{"url": "http://www.focus-news.net/news/2018/10/11/2577238/ministar-kiril-ananiev-v-zdravnata-reforma-predlagame-zadalzhitelna-dolna-granitsa-na-zastrohavatelnata-premiya.html", "text": "В здравната реформа предлагаме задължителна долна граница на застрохавателната премия. Това каза министърът на здравеопазването Кирил Ананиев пред Здравна комисия, предаде репортер на  Агенция „Фокус“.   „За 12-е лв. направихме анализ на доброволното застраховане, като имаме предвид неговия обем, обхват, разходи, където вноската, премията всъщност на този етап се движи някъде между 15 и 20 лв. Като имаме предвид, че става въпрос за 6 млн. български граждани и като ви казах какво е разпределението на сумата, че ще остане независимо, че те ще поемат най-тежките плащания, считаме, че този размер може да е 12 лв. Разбира се, ще водим разговори, той може да е друг размер, но тук правилото е, че ще има задължителна долна граница на застрохавателната премия“, допълни още министър Ананиев. „Сумата от 700 лв. цена на клинична пътека, сме определили като гранична стойност на базата на редица фактори. Това е една симулация, на базата на цените на клиничните пътеки, на базата на броя на преминалите болни, заболеваемост, социална допустимост, така че тази симулация може да вкараме и други елементи и тя да промени своята стойност. Това е база за започване на разговора“, каза още министър Ананиев.  „Клиничните пътеки до 700 лв. са 84 % от тези, които финансира НЗОК. Може би някъде малко по-малко от 2 трети от разходите за болнична помощ. Останалите пътеки над 700 лв. са 14 % от тях. С ресурса, който ще съберат застрахователите от тези 12 лв., а те са 864 при тази симулация, някъде около 500 млн. лв. ще отидат за покриване на този здравен пакет, който функционира в момента“, коментира още министър Ананиев. „Националната здравноинформационна система, електронното търгово договаряне на лекарства и медицински изделия и големият проект, който е свързан със Спешната помощ, ще бъдат готови в момента, в който ще вкараме новия модел. Тези три инструмента ще ни помогнат много за взимане на правилните решения и в правилното управление на здравната система. Безспорно остойностяването на клиничните пътеки е изключително важно. Това се казва и от всички хора, които работят в системата. Що се отнася до контрола и прозрачността, до рисковете, свързани с фалирането на застрахователите, знаете, че при единия и другия модел има предвидено създаването на гаранционен фонд, който при случай на фалит на даден застраховател, ще поеме веднага пациентите и ще бъдат заплатени разходите на изпълнителите на медицинска помощ“, заяви министър Ананиев. Според него, за да може да получи един застрохавател правото да извършва задължително здравно застраховане, има редица изисквания, на които той трябва да отговаря и които са гаранция.    \r\nДеница КИТАНОВА", "date": "2018.10.11", "title": "Министър Кирил Ананиев: В здравната реформа предлагаме задължителна долна граница на застрохавателната премия"}
{"url": "http://www.focus-news.net/news/2018/10/11/2577243/prof-georgi-mihaylov-bsp-v-konteksta-na-sigurnostta-v-es-tryabva-da-se-obsadyat-sotsialnite-politiki.html", "text": "Изключително важно е, след провеждане на парламентарните избори през 2019 г. Европейският парламент да определи насочеността на своята проевропейска политика. Това заяви народният представител от ПГ на \"БСП за България\" Георги Михайлов по време на срещата на социалистическите и демократическите партии, проведена в рамките на Европредседателството във Виена, съобщиха от пресцентъра на  БСП . По думите му извън проблемите на външната имиграцията, които за момента не са толкова остри, съществуват много сериозни проблеми  в областта на образованието, здравеопазването, социалната сфера. \"Сегашната ситуация се характеризира с висока вътрешна миграция - в последните 30 години, 25 милиона източноевропейцки са се преселили в Западна Европа\", заяви проф. Михайлов. По думите му това довежда до състояние на сериозен дисбаланс в различните региони на ЕС - в западната част намалява средната класа и доходите не се повишават съществено, а в източната част на Европа се обезлюдяват огромни територии и държавността практически се дезинтегрира, a страните са изправени пред сериозни демографски проблеми. \"Всичко това налага, в контекста на  сигурността в ЕС, сериозно да бъдат обсъдени всички сфери на социалните политики, каквито са- образование, здравеопазване, пенсионна политика\", заключи проф. Георги Михайлов.", "date": "2018.10.11", "title": "Проф. Георги Михайлов, БСП: В контекста на сигурността в ЕС, трябва да се обсъдят социалните политики"}
{"url": "http://www.focus-news.net/news/2018/10/11/2577240/sreshtata-tsipras-shtaynmayer-tryabva-da-polozhim-golemi-usiliya-za-da-razreshim-razlichiyata-ot-minalo.html", "text": "Посещението на държавния глава на ФРГ Франк-Валтер Щайнмайер е възможност за нов старт в отношенията между Берлин и Атина. Това заяви министър-председателят на южната ни съседка Алексис Ципрас в рамките на срещата му с германския президент, предава гръцката информационна агенция  ANA-MPA . \r\nЦипрас припомни за осемте години, в които страната бе в дълбока икономическа криза. Именно мерките за преодоляването й станаха причина за изостряне на отношенията между Гърция и Германия.  \r\nВ същото време той заяви, че двамата партньори от ЕС не трябва да пренебрегват каквито и да било различия, произтичащи от миналото. Те „трябва да бъдат решени въз основа на международното право, което ние всички уважаваме\", подчерта Ципрас. Тереза Герова", "date": "2018.10.11", "title": "Срещата Ципрас-Щайнмайер: Трябва да положим големи усилия, за да разрешим различията от минало"}
{"url": "http://www.focus-news.net/news/2018/10/11/2577235/petar-bogoyeski-vmro-dpmne-krizata-s-ustavnite-promeni-v-parlamenta-mozhe-da-prerasne-v-institutsionalna.html", "text": "Кризата, която започна вчера, с уставните промени в парламента, може да прерасне в институционална. Това каза Петър Богойески, бивш заместник гл. секретар на ВМРО- ДПМНЕ, на дискусията: „Българската и европейска гледна точка: Референдумът в Македония“, предаде репортер на  Агенция „Фокус“ . „Днес в Македония имаме ново разделение - на македонци и северномакедонци. Това е силно подкрепено от огромен дял от ръководството на моята партия. Тази ситуация доведе Македония до политическа криза в този момент“, посочи той. „Всеки от нас, който иска Македония да изглежда като суверенна държава, да бъде равноправна с България, Сърбия, Албания и с Гърция, и с Косово, трябва да разбере, че гръцкият проблем с името ни е и наш проблем“, обясни Петър Богойески. „Трябва да го разрешим, ако искаме в истинския смисъл на думата да се чувстваме като държава“, обяви той. „В кампанията за референдума влязохме в етнонационализъм. Правителството предлагаше прекалено розов свят - че Македония след референдума ще има безплатно здравеопазване, което беше осмяно от гражданите. Все пак в страната има достатъчно университети, нацията ни е достатъчно образована и знаем какво е ЕС и НАТО“, коментира Богойески. \r\nБиляна ИВАНОВА", "date": "2018.10.11", "title": "Петър Богойески, ВМРО- ДПМНЕ: Кризата с уставните промени в парламента може да прерасне в институционална"}
{"url": "http://www.focus-news.net/news/2018/10/11/2577244/plovdiv-obrazuvano-e-dosadebno-proizvodstvo-po-signal-za-litsa-tvardyashti-che-sa-predstaviteli-na-balgarska-fondatsiya-i-organizirashti-blagotvoritelen-kontsert-za-sabirane-na-sredstva-za-bolni-hora.html", "text": "По повод запитвания от медии ви уведомяваме, че в Районна прокуратура-Пловдив, днес, 11 октомври 2018 г., е образувано досъдебно производство за документно престъпление по подаден сигнал в сектор „Икономическа полиция“ в ОД на МВР-Пловдив. Сигналът е подаден във връзка с действията на лица, твърдящи, че са представители на българска фондация и организиращи благотворителен концерт за събиране на средства за болни хора. Това съобщиха от пресцентъра на  Апелативна прокуратура-Пловдив . Срокът за разследването е двумесечен.", "date": "2018.10.11", "title": "Пловдив: Образувано е досъдебно производство по сигнал за лица твърдящи, че са представители на българска фондация и организиращи благотворителен концерт за събиране на средства за болни хора"}
{"url": "http://www.focus-news.net/news/2018/10/11/2577248/veliko-tarnovo-vavezhda-se-vremenna-organizatsiya-na-dvizhenieto-na-mps-na-12-oktomvri.html", "text": "Въвежда се временна организация на движението на МПС във Велико Търново на 12 октомври. Това съобщиха от пресцентъра на  Община Велико Търново . \r\nВъв връзка с полагането на военна клетва  на курсантите от \"Випуск 2023\" на Национален военен университет \"Васил Левски\" ще настъпи следната временна организация на движението на МПС: \r\n- на 12 октомври (петък), за времето от 08.00 до 15.00 или до приключване на събитието, ще бъде затворено за движение северното платно на ул. \"България\" в участъка от пътната връзка с южното платно на улицата в зелената разделителна ивица от кръстовището за \"Метро\" пред Западен пътен възел. \r\nЗа отбивен маршрут на движението на превозни средства се определя съответният участък от южното платно на бул. \"България\", като движението става двупосочно съгласно сигнализацията за временната организация на движението.", "date": "2018.10.11", "title": "Велико Търново: Въвежда се временна организация на движението на МПС на 12 октомври"}
{"url": "http://www.focus-news.net/news/2018/10/11/2577246/der-spiegel-frank-valter-shtaynmayer-poiska-proshka-ot-gartsite-za-prestapleniyata-izvarsheni-ot-natsistka-germaniya.html", "text": "Държавният глава на ФРГ Франк-Валтер Щайнмайер поиска прошка от гърците за престъпленията, извършени по време на окупацията на страната от Нацистка Германия, съобщава водещото издание  Der Spiegel . \r\nНа среща с гръцкия премиер Алексис Ципрас, Щайнмайер призна, че в концентрационния лагер „Чаидари“ край Атина нацистите са извършели „невъобразими жестокости“. \r\n„Прекланяме се пред жертвите. Преди всичко искаме прошка, тук, в Гърция, за случилото се\", заяви германският президент при посещението си в „Чаидари“. \r\nПо време на нацистката окупация (1941-1944 г.) в лагера са затворени до 25 000 души. Вермахтът обаче е отговен за масови стрелби и множество зверства, извършени в различни части на страната. Броят на жертвите от европейски произход е между 60 хил. и 70 хил. души.  \r\nНе трябва да се забравя моралната и политическа вина на Германия, независимо от различните правни позиции, подчерта Щайнмайер, визирайки гръцките претенции към Берлин за репарации.  Тереза Герова", "date": "2018.10.11", "title": "Der Spiegel: Франк-Валтер Щайнмайер поиска прошка от гърците за престъпленията, извършени от Нацистка Германия"}
{"url": "http://www.focus-news.net/news/2018/10/11/2577249/nikolay-nikolov-bsp-sofiya-chakam-do-sedmitsa-kmetat-fandakova-da-organizira-sreshta-sas-sdvr-po-vaprosa-za-travestitite-i-hamalite-na-makedoniya.html", "text": "Очаквам кметът Йорданка Фандъкова да удържи на обещанието си и до седмица да организира среща с представители на СДВР, за да потърсим заедно решение на проблема с присъствието на травестити и хамали на централния столичен булевард \"Христо Ботев\" и на площад \"Македония\". Това заяви общинският съветник от БСП Николай Николов по време на сесията на СОС днес, съобщиха от пресцентъра на  БСП-София . Както е известно, преди около месец той входира питане, придружено с подписка, която събира през август. В нея срещу присъствието на травестити и хамали на бул. \"Христо Ботев\" и площад \"Македония\" се подписаха 1031 граждани, живеещи в района. На сесията днес Николай Николов получи отговор на питането си. \r\n\"Категорично не съм доволен от отговора на кмета. Госпожа Фандъкова опитва да прехвърли топката на СДВР. За мен това не е нищо ново. Досега институциите точно това правеха и по тази причина няма и решение на проблема\", коментира Николай Николов. \"Затова бях принуден да направя подписка през август. Но аз няма да се откажа и ще продължа да търся начин за разрешаване на проблема. Надявам се кметът да спази обещанието си и наистина да организира среща с представители на СДВР, за да помислим какви мерки може да бъдат взети. Аз вече съм готов с предложения, които може да обсъдим. В противен случай ще направя нова кампания. Всеки ден ще минавам и ще снимам травеститите и хамалите по бул. \"Христо Ботев\" и площад \"Македония\" и ще поствам снимките в социалните мрежи като ще тагвам кмета Фандъкова и СДВР\", допълни той. \r\nСпоред Николай Николов, СДВР може да прави акции с цивилни полицаи, които да залавят нарушителите в района. \"Две-три такива акции на седмица биха били достатъчни, за да се разреши този проблем по най-бързия начин\", смята общинският съветник от БСП. \"Срамно е в европейска столица, която доскоро беше и председател на ЕС, на 10 метра от една от най-красивите сгради в града Министерство на земеделието и буквално под носа на СДВР да цари такова беззаконие и престъпност. А самите представители на СДВР да си затварят очите и да твърдят, че такова нещо няма\", заяви още той.", "date": "2018.10.11", "title": "Николай Николов, БСП-София: Чакам до седмица кметът Фандъкова да организира среща със СДВР по въпроса за травеститите и хамалите на \"Македония\""}
{"url": "http://www.focus-news.net/news/2018/10/11/2577251/sofiya-zadarzhan-e-mazh-nezakonno-darzhal-narkotitsi-i-boepripasi-v-s-gorna-vasilitsa-obshtina-kostenets.html", "text": "По искане на Районна прокуратура – Ихтиман съдът е взел мярка за неотклонение „Задържане под стража“ спрямо Л.Г., обвинен за незаконно държане на високорискови наркотични вещества и боеприпаси - по чл. 354а, ал. 3, пр. 2, т. 1, пр. 1 и по чл. 339, ал. 1 от НК. Това съобщиха от пресцентъра на  Апелативна прокуратура-София . \r\nОбвиняемият Л.Г. (на 69 години) е роден в Република Македония, като има адресна регистрация в гр. София и настоящ адрес в с. Горна Василица, община Костенец.  \r\nНа 05.10.2018г., в къща, в махала „Пердова“ в селото, той държал без надлежно разрешително около два килограма високорискови наркотични вещества - ХТС /MDMA/, метадон и кетамин. Освен това в същия имот били открити двадесет и пет броя патрони, калибър 12, за които задържаното лице нямало надлежно разрешение по Закона за оръжията, боеприпасите, взривните вещества и пиротехническите изделия.  \r\nРазследването по делото продължава.", "date": "2018.10.11", "title": "София: Задържан е мъж, незаконно държал наркотици и боеприпаси в с. Горна Василица, община Костенец"}
{"url": "http://www.focus-news.net/news/2018/10/11/2577245/d-r-nigyar-dzhafer-dps-v-predlozheniyata-za-zdravnata-reforma-ima-neprostimo-smesvane-na-printsipite-na-osiguryavane-i-zastrahovane.html", "text": "В предложенията за здравната реформа има непростимо смесване на принципите на осигуряване и застраховане. Това каза народният представител от ПГ на ДПС д-р Нигяр Джафер по време на заседанието на Здравна комисия във връзка с вариантите за реформата в здравеопазването, предаде репортер на  Агенция „Фокус“ . „На второ място, има изместване на акцентите върху проблемите в системата. Има ли тук някой, който да се съмнява, че проблемът е в болничната сфера?“, попита д-р Джафер. Тя отчете, че предложението за демонополизация на касата е положително.  \r\nДеница КИТАНОВА", "date": "2018.10.11", "title": "Д-р Нигяр Джафер, ДПС: В предложенията за здравната реформа има непростимо смесване на принципите на осигуряване и застраховане"}
{"url": "http://www.focus-news.net/news/2018/10/11/2577255/sport-rusiya-priema-shvetsiya-v-mach-ot-turnira-liga-na-natsiite.html", "text": "Русия продължава с отличните игри след края на световното първенство и доказа, че представянето на мондиала не е било случайно. Сборная започна с победа участието си в „Лигата на нациите“ при визитата в Турция с 2:1. Този успех бе последван от втора победа в контрола с Чехия, завършила 5:1. Днес футболистите на Черчесов приемат Швеция в Калининград.  \r\nСкандинавците също изиграха солидно световно първенство, достигайки четвъртфиналите, където допуснаха загуба от Англия с 0:2, но започнаха разочароващо в Лигата на нациите, след поражение у дома от Турция с 2:3.", "date": "2018.10.11", "title": "Спорт: Русия приема Швеция в мач от турнира „Лига на нациите“"}
{"url": "http://www.focus-news.net/news/2018/10/11/2577254/dobrich-uchenitsi-ot-kavarna-posetiha-interaktiven-muzey.html", "text": "В рамките на традиционното провеждане на кампании с образователна цел сред подрастващите в общините, в които  „Екоколект“ АД е организирало и обслужва системи за разделно събиране на отпадъци от опаковки, възпитаници на ОУ „Йордан Йовков“ в гр. Каварна, водени от техните ръководители посетиха първия български интерактивен детски музей „Пътят на отпадъците“, който се намира в гр. Девня. Това съобщиха от пресцентъра на  Община Каварна . \r\nВ него на децата по достъпен и забавен начин им беше показано защо е важно да сортираме отпадъците и какво се случва с тях, след изхвърлянето им в кофите за боклук.  \r\nСлед представлението, последва игрова част, в която всички деца получиха подаръци.", "date": "2018.10.11", "title": "Добрич: Ученици от Каварна посетиха интерактивен музей"}
{"url": "http://www.focus-news.net/news/2018/10/11/2577250/ministar-kiril-ananiev-politicheskata-saprotiva-sreshtu-zdravnata-reforma-veche-e-fakt.html", "text": "Политическата съпротива срещу здравната реформа вече е факт. Това каза министърът на здравеопазването Кирил Ананиев пред Здравна комисия в отговор на въпроса на д-р Нигяр Джафер от ДПС откъде очаква отпор по реформата, за срока, който си е дал и за съмненията дали ще има нераглементирани плащания, предаде репортер на  Агенция „Фокус“ . „Съпротивата може да бъде професионална, може да бъде и политическа. Политическата съпротива вече е факт. Имаме вот на недоверие на тази тема. Ще видим какви са мотивите на вота и ще се постараем да отговорим обаче професионално, а не политически. Професионална съпротива според мен може да дойде от тези участници в здравния процес, които имат притеснения, че промяната няма да им донесе необходимия ефект. Ето видяхте първите срещи с общинските болници, които проведе една политическа сила“, каза министър Ананиев за срещата на БСП с Националното сдружение на общинските болници. \r\n„Колко ще продължи работата ни до приемането на съответните промени и самата промяна в модела? Нашето желание беше новият здравноосигурителен модел да влезе от 1 януари 2020 г. Това обаче не сме си го поставили като самоцел. Всичко зависи от разговорите, дебатите, които ще водим преди да постигнем една висока степен на убеденост на всички участници за модела, който трябва да внесем в правителството и в парламента“, заяви още министър Ананиев и заяви, че най-важно е националното съгласие.  \r\nПо отношение на съмненията за нерагламентирано плащане, министър Ананиев заяви: „Не мога да ви убедя, че няма да се плащат пари под масата. Лошо е, когато тръгваме с такова съмнение. Щом ние тръгваме с такова съмнение, представяте ли си какво мисли българският гражданин. Нали за това вкарваме тези информационни системи и тези форми за контрол“, заяви още министър Ананиев.  \r\nДеница КИТАНОВА", "date": "2018.10.11", "title": "Министър Кирил Ананиев: Политическата съпротива срещу здравната реформа вече е факт"}
{"url": "http://www.focus-news.net/news/2018/10/11/2577256/kmetat-na-obshtina-karlovo-d-r-emil-kabaivanov-shte-podpishe-dogovor-v-darzhaven-fond-zemedelie-za-podmyana-na-vodoprovodna-mrezha-v-naseleni-mesta-na-teritoriyata-na-obshtinata.html", "text": "На 12 октомври кметът на община Карлово д-р Емил Кабаиванов ще подпише договор с Държавен фонд земеделие по подмярка 7.2 „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“ от „Програма за развитие на селските райони 2014-2020“. Това съобщиха от пресцентъра на  Община Карлово . След подписване на договора, община Карлово ще стартира процедура за избор на изпълнител за предвидените дейности в проектите и избор на строителен надзор по Закона за обществените поръчки. След подписване на договор с избран изпълнител за строително-монтажните работи и строителен надзор, ще стартират дейностите по подмяна на водопроводната мрежа в населени места от общината.  \r\nСъществуващата водопроводна мрежа е изградена от стари етернитови тръби от преди 40-50 години, често аварира, което налага множество ремонти, засягащи инфраструктурата и създаващи неудобство на населението. \r\nПроектите предвиждат реконструкция и рехабилитация на водоснабдителна мрежа в: с. Богдан – 2 943 м; с. Дъбене – 2 867 м; с. Каравелово – 2 603 м; с. Климент – 2 511 м; гр. Клисура – 1 620 м; с. Слатина – 3 467 м; с. Васил Левски – 2 159 м; с. Ведраре – 1 661 м; с. Войнягово – 2 948 м. Общата дължина на водопровода и сградните отклонения е 30 000 м.  \r\nПредвижда се: \r\n- Подмяна на всички сградни отклонения с цел намаляване на физическите загуби на вода; \r\n- Разполагане на надземни хидранти и подмяна на подземните, както и разполагането на новопроектираните пожарни хидранти на не повече от 150 м. един от друг; \r\n- Разполагане на спирателни кранове и обособяването на зони, позволяващи безпроблемно пожарогасене в случай на авария по водопроводната мрежа; \r\n- Изграждане на нов водопровод, което ще намали загубата на вода. \r\nС реализиране на проекта се цели:  \r\n1. Осигурени необходимите водни количества, качествена питейна вода, при поносими икономически параметри; \r\n2. Подобряване здравето на населението , чрез подобряване качеството на питейната вода, по-голяма продължителност на водоснабдяването; \r\n3. Екологичен ефект, като намалена експлоатация на водоизточниците, чрез рехабилитация на мрежата и намаляване на течовете; \r\n4. Подобряване в нивото на услугите – качество на водата, намаляване на аварийте и ремонтите, подобряване на ефективността на пречистването; \r\n5. Премахване на старите етернитови тръби; \r\n6. След реализирането на този етап ще се осигури безпроблемното водоподаване към абонатите. \r\nРеализирането на проектите се предвижда да бъде през 2019 г. Паралелно с това, през следващата година ще се работи по проекта за реконструкция на пътя Войнягово – Дъбене – Климент.", "date": "2018.10.11", "title": "Кметът на община Карлово д-р Емил Кабаиванов ще подпише договор в Държавен фонд земеделие за подмяна на водопроводна мрежа в населени места на територията на общината"}
{"url": "http://www.focus-news.net/news/2018/10/11/2577247/denitsa-zlateva-bsp-initsiiraneto-na-referenduma-za-imeto-na-makedoniya-beshe-golyama-smelost-ot-strana-na-premiera-zoran-zaev.html", "text": "Инициирането на референдума за името на Македония беше голяма смелост от страна на премиера Зоран Заев. Това каза зам.-председателят на БСП Деница Златева по време на дискусията: „Българската и европейска гледна точка: Референдумът в Македония“, предаде репортер на  Агенция „Фокус“ . „Референдумът в Македония не е имал задължителен характер, но е факт, че големи надежди бяха възложени на него“, коментира тя. „От самото начало имаше неяснота по отношение на това дали ще се постигне необходимото мнозинство“, посочи Златева. „Ясна е волята на участващите в референдума. Мнозинство от над 90% категорично подкрепи влизането на Македония в ЕС и НАТО чрез подкрепа на Преспанското споразумение“, обяви тя. „Необяснима за нас е позицията на опозиционната партия ВМРО – ДПМНЕ, защото участието в един политически процес изисква дори да имаш позиция „не“, да я изразиш на референдума“, коментира Деница Златева. „Не е ясно какво ще се случи оттук нататък в парламента. В понеделник най-вероятно предстои първият вот“, каза още тя. \r\nБиляна ИВАНОВА", "date": "2018.10.11", "title": "Деница Златева, БСП: Инициирането на референдума за името на Македония беше голяма смелост от страна на премиера Зоран Заев"}
{"url": "http://www.focus-news.net/news/2018/10/11/2577258/vav-vms-otbelyazaha-140-godini-ot-sazdavaneto-na-svarzochni-voyski-v-balgarskata-armiya.html", "text": "На 11 октомври 2018 година във военно формирование 26 800 беше отбелязана 140-ата годишнина от създаването на свързочни войски и органите за комуникационно и информационно осигуряване в Българската армия. Това съобщиха от пресцентъра на  Военноморските сили  (ВМС). \r\nНа тържественото мероприятие, което започна с издигане на националното знаме, присъстваха заместник-началникът на отбраната вицеадмирал Емил Ефтимов, командирът на ВМС контраадмирал Митко Петев, началникът на Щаба на Съвместното командване на силите флотилен адмирал Димитър Йорданов, командири на военни формирования от гарнизона, офицери от Щаба на ВМС. В строя отново застанаха, макар и символично, бивши командири на полка, офицери и старшини от запаса, служили в свързочното формирование през годините. \r\nПо случай празника, със заповед на министъра на отбраната бяха наградени бивши командири на свързочния полк. За безупречно изпълнение на функционалните задължения и постигнати отлични резултати, със заповеди на началника на отбраната и командира на ВМС бяха наградени офицери, старшини и матроси, свързочни и комуникационни специалисти от флота. Наградите връчиха вицеадмирал Ефтимов и контраадмирал Петев. \r\nСлед изпращането на бойното знаме, гостите на тържеството разгледаха богатата музейна сбирка на Свързочния полк. \r\nПо – късно във ВВМУ „Н. Й. Вапцаров” се проведе ритуал по поднасяне на венци  и цветя пред паметника на Вапцаров, а в лекционна зала 11 се проведе конференция на тема „140 години свързочни войски и органи по информационна осигуряване – ВМС – минало, настояще, бъдеще”. Във фоайето на зала 11 беше изложена нова комуникационна техника на ВМС. Началото на Свързочни войски е поставено със Заповед № 12 от 1 октомври 1878 г. по управлението на сапьорната и военноинженерната част в Българската земска войска. С нея се обявява сформирането на учебно-сапьорната рота в Горна Оряховица, в чийто състав е първият телеграфен взвод.  \r\nПрез ноември 1943 г. инженерно-свързочните войски се разделят на два отделни рода войски: инженерни и свързочни.  \r\nОт 1943 г. до днес, свързочните войски постоянно усъвършенстват организационно-щатната си структура, снабдяват се с модерни средства за управление на войските, овладяват свързочното дело, с достойнство участват в двете фази на Отечествената война (1944 - 1945 г.) и във всички учения, провеждани от Българската армия. \r\nОт 1 септември 1997 г. в състава на Свързочни войски организационно се включват и органите по автоматизация на управлението на войските. \r\nНачалото на бреговите части за наблюдение и комуникации във военния флот е поставено в навечерието на Балканската война (1912 – 1913 г.). През различните периоди формирования на тези части са базирани по бреговете на Черно, Егейско и Мраморно море, както и на река Дунав. \r\nДатата 24 юни 1911 г., когато на крайцера \"Надежда\" е монтирана радиостанция \"Телефункен\", се счита за начало на свързочното дело във флота. Военноморските свързочници правят бойното си кръщение на 16 октомври 1912 г., когато успяват да заловят радиограми от румънския пътнически кораб \"Принцеса Мария\", съдържащи данни за бреговите батареи и минното заграждение по българското крайбрежие. През следващата година по време на обсадата на Одрин радиотелеграфистите от крайцера \"Надежда\" осъществяват първи български преднамерени смущения на противникова свръзка - радиопредаванията между Одрин и Цариград. \r\nНа основата на свързочния възел на флота на 2 октомври 1952 г. се създава свързочен полк към ВМС, който осигурява всички видове свръзка. Първоначално полкът се разполага в района на Военноморска база Варна, по-късно в местността \"Горна Трака\", след това на \"Пясъка\", и накрая в района на Галата. След този период поделението на флотските свързочници претърпява развитие, многобройни структурни промени, попълва се с нова техника и усвоява нови задачи. През години постепенно се извършва подмяна на аналоговото радиообордване с цифрови КВ и УКВ р/станции от ново поколение.  \r\nВ момента модернизацията във формированието продължава с реализацията на проекта „Осигуряване на способности от брегово базирани военноморски комуникационни системи за командване и управление на надводни кораби” – BRASS.", "date": "2018.10.11", "title": "Във ВМС отбелязаха 140 години от създаването на Свързочни войски в Българската армия"}
{"url": "http://www.focus-news.net/news/2018/10/11/2577259/smolyan-tovaren-avtomobil-prevozvasht-trupi-se-e-obarnal-na-patya-bostina-rozhen-shofyorat-e-v-bolnitsa.html", "text": "Товарен автомобил, превозващ трупи, се е обърнал на пътя Бостина – Рожен. Това съобщи за  Радио „Фокус“ – Смолян  дежурният в Областно пътно управление (ОПУ) – Смолян. Произшествието е станало малко след 15.00 часа, като няма жертви, а шофьорът е закаран в болница. Движението в участъка е ограничено и се преминава в дясната лента, тъй като камионът заема другото пътно платно. На мястото е разлято гориво. Очаква се голям кран да бъде докаран в района на инцидента, за да вдигне товарния автомобил. На място има екипи на полицията и пожарната.  \r\nНай-вероятната причина за катастрофата е движение с несъобразена с терена скорост. Ограничението ще бъде в сила до утре на обяд, като е вероятно то да отпадне и по-рано, тъй като товарният автомобил може да бъде преместен от пътя до края на деня.  \r\nНели ГЕРГЬОВСКА", "date": "2018.10.11", "title": "Смолян: Товарен автомобил, превозващ трупи, се е обърнал на пътя Бостина – Рожен, шофьорът е в болница"}
{"url": "http://www.focus-news.net/news/2018/10/11/2577260/ministerstvoto-na-turizma-zalichava-71-druzhestva-ot-natsionalniya-turisticheski-registar.html", "text": "Министерството на туризма заличава 71 дружества, вписани като туроператори от Националния туристически регистър (НТР). Toва съобщиха от пресцентъра на  Министерството на туризма . Дружествата, чиято регистрация е заличена, са със седалище и адрес на управление в градовете София, Варна, Бургас, Пловдив, Русе, Добрич, Плевен, Несебър, Поморие, Самоков, Кърджали, Велико Търново и Велинград.  \r\nЗаличаването е със заповед на министъра на туризма Николина Ангелкова и се предприема съгласно решение на Експертната комисия по регистрация на туроператори и туристически агенти (ЕКРТТА).  \r\nПричината е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност. Определен е период от две години, през който заличените дружества нямат право да заявяват регистрация за извършване на туроператорска дейност, считано от датата на издаване на заповедта. Заличените дружества не са премахнати от НТР, но е отразена заповедта за заличаването им, като имената им са оцветени в червено. \r\nТова се прави, за да може при справка в регистъра потребителите да получават информация дали туроператорът е коректен и извършва дейност, спазвайки закона. Според действащите разпоредби на Закона за туризма задължително условие е регистрираният туроператор ежегодно да сключва договор за задължителна застраховка „Отговорност на туроператора“ със застраховател по смисъла на Кодекса на застраховането и да я представя на министъра на туризма в 14-дневен срок от сключването или подновяването му. \r\nНе съществува правна възможност регистриран туроператор временно да спира дейността си и/или да няма валидна застраховка.", "date": "2018.10.11", "title": "Министерството на туризма заличава 71 дружества от Националния туристически регистър"}
{"url": "http://www.focus-news.net/news/2018/10/11/2577257/ministar-kiril-ananiev-za-zdravnata-reforma-ne-e-dobar-podhod-da-se-pravyat-sreshti-i-ottam-da-se-hodi-na-preskonferentsii-i-da-se-huli-neshto-koeto-e-nerodeno.html", "text": "Не е добър подход да се правят срещи и оттам да се ходи направо на масата на пресконференции и да се хули нещо, което е неродено. Това каза министърът на здравеопазването Кирил Ананиев пред Здравна комисия по повод казаното от доц. Георги Йорданов от БСП, че не разбира дали упреква или хвали БСП за извънпарламентарните консултации, предаде репортер на  Агенция „Фокус“.   „Доц. Йорданов, много се радвам, че водите разговори с всички заинтересовани страни. В това няма нищо лошо. По-хубаво, ако го водим заедно\", каза министър Ананиев. \"Това, което ми стана болно е, че толкова време работя върху тези материали, не съм излязъл след някаква среща да направя веднага пресконференция да кажа колко лошо е това, как не приемат нито единия, нито другия модел. Това не е коректно, разбирате ли?“, каза още Ананиев. По думите му, ако нещо, наистина не е добре, би било добре да му се обадят  по телефона,  да се съберат със съответната организация, да се каже какви са притесненията и да започне да се работи по това. „А не от срещата на масата на пресконференцията и да се хули веднага нещо, което е неродено. Това не е добрият подход. Иначе разбира се, че трябва да се срещате и вие с тези, с които аз се срещам“, каза още министър Ананиев на доц. Георги Йорданов от БСП.   \r\nДеница КИТАНОВА", "date": "2018.10.11", "title": "Министър Кирил Ананиев за здравната реформа: Не е добър подход да се правят срещи и оттам да се ходи на пресконференции и да се хули нещо, което е неродено"}
{"url": "http://www.focus-news.net/news/2018/10/11/2577261/afp-turtsiya-otreche-tvardeniyata-na-donald-tramp-za-savmestna-rabota-na-sledovatelite-po-sluchaya-s-izcheznaliya-sauditski-zhurnalist.html", "text": "Турция отрече твърденията на държавния глава на САЩ Доналд Тръмп, че американски следователи работят съвместно с колегите си от Анкара по случая с изчезналия саудитски журналист Джамал Кашоги, предава  AFP . \r\n„Информацията, която САЩ представят за случая с Кашоги не е коректна“, увери турски източник от дипломатическите кръгове. \r\nПо-рано Тръмп заяви: „Имаме следователи там, работим с Турция и честно казано - работим със Саудитска Арабия\".  Тереза Герова", "date": "2018.10.11", "title": "AFP: Турция отрече твърденията на Доналд Тръмп за съвместна работа на следователите по случая с изчезналия саудитски журналист"}
{"url": "http://www.focus-news.net/news/2018/10/11/2577252/dots-georgi-yordanov-bsp-ne-mozhah-da-razbera-ministar-ananiev-kato-uprek-ili-kato-pohvala-vizira-izvanparlamentarnite-konsultatsii-na-bsp-po-vota-na-nedoverie.html", "text": "Не можах да разбера министър Ананиев като упрек или като похвала визира извънпарламентарните консултации на БСП по вота на недоверие. Това каза заместник-председателят на ПГ на „БСП за България“ и заместник-председател на Комисията по здравеопазване доц. Георги Йорданов по време на заседанието на Здравна комисия във връзка с реформата в здравеопазването, предаде репортер на  Агенция „Фокус“  . Доц. Йорданов каза това във връзка с изказването на министър Кирил Ананиев, че една политическа сила е провела срещи и те са обсъдили едностранно предложенията за здравна реформа. По отношение на реформата, депутатът заяви, че ще си запази критичния анализ на предложените модели за по-късен етап.   \r\n„Първото, което искам да кажа, че приемането на тези нови модели изисква участието на още две категории. Това са българските граждани и българските до този момент доброволни здравни застрахователи“, каза доц. Йорданов.   \r\nДеница КИТАНОВА", "date": "2018.10.11", "title": "Доц. Георги Йорданов, БСП: Не можах да разбера министър Ананиев като упрек или като похвала визира извънпарламентарните консултации на БСП по вота на недоверие"}
{"url": "http://www.focus-news.net/news/2018/10/11/2577253/hristo-gadzhev-gerb-ako-sega-ne-se-izpolzva-momentat-za-vlizane-na-makedoniya-v-es-ne-se-znae-koga-otnovo-shte-ima-podoben-moment.html", "text": "Ако сега не се използва моментът за Македония за влизане в ЕС, не се знае кога скоро пак ще има подобен момент. Това каза депутатът от ПГ на ГЕРБ Христо Гаджев на дискусията: „Българската и европейска гледна точка: Референдумът в Македония“, предаде репортер на  Агенция „Фокус“ . „Гласуването на какъвто и да е вот е инструмент на демокрацията. Да бойкотираш или да не участваш в референдума не ми звучи рационално“, коментира той. „Ако македонските граждани бяха участвали, наистина щяхме да видим съотношението „за“ или „против“ в държавата“, посочи Христо Гаджев. „Резултатът е категоричен, над 90% са гласували за ратификация на договора“, уточни депутатът. „Не чух от хората, които защитават позиция да се бойкотира референдума, какво предлагат. Как предлагат Македония да се развива оттук нататък“, каза още Христо Гаджев. \r\nБиляна ИВАНОВА", "date": "2018.10.11", "title": "Христо Гаджев, ГЕРБ: Ако сега не се използва моментът за влизане на Македония в ЕС, не се знае кога отново ще има подобен момент"}
{"url": "http://www.focus-news.net/news/2018/10/11/2577263/zam-ministar-denitsa-nikolova-do-2020-g-shte-obnovim-nad-80-ot-obrazovatelnata-infrastruktura-v-stranata.html", "text": "До 2020 г. над 80% от съществуващата образователна инфраструктура в страната, включваща детски ясли и градини, училища, гимназии и университети ще бъде изцяло обновена. За тази цел се инвестират над 624 млн. лв. по Оперативна програма „Региони в растеж“ 2014-2020 г. Това каза в Казанлък заместник-министърът на регионалното развитие и благоустройството и ръководител на управляващия орган на европейската програма Деница Николова, съобщиха от пресцентъра на  МРРБ . Заедно със заместник-кмета на община Казанлък Цветолина Симеонова тя откри обновената детска градина „Слънце“. Детското заведение е построено преди 30 години и оттогава не е ремонтирано. Градината е напълно реновирана и обзаведена с нови мебели, включително и нова кухня,  по проект „Обновяване на образователна инфраструктура в Община Казанлък“ на стойност над 9,5 млн. лв., осигурени от ОП „Региони в растеж“ 2014-2020 г. По него се ремонтират общо осем образователни институции в Казанлък – 3 детски градини и пет училища.  Освен сградата са ремонтирани дворното пространство, в което са направени нови спортни площадки и атракциони, включително стадион с атлетическа писта. Подменена е и системата за отопление, създадени са нови зелени и цветни зони.     \r\nЗам.-министър Николова подчерта, че образованието е основен приоритет на правителството и в тази връзка се прави много. „Целта ни е децата да получават по-добро образование  и грижи, а преподавателите да работят в по-качествена среда.  Вече виждаме ефекта от усилията на правителството, местна власт и изпълнителите и надявам се, той се  цени от всеки, защото така се променя и стандарта на живот в населените места“, отбеляза тя.  \r\nВ Казанлък заместник-министърът инспектира и реконструираното междублоково пространство в кв. „Изток“, част от дейностите по Проект „Обновяване на градската среда в град Казанлък“,  финансиран по Оперативна програма „Региони в растеж“ 2014-2020 г., по който в града се влагат над 5,6 млн. лв. Той включва  реконструкция и рехабилитация на четири улици и прилежащите им тротоари  и възстановяване на две междублокови пространства. Зам.-министърът провери облагородените градски пространства, новите кътове за отдих и игра, детски площадки, фитнес съоръжения и площадки за спортни дейности.  \r\nВ подбалканския град зам.-министър Деница Николова проведе информационен ден за популяризиране на инвестициите в туризма и градската среда, предоставяни чрез финансови инструменти по Оперативна програма „Региони в растеж“ 2014-2020 г.  Във форума участваха представители на министерствата на туризма, културата, регионалното развитие и благоустройството и фонд посредника, финансиращ проекти. Към информационната кампания имаше широк обществен интерес, а присъстващите се запознаха с възможностите за реализация на проекти за развитие на туризма и подобряване на градската среда.  \r\nЗам.-министър Николова обясни, че за  Южна България предоставеният финансов ресурс е в размер на 220,5 млн. лв., от които 135,5 млн. лв. са от ОПРР 2014-2020 и 85 млн. лв. съфинансиране от обединението-ДЗЗД „Фонд за устойчиви градове“, което включва ОББ, Фонд ФЛАГ, Фонд за устойчиво градско развитие и Българска консултантска организация. „Инвестициите в туристически забележителности и обекти - културни ценности с национално и световно значение могат да се финансират само с финансови инструменти, като има възможност някои проекти да получат и частично безвъзмездна помощ. Целта е да стимулираме частни инвеститори, неправителствен сектор, граждански организации,  които имат желание да се включат в проекти за развитие на туристически обекти. Например – обновяване на крепости и манастири, които да привличат повече туристи, а същевременно да стимулират бизнеса чрез направата на настанителна база, заведения за хранене, места за продажба на сувенири и др. Всички обекти от национално и световно значение, включени в списъка на Министерството на културата“, каза Николова.", "date": "2018.10.11", "title": "Зам.-министър Деница Николова: До 2020 г. ще обновим над 80% от образователната инфраструктура в страната"}
{"url": "http://www.focus-news.net/news/2018/10/11/2577262/burgas-gradat-veche-ima-prekrasen-nov-pokrit-baseyn-v-koyto-prez-oktomvri-i-noemvri-shte-se-provedat-dva-mashtabni-turnira.html", "text": "Наред с традициите в плувните спортове, Бургас вече има и прекрасен нов покрит басейн. През октомври и ноември в него ще се проведат два мащабни турнира. Това съобщиха от пресцентъра на  Общината . Нека подкрепим нашите състезатели и се представим на ниво като активна публика! \r\nПървият от двата големи плувни турнира започва на 12 октомври. От 12 до 14 октомври в новопостроения плувен комплекс \"Парк Арена ОЗК\" стартира Четвъртото издание на международния турнир по плуване \"Бриз\". Организатори на престижното състезание са ПК \"Бриз\" и Община Бургас. То е част от календара на Българска федерация плувни спортове, ФИНА (Международна федерация плувни спортове), ЛЕН (Европейска лига плувни спортове) и практически открива сезона у нас. Турнирът дава възможност на изявените ни състезатели да покрият норматив за световния шампионат на 25-метров басейн в Китай през декември. \r\nНад 600 плувци ще пристигнат в Бургас, като до момента са постъпили заявки от осем държави - България, Великобритания, Гърция, Египет, Латвия, Молдова, Турция и Румъния. Най-силните родни плувци ще дадат всичко от себе си, за да покрият норматива за световния шампионат. Нека ги подкрепим! \r\nОфициалното откриване на Международния турнир по плуване ще бъде в 17.00 ч. на 12 октомври (петък), а градусът на емоцията ще вдигне талантливата Сантра с изпълнение на някои от големите си хитове.", "date": "2018.10.11", "title": "Бургас: Градът вече има прекрасен нов покрит басейн, в който през октомври и ноември ще се проведат два мащабни турнира"}
{"url": "http://www.focus-news.net/news/2018/10/11/2577264/dvizhenieto-na-vlakovete-mezhdu-blagoevgrad-i-kocherinovo-e-spryano-sled-kato-pomoshtnik-mashinist-e-skochil-v-dvizhenie-ot-parviya-lokomotiv-na-tovarna-kompozitsiya.html", "text": "Движението на влаковете в участъка между гарите Благоевград и Кочериново е спряно поради инцидент. Това съобщиха от пресцентъра на  БДЖ . Около 16.05 часа е преустановено движението на влаковете в участъка между гарите Благоевград и Кочериново поради настъпил инцидент с помощник-машинист от товарен влак в тунел между двете гари. По първоначална информация помощник-машинистът е скочил в движение от първия локомотив на товарната композиция. \r\nВ момента на място се извършват следствени действия за изясняване на обстоятелствата около инцидента. Ще бъдат взети показания от машиниста и локомотивния персонал на втория локомотив. \r\nДо приключване на следствените действия е организиран превоз с автобуси за пътниците от преминаващите през участъка пътнически влакове. \r\nРъководството на националния железопътен превозвач изказва съболезнования на семейството на загиналия служител.", "date": "2018.10.11", "title": "Движението на влаковете между Благоевград и Кочериново е спряно, след като помощник-машинист е скочил в движение от първия локомотив на товарна композиция"}
{"url": "http://www.focus-news.net/news/2018/10/11/2577266/veliko-tarnovo-katastrofa-mezhdu-tri-tovarni-avtomobila-i-mikrobus-e-stanala-v-selo-polikraishte-nyama-postradali.html", "text": "Катастрофа между три товарни автомобила и микробус е станала в село Поликраище, съобщиха от  Областна дирекция на МВР – Велико Търново . Пострадали няма. Сигнал за инцидента е получен в 13.56 часа. Участъкът е затворен за движение на автомобили за обработване на пътното платно.", "date": "2018.10.11", "title": "Велико Търново: Катастрофа между три товарни автомобила и микробус е станала в село Поликраище, няма пострадали"}
{"url": "http://www.focus-news.net/news/2018/10/11/2577265/faz-avstriya-udalzhi-proverkite-po-granitsite-germaniya-ne.html", "text": "Австрия информира Европейската комисия за решението да продължи проверките по границите с Унгария и Словени, съобщава националният ежедневник  Die Frankfurter Allgemeine Zeitung .  \r\nСъобщението e прието по-рано през деня в Брюксел. Текущият срок на действие на проверките по австрийските граници изтича на 11 ноември, но сега Виена ги удължава за още шест месеца.  \r\nПроверките по границата между германската провинция Бавария и Австрия също изтича на 11 ноември, но Берлин все още не е информирал Европейската комисия за желанието си да удължи срока, поясняват от редакцията.  Тереза Герова", "date": "2018.10.11", "title": "FAZ: Австрия удължи проверките по границите, Германия – не"}
{"url": "http://www.focus-news.net/news/2018/10/11/2577267/burgas-zapochna-izgrazhdaneto-na-povdignati-peshehodni-pateki-v-aheloy.html", "text": "От днес започна изграждането на две повдигнати пешеходни пътеки на ул. „Цар Симеон” в град Ахелой, съобщиха от пресцентъра на  Община Поморие . Това се случва по настояване на гражданите на града, които неведнъж са възразявали срещу високите скорости, с които преминават шофьорите в този район и опасността от пътни произшествия. „Това е още едно решение на многогодишен проблем. Знам притесненията на хората и затова поех ангажимента, че веднага след отварянето на обходния път на Ахелой ще задействам процедурите за изграждане на препятствия за шофьорите, тъй като улицата вече не е част от главен път 1-9 Бургас-Слънчев бряг.” , каза кметът Иван Алексиев. Въпреки изграждането на препятствия по пътя, единственият начин да се избегнат нежелани инциденти си остава благоразумието на шофьорите да спазват ограничението на скоростта и пътните знаци. Затова и кметът на град Ахелой Иван Георгиев изказва благодарност на всички добросъвестни водачи на МПС.", "date": "2018.10.11", "title": "Бургас: Започна изграждането на повдигнати пешеходни пътеки в Ахелой"}
{"url": "http://www.focus-news.net/news/2018/10/11/2577268/plovdiv-25-uchenitsi-ot-pet-uchilishta-uchastvat-v-obshtinskiya-mladezhki-savet-v-asenovgrad.html", "text": "25 ученици от пет училища участват в Общинския младежки съвет в Асеновград. Това каза за  Радио „Фокус“-Пловдив  Величка Стойчева, директор Дирекция „Хуманитарни дейности“ в Община Асеновград. По думите й съветът съществува от 5-6 години. Учениците организират различни инициативи. „Те имат интересни инициативи, свързани с почистване на паркове, с боядисване на пейки, организиране на редица благотворителни мероприятия  и др.“, добави Стойчева. По думите й Община Асеновград подпомага финансово децата в случай на нужда. „Имаме непрекъснато връзка с тях и ако те имат някакви идеи, които да осъществят с наша помощ или имат желание за среща с нас, винаги откликваме на техните желания“, каза Стойчева.  \r\nПървото заседание на Общинския младежки съвет в Асеновград за тази учебна година вече се проведе по повод 12 октомври-Ден на българската община.  Идеята е да се запознаят учениците от Съвета със структурата на една община и по-специално на Община Асеновград.“ Колко са зам.-кметовете, колко са дирекциите и какви задачи изпълнява всяка една от тях. На заседанието бяха част от служителите, работещи в Дирекция „Хуманитарни дейности“, и децата имаха възможност да задават въпроси по отношение на тяхната работа. Най-голям интерес проявиха към работата по отношение на образованието, точно в какво се изразява нашата дейност, с какво помагаме на образованието, какви са ни задълженията и особено голям интерес проявиха към експертите , които отговарят за културата и за културните мероприятия в града. Имаше много въпроси, много предложения за културни мероприятия“, каза още Стойчева. Заседанията се провеждат на всеки три месеца. Следващото ще бъде на 7 ноември, когато ще се приеме планът за работата на Съвета през годината. \r\nМария РУСЕВА", "date": "2018.10.11", "title": "Пловдив: 25 ученици от пет училища участват в Общинския младежки съвет в Асеновград"}
{"url": "http://www.focus-news.net/news/2018/10/11/2577271/bsp-zhiteli-na-razgrad-podkrepiha-sotsialnite-merki-predlozheni-vav-viziya-za-balgariya-ofitserite-i-serzhantite-ot-zapasa-povdignaha-vaprosa-za-voennata-podgotovka-na-mladite-hora.html", "text": "Преизчисляването на пенсиите и защитата на възрастните хора бяха основните теми, които поставиха представителите на пенсионерските клубове в Разград на среща с народните представители Виолета Желева, Димитър Данчев, Денчо Бояджиев и  Веска Ненчева. Това съобщиха от пресцентъра на  БСП . Възрастните хора коментираха, че е  несправедливо да работиш 40 години , а пенсията ти да е 205 лв, при 200 лв. минимална пенсия. Те заявиха, че приемат предложеното във \"Визия за България\"- преизчисляване на всички пенсии, отпуснати до 31 декември 2015 г. с актуалния среден осигурителен доход, както и социалния пакет, предложен в документа.  \"България се нуждае от по-динамично развитие на заплатите. Затова нашата политика по доходите включва цел за минимални възнаграждения, не по-малки от 60% от средната работна заплата за страната за предходната година, както и по-справедливи ставки за заплащане на нощния труд и труда в извънработно време.“, каза народният представител Виолета Желева. По въпросите, свързани с проблемите в образованието, народният представител Веска Ненчева заяви, че  в закона  липсва дългосрочна и далновидна политика за развитието на сектора. \"Затова във Визията предлагаме нова философия, с която се цели качество на образованието\"- коментира тя. Добави, че след приключване на образованието си, българските граждани трябва да са образовани, знаещи, можещи, обичащи родината, готови за ефективно участие в обществения живот.  Народният представител Димитър Данчев каза, че за да се стимулира работата на бизнеса, във \"Визия за България\" са предвидени: намаляване на административните пречки пред бизнеса, изкореняване на корупцията, подобряване на инфраструктурата, поддържане на стабилна политическа среда, подобряване на работата на администрацията и съдебната система.  \r\nСемейна реализация в армията, военната подготовка на младежта в училищни и извънкласни форми, преодоляването на корупцията в силовите министерства, мястото на спецслужбите в помощ на държавата- бяха само част от темите, поставени на срещата на  народните представители Николай Цонков, Кольо Милев, Славчо Велков, Георги Андреев и Иван Ченчев с офицерите и сержантите от запаса в Разград. Те заявиха, че подкрепят политиките за увеличаване на доходите, въвеждане на прогресивно подоходното облагане и необлагаем минимум, заложени във \"Визия за България\". Офицерите и сержантите от запаса поискаха и закон за запасното войнство с широк обхват, включващ  запасните от полицията и пожарната.  \"Военноприложните спортове могат да бъдат част от обучението на младите хора, а защо не и да се мисли за връщане на военните първенства по някои видове спорт\", каза народният представител Иван Ченчев. Той добави, че Визията е с широк обхват и касае всички секторни политики и проблемите на всички граждани на страната. Народният представител Николай Цонков каза, че заедно с всички запасни офицери, сержанти и войници, левицата иска да изгради нов модел, чрез който да бъде  преодоляна кризата, в която е изпаднала българската армия. \"Искаме тя да бъде модерна и боеспособна\", каза още Цонков. „Идваме при вас, за да ви чуем, да се изготвят предложения за допълване на Визията“, заяви депутатът Славчо Велков. Той подчерта, че Визията не е предизборна платформа,  а документ за бъдещото развитие на страната ни, който при бъдещо спечелване на изборите,  да се превърне в управленска програма. \"В момента има дълбока криза на кадри в страната. Армията ни има сериозни проблеми. Трябва да се увеличи заплащането на военнослужещите. Осезаемо се чувства дефицит на кадри там“, каза народният представител ген. Кольо Милев.", "date": "2018.10.11", "title": "БСП: Жители на Разград подкрепиха социалните мерки, предложени във \"Визия за България\", офицерите и сержантите от запаса повдигнаха въпроса за военната подготовка на младите хора"}
{"url": "http://www.focus-news.net/news/2018/10/11/2577270/emiliya-milkova-gerb-442-biblioteki-obnovyavat-fondovete-si-chrez-programa-na-ministerstvoto-na-kulturata.html", "text": "442 проекта се финансират по програмата „Българските библиотеки – съвременни центрове за четене и информираност”, която дава възможност за обновяване на библиотечните фондове. Програмата на стойност 1 млн. лв. намери широк отзвук и се радва на одобрението на библиотечната колегия, коментира варненският народен представител от Парламентарната група на ГЕРБ Емилия Милкова, която е дългогодишен директор на Регионалната библиотека „Пенчо Славейков” във Варна и член на Управителния съвет на Българската библиотечно-информационна асоциация. Това съобщиха от пресцентъра на  ПП ГЕРБ – Варна . \r\n„Поради големия интерес към конкурсната процедура се обърнах към Министерството на културата с въпроси относно резултатите от проведения подбор, а получените отговори потвърдиха положителния ефект от програмата. Именно в резултат от изключителния интерес срокът за кандидатстване бе удължен, а постъпилите 1307 проекта са оценени от комисия с участието на външни експерти, посочени от Българската библиотечно-информационна асоциация и Асоциация „Българска книга”, изтъкна Емилия Милкова. Като се позова на данните на Министерството на културата, тя допълни, че стойността на внесените предложения е трикратно по-голяма от общия размер на осигуреното финансиране. „На сайта на министерството вече е публикуван списъка с отпадналите участници и мотивите на комисията. За всички е ясно, че възможностите на програмата не са неограничени, но тя е един важен знак за държавна подкрепа към библиотечната общност и четящите хора, а също и към българските автори. Защото приоритет на програмата са проектите за книги и информационни източници от предимно български автори, а също и от максимално широк кръг издателства. Сред критериите за оценка дори бе записано, че включените заглавия от едно издателство не могат да надвишават 10% от общия брой”, уточни народният представител. \r\nМилкова изрази удовлетворение от факта, че в резултат от одобрените проекти ще бъдат обогатени библиотечни фондове, които покриват цялата територия на страната. „От информацията, която получих от министерството в качеството си на депутат, става ясно, че средствата по програмата ще бъдат разпределени в Националната библиотека, 26 библиотеки с регионален характер, 7 общински и 408 читалищни библиотеки. Тези 442 проекта са на обща стойност 998 998 лв. Сумата на практика ще позволи 442 библиотеки да обогатят фондовете си с нова художествена литература, детски книги, хуманитаристика, периодични издания и други информационни източници”, подчерта Емилия Милкова. Тя изказа благодарност към министерството на културата и лично към министър Боил Банов за успешната реализация на програмата, която бе сред предизборните ангажименти на ПП ГЕРБ. „Убедена съм, че с подкрепата на правителството и на колегите в парламента инициативите, които дават възможност на библиотеките да развиват своята дейност, ще продължат и занапред”, заключи народният представител. \r\nНеобходимостта от програмата „Българските библиотеки – съвременни центрове за четене и информираност” бе дискутирана от библиотечната общност и на състоялата се в Силистра национална научна конференция „Европейски хоризонти: Библиотеките – между буквата и бинарния код”. Емилия Милкова бе сред гостите на форума, който се проведе по повод Европейската година на културното наследство и под патронажа на евродепутата Емил Радев – посланик на библиотеките в ЕП. В рамките на събитието бяха обсъдени иновативни решения за изграждане облика на библиотеката на ХХI век.", "date": "2018.10.11", "title": "Емилия Милкова, ГЕРБ: 442 библиотеки обновяват фондовете си чрез програма на Министерството на културата"}
{"url": "http://www.focus-news.net/news/2018/10/11/2577269/kazanlak-v-perioda-2017-2018-g-obshtinata-e-sastavila-21-konstativni-protokola-za-nezakonni-i-opasni-sgradi-v-tsiganskite-kvartali-karmen-i-kazmera.html", "text": "Кметът на община Казанлък Галина Стоянова взе участие в Национална среща „Обществен ред и сигурност – необходимост от законодателни промени“ , предаде кореспондент на  Радио „Фокус“ . По време на срещата Стоянова изнесе данни за предприетите от общинските органи мерки спрямо случаите на нарушения и такива за предотвратяване на произшествия на територията на общината, съгласно общинските наредби касаещи опазване на обществения ред и сигурност.  \r\nСтоянова поясни, че по административните мерки, касаещи отделни наредби за осигуряване на реда и спокойствието на гражданите, за три години са съставени 645 наказателни постановления. 96 от тях са по чл. 3 от Наредба 1 за опазване на обществения ред в община Казанлък – за използване на аудиовизуална техника по начин, който смущава спокойствието на гражданите в часовете за отдих, 56 постановления са за употреба на алкохол на обществено място, 47 са за просия, 42 – за нарушения на заведения за липса на удължено работно време и 21 за свободно разхождане на домашни животни. Най–много – 3 214, за този период са съставените фишове по Наредба 4 – за реда за спиране, престои и паркиране. Събираемостта на всички тези  постановления е в рамките на близо 40 процента. „ Не можем и законът не ни позволява да обвързваме събираемостта на наказателните постановления с предоставянето на услуги от страна на Община Казанлък. \r\nВъв връзка с опазване на обществения ред на територията на общината се осъществява и видеонаблюдение – поставени са 78 камери в централната част на града, в парковете „Розариум“ , „Тюлбето“, „Петьо Ганин“, Петко Д. Петков“ и парк на улица „Бузлуджа“, по пътни кръстовища, сградата на Общината. Видеонаблюдението се осъществява 24 часа от дежурния по „Ред и сигурност“ в Община Казанлък, който има пряка връзка с телефон 112 и Районното управление в Казанлък.  \r\nПо постоянен адрес в общината има регистрирани 82 818 жители, а по настоящ адрес – 75 403. Община Казанлък не събира и не обработва данни за етническа принадлежност и единствените официални данни са от преброяването през 2012 година на база на самоопределяне на преброяваните жители. За роми са се определили – 3 737 лица в Казанлък. \r\nБроят на децата, навършили пет години, е 713, от тях 578 са записани и посещават подготвителни групи. Има 81 процента обхват на децата със задължително посещение на детски градини и училищни предучилищни групи. По отношение на посещението на деца на училище до 18–годишна възраст, Община Казанлък участва в Механизъм за съвместна работа на институциите по обхват и задържане в образователната система на децата. Според данните за 2017 година са работили 12 екипа за обхват, посетени са 1 131 адреса, като е констатирано, че 512 деца от посетените задължително подлежащи на училище са извън България. Регистрирани и върнати в образователната система за 2017 година са 83 ученици. През 2018 година работят 16 екипа по тази задача, като са посетени 745 семейства, установени са 292 деца – ученици, които са в чужбина, отпаднали от образователната система са 45 деца, а са върнати 34 ученици. \r\nПо данни на Регионално управление образование – Стара Загора за учебната 2017 – 2018 година са регистрирани до 155 деца в риск – с натрупани неизвинени отсъствия по неуважителни причини. Според закона към семейства на такива ученици могат да бъдат прилагани и наказателни мерки, като процедурата се осъществява от директорите на училищата и на детските градини, които предприемат съответните действия, след което информират кмета на общината, който съставя актовете за налагане на наказания. За учебната 2017 / 2018 година от регистрирани 155 ученици в риск до кмета има предадени само четири случая, за три от които са издадени актове за административни нарушения и едно наказателно постановление на родители, които не са изпълнили задълженията си съгласно закона. \r\nПо отношение на незаконно строителство в двата цигански квартала „Кармен“ и „Казмера“ в периода 2017 – 2018 година Общината е съставила 21 констативни протоколи за строежи по чл. 196 от Закона за устройство на територията, които са установени са установен като опасни и незаконни сгради.  \r\nСлавяна ГАЙДАРОВА", "date": "2018.10.11", "title": "Казанлък: В периода 2017 – 2018 г. Общината е съставила 21 констативни протокола за незаконни и опасни сгради в циганските квартали „Кармен“ и „ Казмера“"}
{"url": "http://www.focus-news.net/news/2018/10/11/2577272/ria-novosti-kremal-otreche-informatsiyata-za-vtora-planirana-sreshta-mezhdu-putin-i-tramp.html", "text": "Информацията за нова среща между президентите на Русия и САЩ Владимир Путин и Доналд Тръмп не „отговарят на действителността“, увери говорителят на Кремъл Дмитрий Песков, като подчерта, че към настоящия момент Москва няма такива планове, предава  РИА Новости . \r\nДокладът за нова среща Путин-Тръмп бе разпространен от вестник Helsingin Sanomat. Финландското издание се позова на източници, според които двамата лидери планират среща в Хелзинки в началото на следващата година.  \r\n„Това не съответства на действителността, към настоящия момент няма такива планове или намерения“, отговори Песков на молба за коментар на медийния доклад.  Тереза Герова", "date": "2018.10.11", "title": "РИА Новости: Кремъл отрече информацията за втора планирана среща между Путин и Тръмп"}
{"url": "http://www.focus-news.net/news/2018/10/11/2577274/washington-examiner-voenni-zazemiha-f-35s-po-tsyal-svyat-za-inspektsii-sled-katastrofa.html", "text": "Всички изтребители F-35s са били заземени след катастрофата на една от машините в края на септември в щата Южна Каролина, съобщава американското издание  Washington Examiner , като се позовава на изявление от армията на САЩ. \r\nНа персонала, отговарящ за техническата поддръжка на самолетите, е наредено да инспектират горивната тръба във всеки двигател на F-35s и да ги подменят при нужда. Инспекциите се очаква да бъдат завършени в рамките на следващите 48 часа, уточниха в четвъртък сутринта (местно време) от Службата на съвместната програма за F-35. \r\nВ изявлението се казва, че проверките са разпоредени във връзка с катастрофата на F-35B, използван от морската пехота. Машината аварира на 28 септември, а пилотът успя да катапултира.  \r\n„Основната цел след всяка злополука е предотвратяването на бъдещи инциденти\", се казва в изявлението. „Ние ще предприемем всички мерки, за да осигурим безопасни операции, докато ние доставяме, поддържаме и модернизираме F-35 за воюващите и за нашите партньори в отбраната\", се казва още в разпространения текст.  \r\nF-35 се предлага в три варианта – за Военновъздушните сили, за морския корпус и флота.  Програмата включва множество международни партньори и клиенти. Катастрофата на 28 септември бе първата по рода си за самолета, с който тази седмица за първи път бяха нанесени удари – в Афганистан. .  Тереза Герова", "date": "2018.10.11", "title": "Washington Examiner: Военни заземиха F-35s по цял свят за инспекции след катастрофа"}
{"url": "http://www.focus-news.net/news/2018/10/11/2577275/aktsenti-v-sutreshniya-blok-dobro-utro-balgariya-po-radio-fokus-na-12-oktomvri.html", "text": "До края на месеца трябва да стане ясна структурата на новия държавен орган, чиято цел ще бъде безопасността по пътищата. За такъв се заговори след трагичния инцидент край Своге. Какво точно ще гарантира новият модел и колко ефективен ще бъде той? Темата ще коментираме с експерта по пътна безопасност и бивш началник на КАТ комисар Алекси Стратиев.  \r\nПарламентът прие на първо четене промени в Закона за вероизповеданията. Настояванията са законово да се дефинира понятието „религиозен радикализъм“. Какво съдържа понятието и какви са опасностите които носи? За почвата на религиозния радикализъм у нас и начините за противодействие ще разговаряме с експерта по антитероризъм Христо Смоленов.  \r\nЩе обърнем внимание и на проблемите и перспективите пред родния туризъм, които ще бъдат обсъдени на кръгла маса във Варна. Повече предвидените акценти ще научим от доц. Христо Михайлов, зам.-председател на АБВ и преподавател в Лесотехническия университет в София.  \r\nВ минутите след 9 часа - от Мария Русева от  Радио „Фокус“-Пловдив  ще ни разкаже как в Асеновград отбелязват деня на българската община - 12 октомври.  \r\nТези и още теми - в сутрешния блок „Добро утро, България“ на  Радио „Фокус“ , от 06.00 до 10.00 часа на 12 октомври, с водещ Виктория Месробович - Кувенджиева.", "date": "2018.10.11", "title": "Акценти в сутрешния блок „Добро утро, България“ по Радио „Фокус“ на 12 октомври"}
{"url": "http://www.focus-news.net/news/2018/10/11/2577278/the-jerusalem-post-dvama-dushi-sa-postradali-pri-napadenie-s-hladno-orazhie-na-zapadniya-bryag.html", "text": "Резервист от Израелските отбранителни сили и цивилно лице са ранени при нападение с хладно оръжие, извършено от палестинец пред база в района на Самария на Западния бряг, съобщава вестник  The Jerusalem Post . \r\nРезервистът, 32-годишен, е получил средна степен на наранявания. Той е бил намушкан в лицето и горната част на тялото. Вторият пострадал е 26-годишна жена, която е била ранена в крака от шрапнел от приятелски огън. И двамата пострадали са приети в близко разположена болница в пълно съзнание.  \r\nСпоред първоначалните съобщения в израелските медии палестинец е намушкал резервиста, който е стоял на автобусна спирка в Шомрон. Войници и цивилни в района се опитали да неутрализират нападателя – срещу него е открит огън, но въпреки това е успял да избяга към близкия палестински град Хувара, на юг от Наблус. \r\nИздирването му продължава, подчертават от редакцията.   Тереза Герова", "date": "2018.10.11", "title": "The Jerusalem Post: Двама души са пострадали при нападение с хладно оръжие на Западния бряг"}
{"url": "http://www.focus-news.net/news/2018/10/11/2577280/sliven-natovareno-e-dvizhenieto-po-patishtata-v-oblastta.html", "text": "Интензивен е трафикът в Сливен. Опашки и задръствания има на светофарите в центъра на града. По пътищата в областта движението също е натоварено, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.11", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/10/11/2577277/smolyan-ostava-ogranicheno-dvizhenieto-v-ednata-patna-lenta-po-patya-bostina-rozhen.html", "text": "Мокри на места, но нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, със слаби превалявания от дъжд. Остава ограничено движението по пътя Бостина – Рожен, където товарен автомобил, превозващ трупи се е обърнал. В участъка се преминава само в дясната лента, тъй като камионът заема другото пътно платно. На мястото има полицаи, които регулират преминаването на автомобилите. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“, собственост на Националната електрическа компания, която не се поддържа от ОПУ - Смолян, се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nВ град Смолян пътните настилки са мокри, вали слаб дъжд. Автомобилният трафик е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.11", "title": "Смолян: Остава ограничено движението в едната пътна лента по пътя Бостина – Рожен"}
{"url": "http://www.focus-news.net/news/2018/10/11/2577281/pregled-na-mezhdunarodnite-novini-do-18-chasa-agentsiya-fokus.html", "text": "Информацията за нова среща между президентите на Русия и САЩ Владимир Путин и Доналд Тръмп не „отговарят на действителността“, увери говорителят на Кремъл Дмитрий Песков, като подчерта, че към настоящия момент Москва няма такива планове, предава  РИА Новости . \r\nДокладът за нова среща Путин-Тръмп бе разпространен от вестник Helsingin Sanomat. Финландското издание се позова на източници, според които двамата лидери планират среща в Хелзинки в началото на следващата година.  \r\n„Това не съответства на действителността, към настоящия момент няма такива планове или намерения“, отговори Песков на молба за коментар на медийния доклад. \r\n***  Египетски военен съд издаде смъртни присъди на 17 души за серия от самоубийствени атентати срещу църкви, отговорност за които пое близкоизточната терористична групировка „Ислямска държава“, предава  AFP . \r\nОще 19 души бяха осъдени на доживотен затвор, а други 10 – на лишаване от свобода за срок между 10 г. и 15 г. \r\nОбщо 74 души бяха убити при атаките през 2016 г. и 2017 г. в Кайро, Александрия и Танта, насочени срещу коптски християни, които съставляват около 10% от преобладаващо сунитското мюсюлманско население в Египет. \r\nХристиянските места за поклонение в Египет бяха обект на множество атаки, отговорност за които поеха джихадистите. Поради тази причина властите въведоха извънредно положение. Египетската армия провежда мащабна операция на полуострова Синай срещу „Ислямска държава“. \r\n***  Турция отрече твърденията на държавния глава на САЩ Доналд Тръмп, че американски следователи работят съвместно с колегите си от Анкара по случая с изчезналия саудитски журналист Джамал Кашоги, предава  AFP . \r\n„Информацията, която САЩ представят за случая с Кашоги не е коректна“, увери турски източник от дипломатическите кръгове. \r\nПо-рано Тръмп заяви: „Имаме следователи там, работим с Турция и честно казано - работим със Саудитска Арабия\". \r\n***  Австрия информира Европейската комисия за решението да продължи проверките по границите с Унгария и Словени, съобщава националният ежедневник  Die Frankfurter Allgemeine Zeitung .  \r\nСъобщението e прието по-рано през деня в Брюксел. Текущият срок на действие на проверките по австрийските граници изтича на 11 ноември, но сега Виена ги удължава за още шест месеца.  \r\nПроверките по границата между германската провинция Бавария и Австрия също изтича на 11 ноември, но Берлин все още не е информирал Европейската комисия за желанието си да удължи срока, поясняват от редакцията. \r\n***  Резервист от Израелските отбранителни сили и цивилно лице са ранени при нападение с хладно оръжие, извършено от палестинец пред база в района на Самария на Западния бряг, съобщава вестник  The Jerusalem Post . \r\nРезервистът, 32-годишен, е получил средна степен на наранявания. Той е бил намушкан в лицето и горната част на тялото. Вторият пострадал е 26-годишна жена, която е била ранена в крака от шрапнел от приятелски огън. И двамата пострадали са приети в близко разположена болница в пълно съзнание.  \r\nСпоред първоначалните съобщения в израелските медии палестинец е намушкал резервиста, който е стоял на автобусна спирка в Шомрон. Войници и цивилни в района се опитали да неутрализират нападателя – срещу него е открит огън, но въпреки това е успял да избяга към близкия палестински град Хувара, на юг от Наблус. \r\nИздирването му продължава, подчертават от редакцията. \r\n***  Държавният глава на ФРГ Франк-Валтер Щайнмайер поиска прошка от гърците за престъпленията, извършени по време на окупацията на страната от Нацистка Германия, съобщава водещото издание  Der Spiegel . \r\nНа среща с гръцкия премиер Алексис Ципрас, Щайнмайер призна, че в концентрационния лагер „Чаидари“ край Атина нацистите са извършели „невъобразими жестокости“. \r\n„Прекланяме се пред жертвите. Преди всичко искаме прошка, тук, в Гърция, за случилото се\", заяви германският президент при посещението си в „Чаидари“. \r\nПо време на нацистката окупация (1941-1944 г.) в лагера са затворени до 25 000 души. Вермахтът обаче е отговен за масови стрелби и множество зверства, извършени в различни части на страната. Броят на жертвите от европейски произход е между 60 хил. и 70 хил. души.  \r\nНе трябва да се забравя моралната и политическа вина на Германия, независимо от различните правни позиции, подчерта Щайнмайер, визирайки гръцките претенции към Берлин за репарации. \r\n***  Опозиционните партии в Косово няма да участват в срещата, свикана от председателя на парламента Кадри Весела за хармонизиране на резолюцията, предложена от управляващите партии за диалога между Косово и Сърбия. \r\nПредставители на „Демократичния съюз на Косово“ и движението „Самоопределение“  заявиха, че поканата е несериозна, имайки предвид, че управляващите партии отхвърлиха искането на опозицията за парламентарно заседание за диалога с Белград. \r\nСоциалдемократическата партия на Косово все още не е обявила дали ще участва в срещата с „Демократическата партия на Косово“, „Алианс за бъдещето на Косово“ на премиера Рамуш Харадинай и „Социалдемократическата инициатива“ на вицепремиера Фатмир Лимай, които изготвиха проекторезолюция относно диалога със Сърбия. \r\n***  В интерес на Косово е да се стреми към постигане на мирно споразумение, което да сложи край на конфликта и да изгради напълно нови отношения със Сърбия, цитира думите на публициста Ветон Сурои водещият прищински ежедневник  Koha Ditore . \r\nДвете страни трябва да определят стратегическите си интереси, а Косово трябва да се ангажира с процеса, уверен е Сурои, като допълва, че Белград и Прищина трябва да разгледат всички въпроси, които водят или могат да доведат до война и да ги решат с механизми, които мирът предвижда. Той изброява три неуредени въпроса, които включват стратегическите интереси на Косово. „Единият - не трябва да има преговори за промени в територията на Косово, а по-скоро за начина, по който Косово, с териториалната си цялост, ще установи мирни отношения със Сърбия. Второ, не трябва да се говори за промени в идентичността на Косово, която е въплътена в конституционната система на Косово като светска и мултикултурна европейска идентичност. Трето, да няма разговори, които да противоречат на стратегическия интерес на Косово, който е да живее в мир със съседите си и да стане част от НАТО и ЕС\", обяснява публицистът.  \r\nГерманският посланик в Косово Кристиан Хелд, който беше част от дискусионен панел, призова за по-положителен подход и от двете страни, за да се преодолеят настоящите пречки. Той каза, че е важно да се оформи една по-широка стратегическа визия за диалога между Косово и Сърбия. Изхождайки от миналото на Германия, той заяви, че разбира, че човек не може да продължи напред, знаейки, че не е получил извинение за причинената му болка. „Нуждаем се от това двете страни да идентифицират своите стратегически интереси в процеса. Международната общност не трябва да бъде тази, която да идентифицира тези интереси, това зависи от страните. Трябва да имате доверие да сключите двустранно споразумение. Мисля, че можете да направите това, само след като сте установили стратегическите си интереси“, коментира Хелд. \r\n***", "date": "2018.10.11", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/11/2577282/svetoslav-vasilev-zam-kmet-na-kyustendil-nagradata-za-nay-dobra-turisticheska-destinatsiya-e-poredno-priznanie-za-rabotata-ni-v-oblastta-na-turizma.html", "text": "Наградата за най-добра туристическа дестинация е поредно признание за работата ни в областта на туризма. Това каза пред  Радио „Фокус” – Кюстендил  Светослав Василев, зам.-кмет на Община Кюстендил с ресор „Култура, образование, туризъм, младежки дейности  и спорт”.  „В началото трябва да кажа, че наградата се учредява за първи път тази година. Това е съвместна инициатива на специализирано списание за хотели и на Министерство на туризма. Те заедно инициират тази година първите български туристически награди. Наградите бяха връчени на специална церемония в НДК. Амбицията на организаторите, в лицето на Министерство на туризма и на самото списание, е да бъдат насърчени не само утвърдените стандарти за туризъм – планински и морски, но да се насърчат и пътуванията във вътрешността на страната. Да се посещават хотели и места, които са по-малко известни на чуждестранните туристи, но и на българските туристи”, каза Светослав Василев. По думите му идеята е да се отличат хотели – градски, крайбрежен, зелен. Наред с това се връчват и така наречените специални награди. Има награди за хотелиер на годината, за туристическа агенция на годината, както и хотелска верига на годината. „Другата награда беше за туристическа дестинация на годината. Това за нас е най-важно, с радост и с гордост отбелязвам факта, че Община Кюстендил получи наградата за най-добра туристическа дестинация на годината. Тази награда, това отличие подчертава развитието на общината като привлекателна за българските и чуждестранните гости. Ние сме първата община, която получава тази награда”, заяви Светослав Василев. \r\n„Продължаваме да разработваме и развиваме различни туристически интереси към областта и към общината”, коментира той. „Ние разнообразяваме туристическия продукт, популяризираме го. Това е заслуга не само на нас като администрация, но и заслуга за работата на хотелиерите. През последните години ние доказахме, че може да работим заедно и да постигаме такива успехи”, каза Светослав Василев. По думите му въпреки, че Община Кюстендил е позната и утвърдена туристическа дестинация, развитието трябва да продължи в синхрон със съвременните изисквания на туристите и предизвикателствата, пред които се изправя Европейският съюз в икономическо Основната посока при развиването на туристическия продукт е Община Кюстендил да затвърди европейското си равнище. Основното предимство са ниските цени за доброто качество на туристическите услуги. В резултат на целенасочена политика и умело провеждане на маркетингова дейност и рекламна кампания, Кюстендил може да запази името си на модерен туристически център, който предлага качествен и престижен продукт. \r\nВенцеслав ИЛЧЕВ", "date": "2018.10.11", "title": "Светослав Василев, зам.-кмет на Кюстендил: Наградата за най-добра туристическа дестинация е поредно признание за работата ни в областта на туризма"}
{"url": "http://www.focus-news.net/news/2018/10/11/2577284/ep-sporazumenie-za-zashtitata-na-rabotnitsi-ot-izlagane-na-vredni-veshtestva.html", "text": "Комисията по заетостта и Съветът на ЕС постигнаха споразумение за нови правила в ЕС за по-добра защита на работници при излагането им на канцерогенни и мутагенни вещества, съобщават от  пресслужбата на ЕП . \r\n12 милиона работници в ЕС, които са потенциално изложени на отработените газове от дизелови двигатели (ОГДД), вече ще бъдат по-добре защитени с добавянето на дизеловите изпарения и съответната им гранична стойност на експозиция към окончателния вариант на текста.  \r\nВтората преработка на директивата от 2004 г. възнамерява още повече да намали рисковете от заболяване от рак при работниците, главна причина за трудови смъртни случаи в ЕС.  \r\nПреговарящите приеха предложението на Европейската комисия да бъдат въведени гранични стойности на експозиция (максималното количество вещество, позволено във въздуха на работното място) и/или обозначения за риска за кожата (възможността за значително абсорбиране на веществото през кожата) за още пет канцерогенни вещества:  \r\n- трихлоретилен, 4,4-метилендианилин, епихлорохидрин, етилен дибромид и етилен дихлорид.  \r\nКлод Ролен (ЕНП, Белгия), докладчик, заяви: „Това споразумение е с успешен резултат, тъй като успяхме да въведем гранична стойност за отработените газове от дизелови двигатели (ОГДД) след месеци на преговори. В Европейския съюз повече от 12 милиона работници са изложени на ОГДД. Това второ преразглеждане на директивата дава ясен сигнал: следенето за излагането на все повече вредни вещества на работното място значително подобрява защитата на работниците. Това трябва постоянно да се наблюдава. Ракът е водещата причина за трудови смъртни случаи в ЕС. Недопустимо е работниците да загубят живота си, опитвайки се да изкарат прехраната си.“  \r\nПредседателят на Комисията по заетостта и докладчик за първата партида вещества Марита Улвског (С&Д, Швеция), добави: „В съвместно усилие с австрийското председателство и с техническата подкрепа на Комисията успяхме да постигнем това прагматично споразумение, заради което 8 допълнителни канцерогенни химикала, включително дизеловите газове, ще бъдат обхванати от Директивата за канцерогенните и мутагенните вещества. Можем да се гордеем с това споразумение, което ще предотврати повече от 100 000 смъртни случая, причинени от рак, през следващите 50 години и което е важен момент по пътя към постигане на Европейския стълб на социалните права.", "date": "2018.10.11", "title": "ЕП: Споразумение за защитата на работници от излагане на вредни вещества"}
{"url": "http://www.focus-news.net/news/2018/10/11/2577285/varna-motoristi-postaviha-kaskite-si-pred-sadebnata-palata-v-grada-v-znak-na-protest-sreshtu-prisada-za-smartta-na-mototsikletist.html", "text": "Близо 50 мотористи се събраха на протест във Варна днес следобед срещу решение на Окръжния съд, постановил условна присъда на индонезиец с холандски паспорт, блъснал 27-годишния моторист Денислав Ников в края на юли миналата година, предаде репортер на  Радио „Фокус“ – Варна . Мотористите преминаха от Катедралния храм „Св. Успение Богородично“ до входа на Съдебната палата, където обявиха, че оставят каските си в знак на възмущение от „поредния случай на подигравка от представителите на съдебната система към близките“.  \r\nШествието бе организирано от мотоклубовете в града. На него присъства и Николай Ников – баща на блъснатия моторист, загинал дни след катастрофата, станала на кръстовището на бул. „Владислав Варненчик“ и ул. „Георги Бенковски“. Според него в мотивите на съда абсолютно погрешно е записано, че синът му е нарушил забранителния знак за мотористи на кръстовището и на практика е оневинил другия водач, който е правел ляв завой и е отнел предимството му. По думите на Николай Ников магистратите не са допуснали като доказателство по делото да бъдат ползвани записи от улични видеокамери, които според него е трябвало да покажат фактическата действителност. \r\nВ момента близките на 27-годишния моторист очакват решението на Апелативния съд, пред който са обжалвали присъдата. Жалба в съда обаче е внесъл шофьорът, сякъл пътя на сина им. От магистратите той иска по-малко наказание от наложеното му на първа инстанция – 1 година с три години изпитателен срок. Според Николай Ников индонезиецът е имал и други дела за превишена скорост, но досега е оправдаван от съда, тъй като не е доказано, че е шофирал автомобила. \r\nДиана СТОЕВА", "date": "2018.10.11", "title": "Варна: Мотористи поставиха каските си пред Съдебната палата в града в знак на протест срещу присъда за смъртта на мотоциклетист"}
{"url": "http://www.focus-news.net/news/2018/10/11/2577279/d-r-kalin-popovski-obedineni-patrioti-ekipat-na-ministar-ananiev-zapochva-edni-razumni-hodove.html", "text": "Екипът на министър Ананиев започва едни разумни ходове. Това каза заместник-председателят на ПГ на „Обединени патриоти“  д-р Калин Поповски по време на заседанието на Здравна комисия във връзка с реформата в здравеопазването, предаде репортер на  Агенция „Фокус“ . „Приветствам екипа на министър Ананиев като финансист и изобщо да поеме този тежък жезъл да прави реформа в една система, която вече 18 години буксува все повече и повече“, заяви д-р Поповски във връзка с втория вариант за реформа, който предлага преминаването от чисто солидарен осигурителен модел към персонализиран здравноосигурителен такъв. Той отчете, че клиничните пътеки са тежко недофинансирани. „Ние трябва да си кажем едно към едно – това, което ние сме видели от Западна Европа, сме го побългарили на 50 %“, допълни още д-р Поповски. Според него, ако българският пациент не се научи да доплаща, той няма да спре да постъпва в болница за щяло и нещяло. Според него първият вариант, който е свързан със задължителното здравно осигуряване с възможност за личен избор на осигурителен фонд между частни застрахователи, е хубав, но страната ни не е готова за него.   \r\nДеница КИТАНОВА", "date": "2018.10.11", "title": "Д-р Калин Поповски, „Обединени патриоти“: Екипът на министър Ананиев започва едни разумни ходове"}
{"url": "http://www.focus-news.net/news/2018/10/11/2577283/mariela-tsoneva-obshtina-veliko-tarnovo-prez-sledvashtiya-programen-period-se-ochakva-balgariya-da-poluchi-ot-es-s-8-ili-s-2-miliarda-evro-poveche.html", "text": "През следващия програмен период - 2021-2027 г., се очаква България да получи от ЕС с 8 % или с 2 милиарда евро повече. Това заяви Мариела Цонева, директор на Дирекция „Проекти и програми“ в Община Велико Търново, по време на информационна среща – дебат на тема „Бъдещето на Кохезионната политика на ЕС“, съобщиха от  Областния информационен център . \r\nСъбитието бе организирано от Областен информационен център (ОИЦ) – Велико Търново с цел популяризиране на Многогодишната финансова рамка (МФР) и законодателните предложения на Еврокомисията за новия програмен период 2021-2027 г. и отбелязване на 30-годишнината на Кохезионната политика на Европейския съюз. \r\nГост-лектор на проявата бе Полина Косева, ръководител екип „Общински ресурсно-координационен център“ (ОРКЦ) при НСОРБ, а за участие бяха поканени представители на местните власти, академичната общност, бизнеса, браншови, неправителствени и обществени организации и институции. Гражданския диалог стартира с видео приветствие от българския еврокомисар Мария Габриел, която в обръщението си подчерта, че политиката на сближаване е един от стълбовете на европейския проект. \r\nОт изнесената на информационна среща – дебат информация стана ясно, че с по-широкото въвеждане на т.нар. финансови инструменти се очакват занижени нива на съфинансиране от фондовете и повече национално съфинансиране на проектите, като целта е постигане на по-голяма ангажираност на бенефициентите през следващия програмен период. Добрата новина е, че българския евродепутат Андрей Новаков бе избран за главен преговарящ по основния регламент за ЕСИФ и Кохезионната политика на ЕС след 2020 г., подчерта Мариела Цонева. Тя уточни, че в следващата една година България ще трябва да изготви предложения за средносрочния си бюджет, да програмира приоритетните разходи и инвестиции и обоснове и защити своите политики в различните сфери. \r\nПървоначалният вариант на финансовата рамка за следващия програмен период 2021-2027, представен от Европейската комисия, залага 1,135 трлн. евро, като средствата ще бъдат редуцирани средно с около 5% за кохезия и за селскостопанска политика. В европейският бюджет обаче е предвидено увеличение по редица пера – мобилност, сигурност, ще се дадат 50% повече за наука и иновации, очаква се Програма „Еразъм“ да има удвоен бюджет. \r\nРезултатите, особено от реализирани инфраструктурни проекти в региона, са реални и видими за обществеността, каза още Мариела Цонева и припомни, че през предишния програмен период 2007-2013 г. област Велико Търново бе на първо място по брой сключени договори и привлечени европейски средства в Северен централен район (СЦР), който включва още областите Русе, Габрово, Разград и Силистра. Тази тенденция се запазва и през настоящия програмен период 2014-2020 г., като позитивното е, че бенефициентите от областта имат повече проекти, особено в сферата на бизнеса. Към момента в областта само по ОП „Иновации и конкурентоспособност“ има 57 одобрени проекта на обща стойност над 75 млн. лв., по ОП „Развитие на човешките ресурси“ се изпълняват 48 договора за близо 12 млн. лв., а други 23 проекта се финансират по ОП „Региони в растеж“ с около 52 млн. лв. \r\nПолина Косева от Националното сдружение на общините в България (НСОРБ) разясни пред участниците какво представлява Многогодишната финансова рамка (МФР) като уточни, че в момента е в ход преговорен процес по подготовка на рамката и дебат по предложения от Европейската комисия нов законодателен пакет свързан с нея. \r\nКато основни характеристики на МФР тя посочи по-опростен, гъвкав и прозрачен бюджет, по-малко административна тежест за бенефициентите и търсене на нови, модерни източници на финансиране за бюджета на ЕС. Приоритетите на финансовата рамка за периода 2021-2027 г. ще са насочени към единния пазар, иновации и цифрова икономика, сближаване и ценности, природни ресурси и околна среда, миграция и управление на границите, сигурност и отбрана, съседните на ЕС региони и европейска публична администрация. \r\nНай-голямата промяна е изготвянето на проект на единен регламент за Европейския фонд за регионално развитие (ЕФРР) и Кохезионния фонд (КФ) и тяхното обединяване и отделянето на Европейския земеделски фонд за развитие на селските райони (ЕЗФРСР), каза още Полина Косева. Тя подчерта че Еврокомисията се надява дебатите по МФР да приключат преди изборите за Европейски парламент и през май 2019 г. постигнатите от тях резултати да бъдат докладвани. \r\nОт своя страна участниците в събитието поставиха въпроси за срока, в който ще бъдат изготвени оперативните програми на България за следващия програмен период и какви възможности ще има за младите хора – като обмен на опит, специалисти и обучаеми. Част от присъстващите предложиха да се увеличат средствата, като повече ресурс се насочи към организациите от неправителствения сектор, като по-възможност от тях не се изисква собствено съфинансиране. Направена бе и препоръка да се увеличат възможностите и се улесни кандидатстването и изпълнението на съвместни проекти между общините и НПО. Изразено бе и желание по възможност европейските средства да бъдат достъпни за бенефициентите още от началото на януари 2021 г. Участниците изразиха общо мнение от полезността на дебата и навременността на неговото провеждане. Заедно бихме могли да правим предложения и изразяваме мнения и идеи – за да намерим правилния път и решения към бъдещето, подчерта в заключение Полина Косева от НСОРБ. \r\nГражданският диалог във Велико Търново бе част от Националната инициатива на мрежата от 28 областни информационни центъра в страната за популяризиране на Кохезионната политика на Европейския съюз и Европейските структурни и инвестиционни фондове (ЕСИФ) в България. Проявата имаше за цел привличане и участие на гражданите в отворен диалог за приноса и потенциала на политиката за сближаване на Европейския съюз, с оглед възможностите и специфичните нужди от инвестиции в региона.", "date": "2018.10.11", "title": "Мариела Цонева, Община Велико Търново: През следващия програмен период се очаква България да получи от ЕС с 8 % или с 2 милиарда евро повече"}
{"url": "http://www.focus-news.net/news/2018/10/11/2577286/vitsepremierat-valeri-simeonov-shte-vzeme-uchastie-v-chestvaneto-na-20-godishninata-ot-sazdavaneto-na-kulturno-informatsionniya-tsentar-na-balgarskoto-natsionalno-maltsinstvo-bosilegrad.html", "text": "Вицепремиерът Валери Симеонов ще вземе участие в честването на 20-годишнината от създаването на Културно-информационния център на българското национално малцинство „Босилеград“, което ще се проведе на 12 октомври 2018 г. в град Босилеград, Сърбия. Това съобщиха от  правителствената информационна служба . \r\nДелегацията ще се състои от народни представители от ПГ „Обединени патриоти“, председателя на Държавната агенция за българите в чужбина Петър Харалампиев, заместник-министъра на образованието и науката Таня Михайлова, заместник-министъра на здравеопазването Светлана Йорданова, заместник-министъра на културата Румен Димитров и заместник-министъра на транспорта Ангел Попов.", "date": "2018.10.11", "title": "Вицепремиерът Валери Симеонов ще вземе участие в честването на 20-годишнината от създаването на Културно-информационния център на българското национално малцинство „Босилеград“"}
{"url": "http://www.focus-news.net/news/2018/10/11/2577288/veliko-tarnovo-pensionerskite-klubove-v-obshtina-svishtov-otpraznuvaha-zaedno-mezhdunarodniya-den-na-vazrastnite-hora.html", "text": "Всички пенсионерски клубове в община Свищов отбелязаха за поредна година Деня на възрастните хора. Повече от 280 представители на 19-те клуба отпразнуваха заедно събитието в град Свищов, съобщиха от пресцентъра на  Общината . Председателят на Общинските клубове и зам.-председател на Централния съвет на „Съюз на пенсионерите 2004“ Мария Радулова и зам.-председателят на Общинския съвет на пенсионерите Георги Владимиров споделиха радостта си, че отново всички клубове са заедно и пожелаха на членовете най-ценното – здраве. Въпреки притесненията на пенсионерите, във връзка с размера на пенсиите, Мария Радулова прикани членовете да забравят за ден грижите си и да се забавляват на празника. Тя приветства специалните гости – кмета Генчо Генчев и председателя на Общински съвет (ОбС) – Свищов д-р Кристиян Кирилов, като им благодари за вниманието и помощта, която оказват на пенсионерските клубове. Тя спомена, че за днешния празник възрастните хора отново са усетили грижата на общинското ръководство, тъй като празничният обяд е осигурен от кмета на Общината. \r\nВ поздравителните си слова кметът на Свищов каза, че на този ден иска да изрази своята признателност и уважение към хората от третата възраст, които със своята мъдрост и житейски опит многократно са го насочвали и поучавали със съветите си. Той им благодари, че може да разчита на тях, както и те на него, след което припомни спазените обещания и редицата подобрения и придобивки, на които пенсионерските клубове и населените места в Общината се радват през последните три години. \r\nПредседателят на ОбС – Свищов д-р Кристиян Кирилов също приветства възрастните хора, като ги посъветва да продължат да отправят своите искания към кмета на Свищов, защото вижда неговия устрем към развитието и добруването на Общината. Той допълни, че кметът Генчев е изключително настоятелен пред представителите на областната и национална власт, когато защитава интересите на община Свищов и именно по тази причина, с подкрепата на народните представители Станислава Стоянова и Цветан Цветанов, областния управител Любомира Попова, и председателя на Управителния съвет на Националното сдружение на общините в Република България Даниел Панов много неща са променени към по-добро през последните три години в Свищов. \r\nВ края на приветствията, всички присъстващи получиха по едно цвете, в знак на уважение от името на общинското ръководство. Празникът продължи с много танци, веселие и добро настроение.", "date": "2018.10.11", "title": "Велико Търново: Пенсионерските клубове в община Свищов отпразнуваха заедно Международния ден на възрастните хора"}
{"url": "http://www.focus-news.net/news/2018/10/11/2577290/zamestnik-ministar-desislava-ahladova-tsentarat-za-obuchenie-na-advokati-i-natsionalnoto-byuro-za-pravna-pomosht-imat-dobro-satrudnichestvo-v-obuchenieto-na-pravozashtitnitsi.html", "text": "Ролята на Центъра за обучение на адвокати е от изключително значение за професионалното развитие и усъвършенстването на хората, които се занимават със защитата на гражданските права и интереси, заяви заместник-министърът на правосъдието Десислава Ахладова при откриването на учебната година в Центъра за обучение на адвокати „Кръстю Цончев“. Това съобщиха от пресцентъра на  министерството .  \r\nТя отбелязва доброто сътрудничество на адвокатското училище с Националното бюро за правна помощ към Министерството на правосъдието в организиране на съвместни семинари в страната както за младите адвокати, така и за всички, които желаят да повишат капацитета си в конкретни сфери на правоприлагането. \r\nВ подкрепа на думите й председателят на Управителния съвет на училището Йордан Йорданов заяви, че на предстоящия семинар на тема: „Измененията и допълненията  в ГПК  от 2017 г. – една година по-късно“, организиран съвместно с Националното бюро за правна помощ, който ще се проведе на 13 октомври, са се записали общо 400 адвокати от цялата страна. \r\nПрез миналата учебна година са проведени общо 87 обучения в центъра и 89 в страната, стана ясно по време на събитието. \r\nПредставено бе и най-новото издание на Центъра за обучение на адвокати „Адвокатурата и правата на човека“. \r\nПриветствия към лекторите и участниците отправиха още председателят на Висшия адвокатски съвет Ралица Негенцова, заместник-омбудсманът Диана Ковачева, заместник-председателят на Народното събрание Явор Нотев.", "date": "2018.10.11", "title": "Заместник-министър Десислава Ахладова: Центърът за обучение на адвокати и Националното бюро за правна помощ имат добро сътрудничество в обучението на правозащитници"}
{"url": "http://www.focus-news.net/news/2018/10/11/2577292/burgas-intenziven-e-trafikat-v-oblastta-patishtata-sa-normalno-prohodimi.html", "text": "Интензивен е трафикът в област Бургас. Това съобщи за  Радио „Фокус“ – Бургас  дежурният служител в Областно пътно управление - Бургас. Пътищата са нормално проходими. Интензивно е движението по пътя Бургас – кв. „Сарафово“, по направлението Бургас – кв. „Банево“ и по пътя село Атия – Созопол. \r\nИнтензивен е трафикът и на входно-изходните пътни артерии на областния център. Натоварено е движението по централните улици „Булаир“, „Цар Симеон“ и „Генерал Гурко“, по някои участъци от булевардите „Мария Луиза“, „Сан Стефано“ и  „Демокрация“ и по бул. „Тодор Александров“ и бул. „Захари Стоянов“ в посока ж. к. „Меден Рудник“. \r\nМария ГЕОРГИЕВА", "date": "2018.10.11", "title": "Бургас: Интензивен е трафикът в областта, пътищата са нормално проходими"}
{"url": "http://www.focus-news.net/news/2018/10/11/2577289/makfaks-makedoniya-alians-za-albantsite-prizovaha-za-nezabavnoto-osvobozhdavane-ot-dlazhnost-na-buyar-osmani.html", "text": "„Алианс за албанците“ призоваха за незабавното освобождаване от длъжност на вицепремиера по европейските въпроси Буяр Османи, който бе обвинен в корупция, предава македонската информационна агенция  „Макфакс“ . \r\nПартията приветства съобщението от Специализираната прокуратура за новата вълна от обвинения в случаи на злоупотреби, разкрити в рамките на скандала с подслушванията.  \r\n„За особено поздравяване е обвинението срещу вицепремиера по европейските въпроси Буяр Османи, с което се бележи отварянето на първия важен случай срещу функционер от „Демократичния съюз за интеграция“ (ДСИ)\", съобщи партията. \r\n„Алианс за албанците“ призова премиера Зоран Заев да уволни Османи с оглед на тежестта на повдигнатите обвинения срещу него за злоупотреба с държавни пари през 2010 г., докато бе на поста министър на здравеопазването на Македония.  Тереза Герова", "date": "2018.10.11", "title": "„Макфакс“ (Македония): „Алианс за албанците“ призоваха за незабавното освобождаване от длъжност на Буяр Османи"}
{"url": "http://www.focus-news.net/news/2018/10/11/2577287/alsat-m-makedoniya-vmro-dpmne-ne-otstapva-dori-pod-natiska-na-enp.html", "text": "Въпреки опасенията на депутатите от Европейската народна партия (ЕНП), в която влиза и ВМРО-ДПМНЕ, но и Християндемократическият съюз (ХДС) на германския канцлер Меркел, във връзка с - както бе посочено, досегашния деструктивен подход на партията на Християн Мицковски към договора за името, опозицията защитава позицията си срещу споразумението с Гърция и срещу конституционните промени, коментира излъчващият на албански език скопски телевизионен канал  „Алсат-М“ . \r\nЗапитани как коментират призива на ЕНП, от ВМРО отговориха, че зачитат волята на мнозинството граждани на Македония: „ВМРО-ДПМНЕ цени волята на гражданите, изразена на последния референдум, който ясно показа, че договорът е отхвърлен. За това над 1,2 милиона граждани гласуваха „против“ или избраха да се въздържат от гласуване. Правителството, парламентът и всеки депутат вече имат демократично задължение да зачитат тази воля. ВМРО-ДПМНЕ е партия на народ, остава с хората и уважава волята им“. \r\nЙове Кекеновски от Демократическата фракция на ВМРО-ДПМНЕ изрази мнение, че опасенията на ЕНП може да повлияе на събитията вътре в партията.  \r\nИ на заседанието на Комисията по конституционни въпроси депутатите от ВМРО-ДПМНЕ се обявиха против договора за името, предупреждавайки, че правителството на премиера Зоран Заев (СДСМ) няма да осигури необходимия брой депутати за гласуване на конституционни промени, предвидени в Преспанското споразумение.  Тереза Герова", "date": "2018.10.11", "title": "„Алсат-М“ (Македония): ВМРО-ДПМНЕ не отстъпва дори под натиска на ЕНП"}
{"url": "http://www.focus-news.net/news/2018/10/11/2577291/aleksandar-chohadzhiev-arheolog-prouchvaneto-na-infrastruktura-na-selishtnata-mogila-kray-selo-petko-karavelovo-shte-prodalzhi-i-prez-sledvashtiya-arheologicheski-sezon.html", "text": "Проучването на инфраструктура на селищната могила край село Петко Каравелово ще продължи и през следващия археологически сезон. Това каза за  Радио „Фокус“ – Велико Търново  ръководителят на разкопките Александър Чохаджиев. Той припомни, че през изминалата година при документиране на изкоп на тръба, екипът е попаднал на жилище от средния халколит с нетипично богат инвентар. Открити са над 15 цели съда, както и множество накити. „Идеята ни е през следващите няколко години да достигнем до това жилище и да отворим един нов сондаж“, посочи археологът. Той допълни, че жилището е добре запазено, въпреки че е изгоряло. То е от периода на средния халколит. „Селищната могила при Петко Каравелово е малка и през последните години имахме възможност да изработим една много добра стратиграфия. Имаме стратиграфски документирани около 40 метра. Това внасят един много важен детайли в картината на това как се е формира селищната могила“, посочи ръководителят на проучванията. Той съобщи същи, че през сезона там е изследвано най-ранното открито до сега жилище, датирано около 5000 година пр. Хр. Предполага се, че тогава е започнал и животът на селищната могила. То е изключително добре проучено. Размерите са му 12,80 на 6,80 метра. Състои се от две помещения и едно предверие, като в предверието и в другото помещение има по една пещ. „Жилището има много дълъг живот и поне четири ремонта. Със сигурност е претърпял едни основен ремонт, който  най-вероятно е включвал и подменя на една от стените“, допълни археологът. Той посочи, че при проучването на това жилище са открити и много интересни движими находки. Това са костени предмети с неясно предназначение. Според екипа вероятно те представляват част от някакъв вид сложен инструмент. \r\nОще една жилищна структура са изследвали археолозите това лято. Това е едно опожарено жилище, състоящо се от две помещения. Част от пода му е бил покрит с дърво, а друга с глина. „Това, което е много интересно е, че стените в едното помещение са били измазани с червена боя, върху която са нанесени геометрични мотиви с бяла боя. Те доста добре запазени. Разбира се тези стенописи са много натрошени и фрагментирани. Предстои да бъдат консервирани. Те са на 7000 години, с изключително богата украса и донякъде напомня като мотиви на характерната за този период керамика. Това  е изключителна находка. Надявам се да успеем да възстановим минимум около 2 кв. метра от рисунката на тези стена. Такива случаи имаме и от по-ранните периоди на Петко Каравелово, които обаче са едва няколко парчета. В случая става дума за едно голямо пано“, посочи Александър Чохаджиев. Той допълни, че в рамките на опожареното жилище е открита освен много керамиката, също така и седем животински фигурки. Повечето от тях са на говеда, но изключителна рядкост представлява фигурата на козел. \r\nТази година проучванията край Петко Каравелово се проведоха за 10-та поредна година. Отпуснатата от Министерство на културата сума за разкопки бе в размер на 13 000 лева. Още 500 лв. бяха осигурени от Регионалния исторически музей във Велико Търново, тъй като се наложи те да бъдат удължени. Проучванията стартираха през 2009 година, а от 2013 година се финансират от Министерство на културата. \r\nНадежда КРЪСТЕВА", "date": "2018.10.11", "title": "Александър Чохаджиев, археолог: Проучването на инфраструктура на селищната могила край село Петко Каравелово ще продължи и през следващия археологически сезон"}
{"url": "http://www.focus-news.net/news/2018/10/11/2577273/d-r-stanimir-hasarzhdiev-vsyaka-reforma-za-sabirane-na-poveche-sredstva-ot-vsichki-taka-che-kogato-se-razboleem-da-imame-finansova-protektsiya-e-dobra-za-balgarskite-grazhdani.html", "text": "Малко се спекулира с това какво искат българските граждани. Това каза д-р Станимир Хасърджиев, председател на Националната пациентска организация по време на дебатите по здравната реформа в Здравна комисия, предаде репортер на  Агенция „Фокус“  . „Има две много прости сметки, които ние знаем, и които бяха цитирани днес. Системата потребява 8% от БВП, а чрез публични фондове успяваме да осигурим едва половината от необходимите средства. От една страна плащаме осигуровки, от друга страна се налага, когато се лекуваме да доплащаме. В този ред на мисли всяка реформа, която се предлага, която да подобри това съотношение в посока да събираме повече средства от всички нас, за да можем, когато се разболеем да имаме финансова протекция, е добра за българските граждани. Кой е от двата модела ще ни предложи това, тепърва предстои да уточним. С този дебат си казахме истината и източникътна проблема“, заяви още Хасърждиев.  \r\nДеница КИТАНОВА", "date": "2018.10.11", "title": "Д-р Станимир Хасърждиев: Всяка реформа за събиране на повече средства от всички, така че когато се разболеем, да имаме финансова протекция, е добра за българските граждани"}
{"url": "http://www.focus-news.net/news/2018/10/11/2577276/d-r-ivan-madzharov-bls-v-predlozheniyata-za-zdravna-reforma-seriozno-myasto-tryabva-da-se-otdeli-na-prodalzhavashtoto-meditsinsko-obuchenie.html", "text": "В предложенията за здравна реформа сериозно място трябва да се отдели на продължаващото медицинско обучение.Това каза председателят на Българския лекарски съюз д-р Иван Маджаров по време на дебатите по здравната реформа в Здравна комисия, предаде репортер на  Агенция „Фокус“.   „Ще си позволя само да обърна внимание на нещо много важно, защото нашата организация е БЛС. В мерките, които се предлагат за реформиране на сектора, изключително сериозно място трябва да заеме съсловната организация като саморегулираща се професия. Сериозно място трябва да се отдели на продължаващото медицинско обучение, за да можем да гарантираме качеството на лечението. Ние сме готови да заемем своето място и в предстоящите дебати относно внедряването на новата система и в годините, когато трябва да гарантираме това качество на обучението и това качество на сертификация на лекарите“, каза още д-р Маждаров.  \r\nПредседателят на Българския зъболекарски съюз д-р Николай Шарков допълни, че кадровата политика е важен елемент.   \r\nДеница КИТАНОВА", "date": "2018.10.11", "title": "Д-р Иван Маджаров, БЛС: В предложенията за здравна реформа сериозно място трябва да се отдели на продължаващото медицинско обучение"}
{"url": "http://www.focus-news.net/news/2018/10/11/2577294/veliko-tarnovo-ogranicheno-e-dvizhenieto-v-uchastak-ot-pat-stefan-stambolovo-obedinenie-poradi-remontni-deynosti.html", "text": "Мокри са пътните настилки на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 14 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4 – през с. Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.11", "title": "Велико Търново: Ограничено е движението в участък от път Стефан Стамболово – Обединение поради ремонтни дейности"}
{"url": "http://www.focus-news.net/news/2018/10/11/2577293/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е облачно. Температурата на въздуха е 14°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.11", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/10/11/2577296/blagoevgrad-polagane-na-nova-nastilka-se-izvarshva-v-rayona-na-zhp-preleza-pri-vhoda-na-grad-petrich.html", "text": "Движението по третокласен път 108 автомагистрала „Струма“ – Петрич в района на жп прелеза при входа на град Петрич при км 12+720 се осъществява в една лента поради полагане на нова прелезна настилка. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. Препоръчва се водачите на превозни средства да шофират с повишено внимание и съобразена скорост в свободната лента съобразно създадената организация на движение до 13 октомври. Също така с повишено внимание трябва да се извършва преминаването по третокласен път 198 в участъка от град Петрич до село Първомай от км 74+400 до км 77+400 поради изсичане и кастрене на дървета. Движението се регулира от сигналисти. Създадената организация на движение е в сила до 19 октомври. Трафикът по автомагистрала „Струма“ и главен път Е-79 е интензивен. Няма регистрирани инциденти в областта. \r\nНатоварен е трафикът в централна градска част на областния център, на места се образуват колони от автомобили. До този момент няма регистрирани катастрофи в града. Задръствания се образуват по пътя в района на жп гарата и автогарата в посока първи корпус на ЮЗУ „Неофит Рилски“, на кръговото кръстовище при Зърнени храни. Натоварен трафик има ѝ по булевардите „Св. Димитър Солунски“ и „Васил Левски“, както и по улиците „Менча Кърничева“, „Владо Черноземски“ и „14-ти полк“. Градския транспорт се движи без отклонения от редовния си маршрут и по график. Ремонт се извършва на улица „Марица“, като движението в по-голямата ѝ част е преустановено, затова се използват обходни маршрути. \r\nЛивия НИНОВА", "date": "2018.10.11", "title": "Благоевград: Полагане на нова настилка се извършва в района на жп прелеза при входа на град Петрич"}
{"url": "http://www.focus-news.net/news/2018/10/11/2577300/sport-bez-publika-na-harvatiya-angliya-v-liga-na-natsiite.html", "text": "Вицешампионът от световното първенство в Русия Хърватия ще играе без публика срещу Англия в Риека. Причината е наказанието, което изтърпяват шахматистите от два мача без фенове. Санкцията бе наложена от УЕФА за издълбан на терена символ на свастика по време на квалификационната среща за Евро 2016 с Италия през юни 2015-а година. \r\nУтре Хърватия и Англия излизат един срещу друг в повторение на полуфинала на Мондиал 2018.", "date": "2018.10.11", "title": "Спорт: Без публика на Хърватия – Англия в „Лига на нациите“"}
{"url": "http://www.focus-news.net/news/2018/10/11/2577297/inzh-kiril-yakov-balgarska-branshova-kamara-mashinostroene-mashinostroeneto-v-balgariya-prez-poslednite-3-godini-belezhi-rast-ot-okolo-10-11-na-godina.html", "text": "Машиностроението в България през последните 3 години бележи ръст от около 10-11 % на година. Това каза за  Радио „Фокус“ – Бургас  инж. Кирил Янков от Българската браншова камара – машиностроене по повод Деня на машиностроителя, който честваме днес. По думите му положението в Област Бургас обаче е малко по-различно, независимо, че и в този регион има няколко фирми, които работят добре. \r\n„Карнобат се очертава като един добър център за машиностроенето в нашата област, тъй като там има производство на части за автомобили, както и селскостопанско машиностроене“, каза още Яков. Той добави, че машиностроителният отрасъл за миналата година бележи износ от около 14 млрд. лева на продукти от т.нар. „мехатроника“. „Износът е голям, но машиностроенето се подценява от обществото“, добави Яков. По думите му машиностроителството е над 90% експортно ориентирано. Средната брутна работна заплата в този сектор е 1200 лв, а тъй като работниците са осигурени на това, което получават, сивият сектор липсва. „Като машиностроители се конкурираме с целия свят. Има доста фирми в България, които са на върха на световното ниво. Дори има такава фирма в страната, която произвежда продукция и я изнася в 86 държави в света“, каза също инженерът. \r\nМария ГЕОРГИЕВА", "date": "2018.10.11", "title": "Инж. Кирил Яков, Българска браншова камара – машиностроене: Машиностроенето в България през последните 3 години бележи ръст от около 10-11 % на година"}
{"url": "http://www.focus-news.net/news/2018/10/11/2577299/blagoevgrad-normalno-natovaren-e-trafikat-na-granichnite-punktove-kulata-i-ilinden.html", "text": "Нормално натоварен е трафикът на граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница движението е спокойно. Няма данни за образуване на колони от автомобили. \r\nЛивия НИНОВА", "date": "2018.10.11", "title": "Благоевград:  Нормално натоварен е трафикът на граничните пунктове „Кулата“ и „Илинден“"}
{"url": "http://www.focus-news.net/news/2018/10/11/2577298/veliko-tarnovo-vazstanoveno-e-normalnoto-preminavane-na-avtomobili-po-patya-veliko-tarnovo-ruse-v-rayona-na-selo-polikraishte.html", "text": "Възстановено е нормалното преминаване на автомобили по пътя Велико Търново  – Русе, в района на село Поликраище, съобщиха от  ОДМВР – Велико Търново . По- рано днес в участъка стана катастрофа между три товарни автомобила и микробус. Пострадали няма. Произшествието е обработено по административен ред.", "date": "2018.10.11", "title": "Велико Търново: Възстановено е нормалното преминаване на автомобили по пътя Велико Търново  – Русе, в района на село Поликраище"}
{"url": "http://www.focus-news.net/news/2018/10/11/2577301/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.11", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/11/2577303/predstoyashti-sabitiya-v-stranata-za-12-oktomvri-agentsiya-fokus.html", "text": "*** \r\nОт 09.00 часа ще започне редовното заседание на Народното събрание.  \r\n*** \r\nОт 10.30 часа министърът на отбраната Красимир Каракачанов ще участва в тържествения ритуал по полагане на военна клетва от курсантите на Националния военен университет „Васил Левски“. \r\n*** \r\nОт 12.00 часа в зала „Запад“ на Народното събрание парламентарната Комисията по взаимодействието с неправителствените организации и жалбите на гражданите организира кръгла маса на тема „Възможности за реимбурсиране на кислородолечението в домашни условия’’. \r\n*** \r\nОт 09.30 часа 17-и състав на Специализирания наказателен съд ще заседава по делото срещу Михаил Й., Георги Р. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа 16-и състав на Специализирания наказателен съд ще заседава по делото срещу Добромир М., Георги А. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в зала „Триадица II” на Гранд Хотел София ще се проведе конференция на тема „Обединеният консерватизъм - ключовата посока в развитието на България“. Съдомакини на събитието ще бъдат евродепутатът и председател на ПП „Презареди България” Николай Бареков и лидерът на ПП „Атака” Волен Сидеров. В рамките на събитието ще бъде представено социологическо проучване за влиянието на консерватизма у нас, изготвено от „Институт за модерна политика”. Данните ще бъдат изнесени от Борислав Цеков  - доктор по конституционно право и основател на научно-изследователския център.  \r\n*** \r\nОт 10.30 часа 10-и състав на Специализирания наказателен съд ще заседава по делото срещу Росен Ч.  и Полина И., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа 18-и състав на Специализирания наказателен съд ще заседава по делото срещу Бисер Х. и Ивайло И., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в зала „Проф. Марин Дринов“ на БАН ще се проведе тържествено събрание по случай 149 години от създаването на Българската академия на науките и 180 години от рождението на проф. Марин Дринов. От 12.30 часа в централното фоайе на Българската академия на науките ще бъде открита изложба, която разкрива основните моменти от живота и дейността на проф. Марин Дринов, организирана от Научния архив на БАН. \r\n*** \r\nОт 13.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.00 часа в кафaнa „Стефанович“ ще се проведе мероприятието „Царибродска шушеница 2018“. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Енчо С., Георги Д. и Божидар В., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 14-и състав на Специализирания наказателен съд ще заседава по делото срещу Анжело В., Марио Х. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.30 часа 6-и състав на Специализирания наказателен съд ще заседава по делото срещу Методи И., на когото е повдигнато обвинение за изнудване. \r\n*** \r\nОт 17.00 часа пред Министерски съвет ще се проведе протест срещу намерението за изгонване от страната на Татяна и Анна от Лисичанск - майка и дете от Украйна, потърсили убежище у нас от въоръжения конфликт в страната си. \r\n*** \r\nОт 09.30 часа в зала 114 на Учебен корпус № 1 на Югозападния университет „Неофит Рилски“ ще се проведе форум на тема „Да върнем родителите в училище“, организиран от Асим Адемов – член на Европейския парламент. \r\n*** \r\nОт 18.00 часа в Градската художествена галерия над 30 художници ще представят творби в обща изложба. \r\n*** \r\nОт 13.30 часа в Заседателната зала на Културен дом на нефтoхимика ще се проведе граждански диалог на тема „Бъдещето на Кохезионната политика на ЕС. Финансови инструменти за градско развитие“, с участието на Фонд за градско развитие по ОП „Региони в растеж“ и „Фонд за устойчиви градове“.  \r\n*** \r\nОт 17.00 часа в новопостроения плувен комплекс „Парк Арена ОЗК“ ще започне четвъртото издание на международния турнир по плуване „Бриз“. \r\n*** \r\nОт 9.30 часа в зала 1 на Икономически университет – Варна ще се състои пресконференция на тема  „Търговия 4.0 – наука, практика и образование“ по повод откриването на Международна научна конференция на същата тема, посветена на 70 години от разкриването на специалност „Икономика и търговия“ и 65 години от създаването на катедра „Икономика и управление на търговията“ в Икономически университет.  \r\n*** \r\nОт 10.00 часа в Православен храм  \"Св. Пророк Илия\" ще бъде отслужен водосвет за здраве, благополучие и дълголетие за празника на район \"Младост\". \r\n*** \r\nОт 11.00 часа в зала „Пленарна“ в сградата на Община Варна ще се проведе обществено обсъждане на  „План за действие за управление, предотвратяване и намаляване на шума в околната среда на територията на агломерация Варна“. \r\n*** \r\nОт 16.30 часа на пристанището във Варна ще бъде открито 49-то издание на Рали „България“. \r\n*** \r\nОт 9.00 часа в Пресклуб на БТА-Велико Търново издателят Нейко Генчев ще представи две нови книги, свързани с Китай и китайската култура \r\n*** \r\nОт 10.00 часа в Националния военен университет „Васил Левски“ ще се състои церемония по полагане на военна клетва от курсантите първокурсници. По този повод в университета ще се проведе Ден на отворените врати. \r\n*** \r\nОт 18.00 часа в Изложбени зали „Рафаел Михайлов“ ще се проведе лекция на тема „Пътят към успеха“, част от Националната кампания „Аз събуждам България”. \r\n*** \r\nОт 19.00 часа в клуб ТАМ ще бъде представена карта с интересни места във Велико Търново. \r\n***  \r\nОт 19.00 часа в МДТ „Константин Кисимов“  ще бъде представена „Духът на поета“ – постановка на МДТ „Константин Кисимов“. \r\n*** \r\nОт 11.30 часа в залата на Общинския съвет ще се проведе „Открит урок с кмета“, в който ще вземат участие ученици от средни училища и профилирани и професионални гимназии. \r\n*** \r\nОт 19.00 часа в Градската концертна зала ще се проведе концерт на Симфониета Враца „Оперна гала” - представена от Петър Данаилов и неговите ученици. \r\n*** \r\nОт 17.30 часа в малката зала на Дома на културата ще бъде представен филмът „Крилатият съсед” с автор Димитър Попов. Събитието е част от програмата за отбелязване на 106 години от Освобождението на града и Пиринския край от турско робство. \r\n*** \r\nОт 12.00 часа с поднасяне на цветя на барелефа на първия кмет на града след Освобождението Стефан Баев ще бъде отбелязан Денят на българската община. \r\n*** \r\nОт 15.00 часа в двора на ОУ ,,Христо Ботев“ ще се проведе събитие, с която ще бъде отбелязан  Roma Pride  - Ден на ромската гордост и култура. \r\n*** \r\nОт 10.00 до 16.00 часа по повод Деня на българската община, Община Каварна ще отвори врати и ще посрещне граждани, за да получат информация за дейността на отделните дирекции и отдели. \r\n*** \r\nОт 14.00 часа  в залата на читалище „Братство” ще се проведе регионален информационен ден по проект за развитие на способностите на учениците. \r\n*** \r\nОт 17.00 часа в Общински драматичен театър ще бъде представена фотодокументална изложба, която ще представи на жителите и гостите на Кюстендил по какъв начин са се обличали жителите на града под Хисарлъка от края на XIX и началото на XX век.  Събитието е част от организираната от Държавния архив в Кюстендил Седмица на ретромодата. \r\n*** \r\nОт 18.00 часа в комплекс „Тихият кът“ ще бъде открито осемнадесетото издание на пленер „Св. Лука“. \r\n***   \r\nОт 12.00 часа от терена до моста срещу сградата на „Български пощи“ Община Разград стартира планирано залесяване на поречието на река Бели Лом.  \r\n*** \r\nОт 11.00 часа в Зала 1 на Областна администрация Русе ще бъде тържествено обявено откриването на почетно консулство на Монголия в Република България в присъствието на областния управител на област Русе г-н Галин Григоров, почетния консул на Монголия д-р Камен Милков, както и на представители на бизнеса и институции от региона. \r\n*** \r\nОт 10.30 часа пред реконструирания паметник на загиналите войни по време на Първата световна война с редица събития ще бъдат отбелязани 100 годишнината от края на Първата световна война и 102-та годишнина от победата на Българската армия при с. Ряхово. \r\n*** \r\nОт 11.00 часа в Етнографската експозиция на Регионален исторически музей – Пазарджик ще се проведе „Есенна майсторска работилница“. \r\n*** \r\nОт 09.30 часа ще започне заседание на Общинския съвет в Перник. \r\n*** \r\nOт 19.00 часа на открита сцена на градския площад ще започне конкурсната програма на 24-тия Международен музикален фестивал „Златен кестен”. \r\n*** \r\nOт 9.00 часа за 11-ти пореден път Химическият факултет на Пловдивския университет „Паисий Хилендарски“ организира мащабна конференция по химия с международно участие „11 Chemistry Conference (11СС)“ . \r\n*** \r\nВ 09.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени в грабеж.  \r\n*** \r\nВ 10.00 часа в зала 2 на Окръжния съд ще се проведе заседание по делото срещу Атанас Червенков – Райфъла и други петима мъже, обвинени в палежи, грабежи и други престъпления.  \r\n*** \r\nВ 10.00 часа в зала „Хоризонт“ на Университета по хранителни технологии министърът на образованието Красимир Вълчев ще вземе участие в заседание на Съвета на ректорите.  \r\n*** \r\nВ 10.30 часа в междублоковото пространство  на ул. „Капитан Райчо“ кметът на града Иван Тотев и кметът на район „Централен“ Георги Стаменов ще открият нова детска площадка.   \r\n*** \r\nВ 14.00 часа министър-председателят Бойко Борисов ще бъде на посещение в Мулдавския манастир „Света Петка“. След това ще направи инспекция на пътя Пловдив – Асеновград. \r\n*** \r\nОт 19.00 до 21.00 часа пред къщата- музей „Златю Бояджиев“ ще бъде представена художествено-музикална 3D проекция с лазерни ефекти по избрани картини от творчеството на Златю Бояджиев. \r\n*** \r\nВ Община Поморие ще се проведе инициативата „Ден на отворените врати”, в която деца от различни училища в общината ще разберат как функционира общинската администрация,  като се включат в работния процес и поемат за кратко отговорностите на служителите. \r\n*** \r\nОт 16.30 часа в двора на храм „Света Троица“ ще бъде посрещната на Чудотворната икона на Пресвета Богородица „Скоропослушница“ от гр. Ананиев – Украйна. От 17.00 часа в храма ще започне вечерно богослужение.  Храмът ще бъде отворен за поклонение пред чудотворната икона до 24.00 часа. \r\n*** \r\nОт 18.30 часа във  фоайето на НЧ „Св. Св. Кирил и Методий 1914” ще бъде открита Изложбата „Списъци на загиналите от селищата на община Твърдица в Първата световна война“ по повод празника на Твърдица. От 19.00 часа с концерт в голямата зала на читалището ще бъде отбелязана 25-ата годишнина на вокална група „Романс”.   \r\n*** \r\nОт 11.00 часа в зала 201 на Областна администрация - Смолян ще се проведе пресконференция с участието на областния управител Недялко Славов, на която ще бъде предоставена актуална информация за състоянието на иглолистните гори, засегнати от биотични и абиотични фактори на територията на област Смолян, вкл. информация за инвентаризираните площи, възложения добив, темпа на усвояването на пострадала дървесина, както и планираните бъдещи действия.  \r\n*** \r\nОт 17.30 часа в Художествена галерия – гр. Смолян ще бъде представена съвместна изложба на Ружко Челебиев и Асен Трампов „Проекти и реализация на стенописи и дърворезба“. \r\n*** \r\nОт 17.30 часа в музеен комплекс „Йордан Овчаров” №4 ще се проведе събитие, с която ще бъде отбелязан  Roma Pride  - Ден на ромската гордост и култура. \r\n*** \r\nОт 10.00 часа в зала 2 на Община Стара Загора ще бъде открито съвместно архитектурно ателие на френски и български студенти. \r\n*** \r\nОт 11.00 часа в Пресклуб на БТА-Стара Загора ще се състои пресконференция на проф. Иван Станков, бивш ректор на Тракийския университет и бивш земеделски министър по повод премиерата на автобиографичната му книга. \r\n*** \r\nОт 12.00 часа в зала „П. Р. Славейков”  в Община Стара Загора ще се проведе тържествена сесия на Младежкия общински съвет  с мандат 2018 – 2019 година. Преди първата сесия на Двадесет и втория Младежки общински съвет младите общински съветници ще  поднесат цветя  пред барелефа на П. Р. Славейков  - първия кмет на Стара Загора след освобождението на България. \r\n*** \r\nОт 14.00 часа в зала 33 на Регионалния исторически музей ще започне конференцията „Августиада“. Културно-историческият акцент ще бъде Животът във вилите през римската епоха, по материали от археологическите проучвания на античния вилен комплекс при яз. Чаталка, с представяне на веществена изложба с експонати.   От 19.00 часа в Мол Галерия Стара Загора ще започне конкурсът, на който ще бъде избрана Царица на Августиада 2018. \r\n*** \r\nОт 18.00 часа в Регионална библиотека „Захарий Княжески“ ще бъде представена книгата на Мария Лалева „Живот в скалите”. \r\n*** \r\nОт 10.30 часа в зала 203 на Общината членовете на новия Ученически парламент към Общинския младежки дом и студенти от различни специалности на ШУ “Еп. К. Преславски” ще се  срещнат с кмета Любомир Христов. В 11.30 експерти от отдела по образование в общинската администрация ще посрещнат ученици от шести клас на Трето основно училище. \r\n***   \r\nОт 14.00 до 16.00 часа в Дома на учителя Регионалното управление на образованието провежда информационни дни по повод приключването на изпълнението на дейностите по Проект „Развитие на способностите на учениците и повишаване на мотивацията им за учене чрез дейности, развиващи специфични знания, умения и компетентности“, финансиран от Оперативна програма  „Наука и образование за интелигентен растеж“ 2014-2020 г.   \r\n*** \r\nОт 09.30 до 15.00 часа в базата за предно разполагане „Безмер“ ще се проведе Ден на отворените врати по повод предстоящия празник на Военновъздушните сили.", "date": "2018.10.11", "title": "Предстоящи събития в страната за 12 октомври (Агенция „Фокус“)"}
{"url": "http://www.focus-news.net/news/2018/10/11/2577295/tass-svetiyat-sinod-na-vselenskata-patriarshiya-svali-anatemata-ot-predstoyatelite-na-kievskata-patriarshiya-i-upts.html", "text": "Светият Синод на Вселенската патриаршия свали анатемата от предстоятелите на Киевската патриаршия и Украинската автокефална църква (УПЦ), предава  TACC . \r\nРуската информационна агенция уточнява, че се позовава на официално изявление, но към настоящия момент не представя допълнителна информация. \r\nОчаквайте подробности.  Тереза Герова", "date": "2018.10.11", "title": "ТАСС: Светият Синод на Вселенската патриаршия свали анатемата от предстоятелите на Киевската патриаршия и УПЦ"}
{"url": "http://www.focus-news.net/news/2018/10/11/2577305/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-gkpp-lesovo-gkpp-vidin-i-gkpp-ruse.html", "text": "На ГКПП \"Капитан Андреево\", ГКПП \"Лесово\", ГКПП \"Видин и ГКПП \"Русе\" трафикът е интензивен на изход за товарни автомобили. Това съобщиха от  пресцентъра на Главна дирекция (ГД) „Гранична полиция“.  На всички останали гранични пунктове трафикът е нормален.", "date": "2018.10.11", "title": "ГД „Гранична полиция“: Интензивен е трафикът за товарни автомобили на ГКПП \"Капитан Андреево\", ГКПП \"Лесово\", ГКПП \"Видин и ГКПП \"Русе\""}
{"url": "http://www.focus-news.net/news/2018/10/11/2577304/predstoyashti-mezhdunarodni-sabitiya-za-12-oktomvri-agentsiya-fokus.html", "text": "Парламентарната комисия за конституционни промени възобновява работа. \r\n***  Продължава съвместната среща между финансовите министри на страните от Г-20 и Международния валутен фонд (МВФ).  \r\n***   Ново изслушване по делото срещу американския пастор Андрю Брънсън. \r\n***   Посланикът на Руската федерация във Великобритания ще даде пресконференция във връзка с последните разкрития по случая „Скрипал“. \r\n***  Министрите на вътрешните работи на страните от Европейския съюз ще обсъдят граничната сигурност. \r\n***  Втори тур на изборите за Сенат.  \r\n***  Управляващият в Мюнхен Християндемократичен съюз (ХСС) приключва предизборната си кампания преди вота за регионален парламент в неделя. \r\n***   Германският канцлер Ангела Меркел приема за среща министър-председателят на Словения Мариян Шарец.  \r\n***", "date": "2018.10.11", "title": "Предстоящи международни събития за 12 октомври (Агенция „Фокус“)"}
{"url": "http://www.focus-news.net/news/2018/10/11/2577307/veliko-tarnovo-film-za-chestvaniyata-po-sluchay-110-godishninata-ot-nezavisimostta-na-balgariya-podgotvi-obshtinata.html", "text": "Филм за честванията по случай 110-годишнината от Независимостта на България подготви Община Велико Търново. За  Радио „Фокус“ – Велико Търново  директорът на Дирекция „Култура, туризъм и международни дейности“ в Общината Нелина Църова уточни, че той вече е готов и предстои да бъде качен на сайта на Общината. Тя поясни, че видеото представлява 30-минутен репортаж, в който са заснети събитията във Велико Търново, който бе и център на честванията. \r\nФилмът ще припомни за Международния фестивал на военните оркестри и пъстрата програма на музикантите в пагони, есенния празник „Нощ на Самоводската чаршия и съпътстващия го Фестивал на занаятите“, който привлече стотици туристи от страната и чужбина. Видеото ще акцентира и върху всички знакови моменти от самия 22 септември и пъстрата поредица от събития в празничния ден. \r\nВ него са включени и кулминационните чествания от 23 септември, а именно възстановката на посрещането на княз Фердинанд на жп гара „Трапезица“, както и ефектния триизмерен спектакъл „Величието на Асеневци“. \r\nИзпълнението на филма е възложено от Община Велико Търново. \r\nМария НЕДЕВА", "date": "2018.10.11", "title": "Велико Търново: Филм за честванията по случай 110-годишнината от Независимостта на България подготви Общината"}
{"url": "http://www.focus-news.net/news/2018/10/11/2577306/inzh-kiril-yakov-balgarska-branshova-kamara-ot-15-godini-mladite-hora-ne-se-nasochvat-kam-mashinostroeneto-tay-kato-obrazovanieto-ne-predostavya-obuchenie-po-takiva-spetsialnosti.html", "text": "От около 15 години младите хора не се насочват към машиностроенето, тъй като образованието не предоставя обучение по машиностроителни специалности. Това каза за  Радио „Фокус“ – Бургас  инж. Кирил Янков от Българската браншова камара – машиностроене по повод Деня на машиностроителя, който честваме днес. По думите му няма специализирани училища за оператор на цифрово програмна машина, настройки на цифрово програмна машина или оператор на лазерна машина. „Няма как младите да искат да работят в машиностроително предприятие, след като нямат никаква подготовка. В България няма нито едно средно училище, което да предлага обучение по някоя от тези специалности. Трябва да предложи обучение на кадрите преди да започнат работа“, каза още инженерът. Според него към момента държавата ни е хуманитарно настроена, но „се храни“ от машиностроенето. „Преди време нагласите на обществото бяха други. Трудно се приемаха студенти в инженерна специалност, независимо от насоката“, добави Яков. По думите му въпреки големия износ, който бележи този сектор, той е подценен. \r\nМария ГЕОРГИЕВА", "date": "2018.10.11", "title": "Инж. Кирил Яков, Българска браншова камара: От 15 години младите хора не се насочват към машиностроенето, тъй като образованието не предоставя обучение по такива специалности"}
{"url": "http://www.focus-news.net/news/2018/10/11/2577311/kyustendil-obshtina-dupnitsa-se-vklyuchva-v-initsiativata-svetoven-den-na-hodeneto.html", "text": "Община Дупница се включва в инициативата Световен ден на ходенето. Това съобщи за  Радио „Фокус” – Кюстендил  Христо Апостолов, говорител на Община Дупница. Инициативата се провежда съвместно с Българската асоциация „Спорт за всички”, тя ще се състои на 13 октомври, от 11.00 часа, в парк „Рила”. Целта е популяризиране здравословния начин на живот чрез практикуване на най-естествената физическа активност – ходенето.След активното ходене по маршрут за участниците ще има много награди. На голямата сцена ще се организира теглене на томболата и спортно – музикална програма. „Община Дупница кани всички жители и гости на града, които имат възможност  да се включат в инициативата,  да прекарат един приятен и забавен ден. В същият ден от 11.00 часа започва турнирът по табла в спортната зала. Сред записалите се до момента 23-ма участници не липсват и местни политици”, каза Христо Апостолов. \r\nВенцеслав ИЛЧЕВ", "date": "2018.10.11", "title": "Кюстендил: Община Дупница се включва в инициативата Световен ден на ходенето"}
{"url": "http://www.focus-news.net/news/2018/10/11/2577308/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.11", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/10/11/2577313/blagoevgrad-zaradi-opasnost-ot-padashti-elementi-ot-sgradata-postroena-na-myastoto-na-bivsheto-lyatno-kino-v-petrich-shte-badat-zabraneni-za-dvizhenie-na-peshehodtsi-trotoarite-v-sasedstvo.html", "text": "Заради опасност от падащи елементи от сградата, построена на мястото на бившето лятно кино в Петрич, ще бъдат забранени за движение на пешеходци тротоарите в съседство. Това съобщиха за  Радио „Фокус“ – Пирин  от Община Петрич. Те са съответно на улица „Яне Сандански“ и улица „Христо Ботев”. Съвместна комисия на Община Петрич и фирмата собственик на сградата ще направят оглед, за да бъде издадено предписание за укрепване с цел недопускането на инциденти. Тротоарните площи, които ще бъдат забранени за преминаване в този период ще бъдат обезопасени по надлежния ред от служители на Община Петрич.", "date": "2018.10.11", "title": "Благоевград: Заради опасност от падащи елементи от сградата, построена на мястото на бившето лятно кино в Петрич, ще бъдат забранени за движение на пешеходци тротоарите в съседство"}
{"url": "http://www.focus-news.net/news/2018/10/11/2577309/nimh-prez-sledvashtoto-denonoshtie-oblachnostta-shte-e-po-znachitelna-nad-iztochnite-rayoni-maksimalnite-temperaturi-shte-sa-mezhdu-19-i-24.html", "text": "През следващото денонощие облачността ще е разкъсана, по-значителна над източните райони. В Югоизточна България са възможни превалявания от дъжд. Сутринта на места в низините и котловините ще има условия за ниска облачност или мъгла. Ще духа слаб, в източната половина от страната умерен североизточен вятър. Минималните температури ще са от 5° до 10°, а максималните между 19° и 24°.  \r\nТакава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Боряна Маркова. Атмосферното налягане e по-високо от средното за октомври и ще се задържи почти без промяна.  \r\nПо Черноморието облачността ще е значителна. На места, главно по южното крайбрежие ще има превалявания от дъжд. Ще духа умерен североизточен вятър. Максимални температури на въздуха: 19°-21°. Температурата на морската вода е 20°. Вълнението на морето ще бъде 3-4 бала. \r\nНад планините облачността ще е разкъсана, в масивите от източната половина от страната – предимно значителна. На места в Родопите, Сакар и Странджа ще превали. Ще духа умерен, временно силен вятър от изток-североизток. Максималната температура на височина 1200 метра ще е около 11°, на 2000 метра - около 5°. \r\nПрез почивните дни и в понеделник времето ще се задържи без съществена промяна. Облачността ще е разкъсана, в събота над югоизточната половина от страната - значителна, предимно ниска. Повече слънчеви часове ще има в неделя и в началото на следващата седмица. Сутрин на места в низините и котловините ще бъде мъгливо. В нощните часове и рано сутрин ще е почти тихо, а през деня ще духа слаб източен, в Източна България - до умерен североизточен вятър. Преобладаващите минимални температури ще са между 5° и 10°, по-високи по Черноморието, максималните – между 20° и 25°.", "date": "2018.10.11", "title": "НИМХ: През следващото денонощие облачността ще е по-значителна над източните райони, максималните температури ще са между 19° и 24°"}
{"url": "http://www.focus-news.net/news/2018/10/11/2577310/mariya-valkova-inspektsiya-za-darzhaven-tehnicheski-nadzor-burgas-do-momenta-sa-sastaveni-35-akta-za-narusheniya-po-naredbata-za-bezopasnata-eksploatatsiya-na-asansyori.html", "text": "До момента са съставени 35 акта за административни нарушения по Наредбата за безопасната експлоатация и техническия надзор на асансьори. Това каза за  Радио „Фокус“ – Бургас  Мария Вълкова, директор на Регионален отдел „Инспекция за държавен технически надзор”-Бургас. По думите ѝ актовете са съставени за различни нарушения, а по-голямата част от тях са насочени към поддържащите асансьорите фирми. \r\n„Според мен случаите на инциденти в асансьорите намаляват в този регион. От началото на годината има един регистриран случай на заседнал човек. Ползвателите са длъжни да подават към нас информация за аварии и злополуки. Не е сигурно, че всички го правят, затова регистрираният случай е само един“, каза още Вълкова. Тя добави, че техническият преглед трябва да се осъществява веднъж годишно. \r\n„Конкретно в жилищните сгради той се осъществява от лица, които са получили лиценз от Държавната агенцията за метеорологичен и технически надзор, а в обществено обслужващите и административните сгради техническият преглед се осъществява от Инспекцията за държавен технически надзор към Агенцията“, обясни Вълкова. По думите ѝ поддържащите фирми, които извършват поддържането на асансьорите, също извършват проверки, които записват в специален дневник. \r\n„Този дневник обикновено стои в машинното помещение, така че всеки ползвател да има достъп до него“, допълни още Вълкова. Тя добави, че техническото лице е длъжно до 1 час да се отзове на подаден сигнал от ползвателите в случай на авария, а това е причината да бъдат монтирани разговорните устройства, чрез които всеки да може да се свърже лесно с техниците. \r\nСпоред Мария Вълкова не трябва да се поставят предплатени карти в монтираните разговорни устройства в асансьорите. „Разговорните устройства в асансьора за връзка с техническо лице при авария са вече доста разпространени и мисля, че гражданите свикнаха да ги използват. Не трябва да обаче в тях да се поставят предплатените карти, тъй като те имат лимит, който изтича и се получава така, че обаждането до фирмата може да бъде възпрепятствано“, обясни Вълкова. По думите ѝ другото важно, когато човек изпадне в ситуация с аварирал асансьор е да не предприема самостоятелни действия по напускане на кабината. \r\n„Трябва да се изчака до пристигането на компетентните лица, тъй като това доста често води до злополуки. Освен това всеки, който използва асансьор трябва постоянно да съблюдава за това дали там има осветление, дали няма наличие на специфични шумове. Всичко, което е необичайно, трябва да бъде своевременно подадено като информация на техническото лице, за да бъде предотвратен евентуалният технически проблем “, допълни още директорът. Тя добави, че всеки ползвател трябва да има сключен договор с поддържаща фирма, която има издадено удостоверение за извършването на тази дейност. \r\n„Има регистри, в които са посочени тези фирми и всеки би могъл да се информира дали дадена фирма има валидно или отнето свидетелство за поддръжка на асансьори“, каза още Вълкова. По думите ѝ освен това гражданите трябва да наблюдават дали асансьорът е преминал технически преглед. \r\n„В кабината се слага стикер, на който е изписана датата на следващия преглед, а също така името на лицето, извършило прегледа. За тези лица също има информация в съществуващия регистър“, добави Вълкова. \r\nМария ГЕОРГИЕВА", "date": "2018.10.11", "title": "Мария Вълкова, „Инспекция за държавен технически надзор”-Бургас: До момента са съставени 35 акта за нарушения по наредбата за безопасната експлоатация на асансьори"}
{"url": "http://www.focus-news.net/news/2018/10/11/2577314/tass-v-rusiya-sa-provedeni-ucheniya-na-strategicheskite-yadreni-sili.html", "text": "По заповед на президента на Руската федерация Владимир Путин, който е Върховен главнокомандващ на Въоръжените сили на страната, са проведени учения на стратегическите ядрени сили, предава  TACC , като се позовава на Министерството на отбраната в Москва. \r\n„На 11 октомври по заповед на президента на Руската федерация – Върховния главнокомандващ на ВС на РФ Владимир Путин, са проведени учения на стратегическите ядрени сили“, поясниха от военното ведомство. \r\nВ хода на ученията е проверена системата на управление на ВС, а също и готовността им за изпълнение на бойни заповеди и по всички вертикали на управление от Националния център на управление на отбраната на РФ до командните пунктове на съединенията и воинските части. .  Тереза Герова", "date": "2018.10.11", "title": "ТАСС: В Русия са проведени учения на стратегическите ядрени сили"}
{"url": "http://www.focus-news.net/news/2018/10/11/2577315/sliven-otkrit-natsionalen-turnir-po-sportni-tantsi-kupa-sliven-2018-shte-se-provede-na-13-oktomvri-v-sportna-zala-vasil-levski.html", "text": "Открит национален турнир по спортни танци „Купа Сливен 2018“ ще се проведе на 13 октомври в спортна зала „Васил Левски“. Това съобщи за  Радио „Фокус“ – Сливен  заместник-кметът на Община Сливен Пепа Чиликова.  Събитието е част от инициативите, посветени на празника на Сливен – 26 октомври, Димитровден. \r\nТурнирът е разделен на три части. Състезателният ден започва с Национален турнир „Изгряващи Звезди” от 10.00 часа, а от 11.30 часа продължава с Държавен турнир „Сливен 2018“. Третата част е от 13.00 часа - за Купа Сливен 2018. \r\nОрганизатори на проявата са Българска федерация по спортни танци, Клуб по спортни танци „Сливен“ и Община Сливен.", "date": "2018.10.11", "title": "Сливен: Открит национален турнир по спортни танци „Купа Сливен 2018“ ще се проведе на 13 октомври в спортна зала „Васил Левски“"}
{"url": "http://www.focus-news.net/news/2018/10/11/2577316/blagoevgrad-kmetat-na-bansko-georgi-ikonomov-napravi-simvolichnata-parva-kopka-na-nova-detska-gradina-v-kurortniya-grad.html", "text": "Кметът на Банско Георги Икономов направи символичната „първа копка” на нова детска градина в курортния град. Това съобщиха от пресцентъра на  Община Банско . Рамо до рамо с фирмата-изпълнител ДЗЗД „Корект Строй Банско”, той даде началото на новия общински инвестиционен обект. \r\n„Благодарение на подкрепата на държавата и премиера г-н Бойко Борисов,  получихме целево финансиране за изграждането на нова детска градина в размер на 1 200 000 лева. Разкриваме работната площадка с мисъл за бъдещето – да осигурим оптималните условия за отглеждането на близо 100 деца, разпределени в четири детски групи. По този начин ще разрешим един дългогодишен проблем с нарушаването на допустимия максимум на броя на децата и ще осигурим по-спокойна среда за тяхното отглеждане. Не случайно избрахме и терена, който не е локализиран в централната градска част. Семействата, които живеят в новите квартали на града ще разполагат с по-близка до тях детска градина, което ще ги улесни при придвижването, особено през студените месеци на годината” заяви Икономов по време на церемонията. \r\nВ присъствието на ръководството на общинската администрация, председателя на Общински съвет – Банско, съветници и представители на строителният надзор, бе извършен водосвет за здраве и успешно завършване на обекта. \r\nГрадината е проектирана съгласно всички съвременни изисквания. В нея се предвижда да се помещават четири детски групи, като всяка от тях ще разполага със собствени гардеробни, занимални, спални и санитарни помещения. Ще бъде изграден също асансьор за лица в неравностойно положение, а отоплението ще бъде локално – с котел на пелети. Планира се обекта да бъде построен до края на 2019 г.", "date": "2018.10.11", "title": "Благоевград: Кметът на Банско Георги Икономов направи символичната „първа копка” на нова детска градина в курортния град"}
{"url": "http://www.focus-news.net/news/2018/10/11/2577319/dobrich-v-ogledalna-zala-neli-bozhkova-se-sastoya-tseremoniya-po-vrachvane-na-natsionalnata-literaturna-nagrada-dora-gabe.html", "text": "В Огледална зала „Нели Божкова“ се състоя церемония по връчване на Националната литературна награда „Дора Габе“ и отличие, предаде кореспондентът на  Радио „Фокус” – Варна . Церемонията започна с тържествено слово на д-р Кремена Митева, главен уредник на литературния музей в добруджанския град. „Повече от 80 години Дора Габе живее с поезията и създава поезия. Нейните стихотворни текстове са раждани в различни културно-исторически епохи и неминуемо някои носят техния белег. Основна част от лириката й обаче е неподвластна на времето, защото е лирика с бъдеще“, посочи д-р Кремена Митева. Носител на Националната литературна награда „Дора Габе“ тази година е поетесата Камелия Кондова, родена в Добрич. „Мама каза: ти не се вземаш на сериозно, но хората от години са в някаква заблуда, че ти си поетеса. Ако обичащ, дръж се сериозно тази вечер. Благодаря за заблудата за толкова години. Това е много специален момент за мен“, каза Камелия Кондова, приемайки наградата. Отличието за принос в изследването и популяризирането на творчеството на Дора Габе бе връчено на Драгни Драгнев. Той избра да поздрави онези, които бяха в залата, за да го почетат, със свое стихотворение, което първа преди години е прочела Дора Габе, стихотворение, посветено на родната Добруджа. Наградата и отличието бяха връчени лично от кмета на Добрич Йордан Йорданов. Той поздрави поетите на Добруджа и България. „За мен е изключителна чест, че успяваме заедно да съхраним и да предаваме творчеството на Дора Габе“, каза Йордан Йорданов и допълни своето благопожелание това да пребъде във времето. Поетичен спектакъл „За тебе се родих, живот“ по текстове на Дора Габе изпълниха актрисата Бойка Велкова и Мария Славова – пиано.  \r\nЖулиета НИКОЛОВА", "date": "2018.10.11", "title": "Добрич: В Огледална зала „Нели Божкова“ се състоя церемония по връчване на Националната литературна награда „Дора Габе“"}
{"url": "http://www.focus-news.net/news/2018/10/11/2577321/sport-tsska-i-firmata-red-enimals-platiha-8-mln-leva-za-emblemata.html", "text": "ЦСКА и фирмата \"Ред Енимълс\" платиха осем милиона лева, за да се сдобият с трите емблеми и активите на фалиралото дружество ПФК ЦСКА АД. Сумата бе преведена днес, малко преди крайния срок в 15:00 часа, а „червените“ обявиха това на своята официална страница: \r\nЦСКА върна своята емблема! Сумата е платена, поетият ангажимент е изпълнен, дадената дума е спазена! \r\nВенцислав ДРАГОМАНОВ", "date": "2018.10.11", "title": "Спорт: ЦСКА и фирмата \"Ред Енимълс\" платиха 8 млн. лева за емблемата"}
{"url": "http://www.focus-news.net/news/2018/10/11/2577302/tass-vselenskata-patriarshiya-svali-anatemata-ot-predstoyatelite-na-kievskata-patriarshiya-i-upts.html", "text": "Вселенската патриаршия обяви решение за сваляне на анатемата от предстоятелите на Киевската патриаршия и Украинската автокефална църква (УПЦ) – Филарет и Макарий. Това съобщи нейн представител след заседанието на Светия синод, предава  TACC . \r\n„Изслушахме жалбата на Филарет Денисенко и Макарий. Прието е решение, че анатемата е била обявена по недостатъчен брой причини, по някои политически причини. Следователно, по решение на Синода те бяха върнати в каноничното поле\", поясни представителят на Вселешенската патриаршия.  Тереза Герова", "date": "2018.10.11", "title": "ТАСС: Вселенската патриаршия свали анатемата от предстоятелите на Киевската патриаршия и УПЦ"}
{"url": "http://www.focus-news.net/news/2018/10/11/2577322/mvr-nyama-danni-za-naprezhenie-v-rusenskiya-kv-traktsiya-sled-kato-v-kasniya-sledobed-grupa-motoristi-e-preminala-prez-kvartala-bez-da-sazdava-bezreditsi.html", "text": "Полицейски патрули и служители на жандармерията са изпратени в русенския кв. „Тракция“ за осигуряване на спокойствието на жителите. Това съобщиха от пресцентъра на  МВР . Към момента няма данни за напрежение, след като в късния следобед група мотористи е преминала през квартала без да създава безредици. Няма информация за възникнало сбиване.  Агенция \"Фокус\" припомня:  21-годишният Северин Красимиров, който е задържан за убийството на журналистката от Русе Виктория Маринова, е живеел в русенския кв. \"Тракция\". Министърът на вътрешните работи Младен Маринов обясни, че Красимиров е бил задържан във вторник вечерта от немската полиция, в следствие на искане от българска страна. Задържаният има криминална регистрация за кражба на цветни метали. Иззети са веществени доказателства, свързващи лицето с убийството. Има наличие на ДНК материал върху дрехите му от жертвата и от него. Има негов ДНК материал и върху жертвата.", "date": "2018.10.11", "title": "МВР: Няма данни за напрежение в русенския кв. \"Тракция\", след като в късния следобед група мотористи е преминала през квартала без да създава безредици"}
{"url": "http://www.focus-news.net/news/2018/10/11/2577338/predsedatelyat-na-ns-tsveta-karayancheva-vrachi-nagradite-na-dvama-mladi-meditsi-otlicheni-s-godishni-nagradi-lekar-na-godinata-2018-na-stolichnata-kolegiya-na-balgarskiya-lekarski-sayuz.html", "text": "Председателят на Народното събрание Цвета Караянчева връчи наградите на двама медици в категорията „Млад лекар“ на церемонията по обявяването на първите годишни награди \"Лекар на годината 2018\" на Столичната колегия на Българския лекарски съюз. Отличията получиха д-р Димитър Пейчев, хирург от ВМА – София, и д-р Асен Цеков от болница „Токуда“. Това съобщиха от пресцентъра на  Народното събрание \r\n\"Вълнувам се, че днес съм сред хората, които отделят всяка една минута от своето работно време и всяка минута от своето свободно време, за да лекуват българските граждани\", обърна се Цвета Караянчева към присъстващите на церемонията. \"Във Вас има устрем и амбиция и си мисля, че ние – политиците, трябва да направим така, че да продължите да упражнявате още по-добре своята благородна професия\", заяви председателят на Народното събрание. Цвета Караянчева благодари на медиците за това, че развиват в България своя талант и професионализъм в името на българските граждани. \"Истинският лекар е този, който има призванието и любовта в сърцето си. Вие заслужавате благодарността, уважението и обичта ни и ние заедно ще направим най-доброто и ще начертаем по-добър път за българското здравеопазване\", отбеляза още тя.  \r\nНа церемонията присъстваха заместник-председателят на Народното събрание Явор Нотев, председателят на Комисията по здравеопазване Даниела Дариткова и народни представители.", "date": "2018.10.11", "title": "Председателят на НС Цвета Караянчева връчи наградите на двама млади медици, отличени с годишни награди \"Лекар на годината 2018\" на Столичната колегия на Българския лекарски съюз"}
{"url": "http://www.focus-news.net/news/2018/10/11/2577339/plovdiv-nova-ploshtadka-za-domashni-kucheta-be-otkrita-v-rayon-trakiya.html", "text": "Нова площадка за домашни кучета бе открита в район „Тракия“ в Пловдив. Това каза за  Радио „Фокус“ – Пловдив  районният кмет Костадин Димитров. Той посочи, че това е шестото поред съоръжение от този вид в района, като повечето от площадките са изградени с подкрепата на дарители. Поредната площадка за домашни кучета се намира в  парк „Кан Крум“, а мястото е определено със съдействието на собственици на домашни любимци в квартала. Площта на пространството е 230 кв. м., като е оборудвано с пейки и кошчета. „Предстои монтирането на уреди за аджилити тренировка на кучета“, каза още Димитров. \r\nТони МИХАЙЛОВ", "date": "2018.10.11", "title": "Пловдив: Нова площадка за домашни кучета бе открита в район „Тракия“"}
{"url": "http://www.focus-news.net/news/2018/10/11/2577320/mariya-zaharova-avtokefaliyata-shte-stane-oshte-edna-razdelitelna-liniya-v-ukrayna.html", "text": "Признаването на автокефалността на Украинската православна църква (УПЦ) ще доведе до разскол в обществото, а намесата на държавата в този въпрос противоречи на Конституцията в страната. Това заяви говорителят на Министерството на външните работи на Руската федерация Мария Захарова, предава  TACC . \r\n„Това е още един нож в обезкървавяващото се тяло на Украйна, още един повод за разделение на хората на принципа свои-чужди. Това е още една разделителна линия, която ще преминава не по външния периметър на Украйна, а през вътрешната й същност.", "date": "2018.10.11", "title": "Мария Захарова: Автокефалията ще стане още една разделителна линия в Украйна"}
{"url": "http://www.focus-news.net/news/2018/10/11/2577341/miroslav-iliev-agrometeorolog-prodalzhavat-beritbite-na-kasnite-sortove-yabalki-vav-varnensko.html", "text": "Продължават беритбите на късните сортове ябълки във Варненско. Това заяви за  Радио „Фокус”-Варна  Мирослав Илиев, агрометеоролог от Националния институт по метеорология и хидрология (НИМХ) при Българската академия на науките (БАН), филиал Варна. Според прогнозата през първото, второто и третото десетдневие основните дейности на полето ще бъдат подготовката на площи за сеитбата на ечемик и пшеница. Крайните подходящи срокове за сеитбата на тези култури изтичат в края на месеца, допълни Мирослав Илиев. \r\n„През месец октомври средномесечните температури се очаква да бъдат около 12 градуса. Валежите ще бъдат над нормата за Североизточна България – около 50-70 л/кв. метър. В началото от първото десетдневие на месеца се очакват превалявания, които ще подобрят наличния влагозапас. Стойностите на пределната полска влагоемност към дата 20 септември в агростанция – Долни чифлик, до 50 см почвен хоризонт при стърнище е с показатели 60% от пределната полска влагоемност, а в село Царев брод, – 65%, Силистра – 63%, Търговище – 59%, Разград – 86%, Карнобат – 69%. Тези стойности в дълбочина на почвения слой показват по-ниски показатели с около 20% от оптималната влага, която е в границите между 75% и 85% от пределната полска влагоемност“, каза още Мирослав Илиев. \r\nМарияна ВАЛЕНТИНОВА", "date": "2018.10.11", "title": "Мирослав Илиев, агрометеоролог: Продължават беритбите на късните сортове ябълки във Варненско"}
{"url": "http://www.focus-news.net/news/2018/10/11/2577312/afp-vselenskata-patriarshiya-prizna-upts.html", "text": "Вселенската патриаршия призна автокефалността на Украинската православна църква (УПЦ) – стъпка, която бе силно желана от Киев, но и която рискува ново изостряне на напрежението с Москва, предава  AFP . \r\nСлед заседание на Светия Синод патриарх Вартоломей, „постанови, че ще даде автокефалия на църквата на Украйна\", се казва в официално изявление от Истанбул, седалището на Вселенската патриаршия.  Тереза Герова", "date": "2018.10.11", "title": "AFP: Вселенската патриаршия призна УПЦ"}
{"url": "http://www.focus-news.net/news/2018/10/11/2577340/za-10-godini-sofiya-e-svela-deponiraneto-na-otpadatsi-ot-100-do-16-obzor.html", "text": "Само за 10 години София е свела депонирането на отпадъци от 100 до 16%. Това стана ясно от думите на кметът на София Йорданка Фандъкова по време на трета международна конференция „Разделното събиране на отпадъците за по-чист въздух“. По думите й днес в Столична Община има организация за разделно събиране на 12 вида отпадъци. В инсталацията за биологично третиране от биоотпадъците се произвежда ток и компост. В завода за третиране на отпадъците, след отделяне на всички отпадъци, които могат да бъдат рециклирани, се произвежда RDF екологично гориво. Кметът на София уточни, че тенденцията показва, че софиянци все по-устойчиво разделят своите опаковки от смесения битов отпадък. В завода за третиране на отпадъци на Столична Община, където на ден постъпват над 1200 тона смесени битови отпадъци, също има система, която разделя отпадъците от опаковките, както и тези, които могат да се преработват. Кметът Фандъкова допълни, че извън опаковките в системата за разделно събиране, се разделят още 9 вида отпадъци като строителни, електрически, текстилни и опасни такива. Тя заяви, че за качеството на въздуха именно разделното събиране на тези отпадъци е от значение. Изгарянето им причинява сериозно замърсяване на въздуха.  \r\nПо време на своята презентация, заместник-кметът на София в направление „Зелена система, екология и земеползване“ Йоана Христова заяви, че има телефонни номера, които Столична Община предоставя на своя сайт и които гражданите могат да използват, така че опасни отпадъци да бъдат извозвани от специални фирми от техните домове. Тя също така обясни, че смесеният вид отпадъци отиват в завода за механо-биологично третиране на отпадъците и съответно се намалят количествата за депониране. Христова допълни, че в момента тече трета фаза от интегрирания проект на Столична Община, която ще бъде изграждането на горивна инсталация заедно с „Топлофикация“. В нея ще се изгаря RDF гориво като има и отделен поток за събиране на електронно и електрическо оборудване. Заместник-кметът заяви още, че едрогабаритните и строителните отпадъци, които идват от нашите домове, отиват на площадката за третиране на Общинско депо, което е депото във Враждебна, където част от тези отпадъци могат да бъдат рециклирани, а друга да бъдат използвани за повторна употреба. Тя обясни, че гумите, за които много се говори напоследък са още един поток разделно събирани отпадъци. Биологичните и зелените отпадъци, както и хранителните отпадъци от учебни заведения и големи ресторанти пък отиват за последващо оползотворяване и от тях се произвеждат ток и компост. По думите на заместник-кметът Христова, батериите, акумулаторите и електрическото оборудване, посредством фирми биват рециклирани за оползотворяване. Опасните отпадъци пък се събират посредством специално определена фирма. Христова подчерта и важността на обработката на текстилните отпадъци. Тя обясни, че тази есен е направена нарочна кампания с разполагането на специални контейнери за събиране на текстилни отпадъци. По думите и за първи път ще бъде предложено на Столичен общински съвет да одобри такъв ред и начин за разделно събиране на текстилните отпадъци. Тя обясни също, че има една тенденция, която нараства годините и показва, че гражданите все повече и повече осъзнават, че трябва разделно да събират отпадъците.  \r\nПо думите й миналата година е стартирал проект, който се нарича „Стимулиране на участието на гражданското общество в процеса на рециклиране“, като това са Балкански държави, стараещи се да формират едни трайни навици в населението. Основните цели на проекта “Benefit as you save” са създаването на местни стратегии и планове за действие в партниращите си градове, за да може да се увеличава процента на разделно събраните отпадъци. Според заместник-кмета Христова, още по-важно е да се предприемат мерки, така че гражданите също да участват активно в тези процеси.  \r\nДиректорът на дирекция „Управление на отпадъците“ към Столична Община Петър Трайков заяви, че едрогабаритните отпадъци представляват една част от проблемите с качеството на въздуха. По думите му това, което от Столична Община са идентифицирали като едрогабаритен отпадък включва основно мебели, матраци, ремонтни отпадъци и др. На база на проведените морфологични анализи на едрогабаритните отпадъци пък се вижда превес на дървесината. Трайков обясни, че мебелите и дървесината имат потенциал да влязат в системите за последваща им употреба, а самите мебели могат да бъдат реставрирани и повторно използвани. По думите му към едрогабаритните отпадъци попадат и отпадъците от ремонтните дейности. Той заяви, че желанието на Столична Община е те да бъдат разделяни при тяхното изхвърляне, защото технологията на третирането им е много различна от останалите типове отпадъци и се губи възможността за тяхното повторно използване.  \r\nТой обясни и проблемите, пред които са изправени в дирекцията а те са: нерегламентираното изгаряне на горимите материали от Едрогабаритни отпадъци през зимния сезон, замърсявайки въздуха; липсата на конкретна дефиниция за това какви отпадъци и материали попадат в определението за Едрогабаритни отпадъци; фактът, че значителни количества Едрогабаритни отпадъци се изхвърлят в контейнерите за смесени битови отпадъци и др. \r\nДиректорът на Столичния инспекторат инж. Веска Георгиева пък заяви, че с настъпването на зимния сезон се стига до нерегламентирано изгаряне на горими отпадъци. По думите и най-екологосъобразно е, когато си сменяме гумите на колата, да ги оставяме в автосервиза или в пункта за смяна на гуми. Тя обясни, че трудностите, пред които се изправят са свързани с отпадъците от гуми, отработените масла и като цяло всички видове отпадъци, изгорени на открито. Инж. Георгиева обясни, че контролът, който от инспектората налагат на обектите е за спазване на изискванията на Закона за управление на отпадъците, но и най-вече, за да не дишат гражданите това, което излиза от димните газове при изгарянето им. Тя заяви също, че основният стремеж е ежедневни проверки и от Столичния инспекторат разчитат на сигналите на гражданите. Георгиева също така уточни, че временни пунктове за рециклиране на гуми са били открити в районите Младост, Люлин, Връбница, Красна Поляна. Подобни пунктове ще бъдат отворени в предстоящия сезон и в други райони като услугата за гражданите е безплатна.", "date": "2018.10.11", "title": "За 10 години София е свела депонирането на отпадъци от 100 до 16% (ОБЗОР)"}
{"url": "http://www.focus-news.net/news/2018/10/11/2577343/sliven-mlado-semeystvo-sabra-na-svatbata-si-sredstva-za-lechenie-na-bezdomni-zhivotni-vmesto-tsvetya.html", "text": "Младо семейство събра на сватбата си средства за лечение на бездомни животни вместо цветя. Това съобщиха за  Радио „Фокус“ – Сливен  от сдружение „Зоодоброволци“. Юлия и Иван решили, вместо да получат цветя на сватбата си, гостите им да бъдат съпричастни с тяхната кауза и да подпомогнат лечението на бездомни животни в Сливен. Така по време на сватбената церемония са събрани 355 лв. Средствата ще се използват за покриване на сметки за лечението на бездомни кучета и котета, които зоодоброволците откриват и лекуват в местните ветеринарни клиники. Всеки решил да дари може да открие контактите на страницата на сдружението в социалната мрежа Facebook или да посети благотворителните базари, които доброволците организират в Градския парк. \r\nЛюдмила ЙОРГОВА", "date": "2018.10.11", "title": "Сливен: Младо семейство събра на сватбата си средства за лечение на бездомни животни вместо цветя"}
{"url": "http://www.focus-news.net/news/2018/10/11/2577345/shumen-izticha-posledniyat-srok-za-plashtane-na-mestnite-danatsi.html", "text": "Изтича последният срок за плащане на местните данъци, съобщиха от  Община Шумен . На 31 октомври изтича срокът за плащане на втората вноска на данъка върху недвижимите имоти, такса битови отпадъци и данъка върху моторните превозни средства за текущата година. След тази дата върху дължимите суми започват да се начисляват лихви, съобщават от общинската администрация в Шумен. Оттам припомнят, че годишният размер на задълженията е разделен на две равни вноски – плащане до 30 юни и до 31 октомври. Същият срок важи и за таксата битови отпадъци. Касовите плащания на местните данъци и такса битови отпадъци се извършват в данъчната служба на общината от 8.30 до 18.30 часа всеки работен ден без прекъсване. Вноските за местни данъци и такси може да се преведат и по банков път. Справка за банковата сметка, по която да бъдат внесени задълженията, може да се направи на електронната страница на общината. От тази година плащане може да се извърши и на всички каси на Изипей. От общинската данъчна служба напомнят и това, че гражданите могат по електронен път да проверяват вида и размера на данъчните си задължения, като преди това трябва да заявят желание да им бъде издаден КИН – клиентски идентификационен номер. Заявления се приемат всеки работен ден в отдел “Местни данъци и такси”. Желаещите могат да използват всяко идване в сградата на общината, за да подадат необходимия образец и да се възползват от удобството на тази електронна услуга за гражданите.", "date": "2018.10.11", "title": "Шумен: Изтича последният срок за плащане на местните данъци"}
{"url": "http://www.focus-news.net/news/2018/10/11/2577346/sluzhitel-na-dans-i-trima-imanyari-sa-s-obvineniya-za-sdelka-s-kulturno-istoricheski-tsennosti-obzor.html", "text": "Задържана е организирана престъпна група, занимавала се с търговия и трафик на културно-исторически ценности. Това стана ясно по време на пресконференция в Специализираната наказателна прокуратура. Служител на териториална служба на ДАНС и трима иманяри са с повдигнати обвинения за сделка с културно-исторически ценности. Специализираната прокуратура настоя за постоянния им арест. Съдът уважи искането и четиримата мъже бяха задържани за постоянно.  \r\nПо случая в ГДБОП е работено от няколко месеца след получена оперативна информация от ДАНС. За кратко време служителите от сектор „Културно-исторически ценности“ в главната дирекция успяват да доразвият информацията. В резултат на професионализма им и денонощна работа е постигната оперативна комбинация за осъществяване на сделка в началото на седмицата в района на Свиленград. Така в момент на реализирането ѝ са задържани седем души, четиримата от които - участници в организираната престъпна група. Единият от заловените е извършвал активна иманярска дейност допреди 15 години, след което се е „издигнал“ в йерархията на престъпния бизнес.  \r\nЕкипите са действали в условията на неотложност по образуваното досъдебно производство. Иззетите предмети – златен венец, гривни, пръстени, торква, огърлие, са с изключително висока стойност не само в парично, но и в културно-историческо измерение. Само златният венец е над 400 грама, като стойността му е на стойност 2 милиона евро. До момента няма основания за съмнения в автентичността на предметите, които са с изключително високо културно-историческо значение, датирани към втората половина на IV  в пр. н. е. Предстоят обстойни експертизи на иззетата находка. По първоначалните данни, правени са опити за продажбата й в Турция.  \r\nВ рамките на образуваното досъдебно производство и под ръководството на Специализираната прокуратура работата по случая продължава с оглед изясняване и на това откъде са придобити намерените предмети.  Агенция „Фокус“ припомня:  Преди началото на правителственото заседание в сряда премиерът Бойко Борисов съобщи, че служител на ДАНС е арестуван във връзка с опит иманяри да изнесат златно съкровище от страната. По думите му съкровището е на няколко хиляди години и е уникално. Затова той разпореди то да бъде показано в четвъртък.", "date": "2018.10.11", "title": "Служител на ДАНС и трима иманяри са с обвинения за сделка с културно-исторически ценности (ОБЗОР)"}
{"url": "http://www.focus-news.net/news/2018/10/11/2577317/unian-vselenskata-patriarshiya-otpravi-preduprezhdeniya-za-nasilie-sreshtu-hramove-i-manastiri-v-ukrayna.html", "text": "Вселенската патриаршия отправи предупреждения за опасността от насилствени действия срещу църкви и манастири в Украйна, предава информационната агенция  УНИАН . \r\nСъответното предупреждение се отправя в решението, разпространено след заседанието на Светия Синод на Вселенската патриаршия, публикувано на официалната й интернет страница. „Призовават се всички участващи страни да предотвратят присвояването на храмове, манастири и друго имущество, а също и всякакви други насилствени действия и мъст, за да победят мирът и любовта на Христос“, се казва в разпространения текст.  Тереза Герова", "date": "2018.10.11", "title": "УНИАН: Вселенската патриаршия отправи предупреждения за насилие срещу храмове и манастири в Украйна"}
{"url": "http://www.focus-news.net/news/2018/10/11/2577318/afp-petro-poroshenko-privetstva-reshenieto-za-priznavane-na-avtokefalnostta-na-upts.html", "text": "Държавният глава на Украйна Петро Порошенко приветства решението на Вселенската патриаршия да признае автокефалността на Украинската православна църква, въпреки протеста от страна на Русия, предава  AFP . \r\n„Взето е решение да се даде автокефалност на Украйна. Това е победа на доброто над злото, на светлината над мрака“, заяви Порошенко в телевизионно обръщение, в което подчерта, че Украйна е чакала това „историческо събитие“ повече от 330 г.   Тереза Герова", "date": "2018.10.11", "title": "AFP: Петро Порошенко приветства решението за признаване на автокефалността на УПЦ"}
{"url": "http://www.focus-news.net/news/2018/10/11/2577344/rezultatite-ot-referenduma-za-imeto-na-makedoniya-byaha-obsadeni-v-sofiya-obzor.html", "text": "Европейският съвет за външна политика (ЕСВП) с подкрепата на Фондация Конрад Аденауер организира дискусия на тема „Българската и европейската гледна точка: Референдумът в Македония“. В нея участваха президентът на Р България в периода 2012-2017 година Росен Плевнелиев, Андрей Стойковски, който е част от екипа за преговори на Македония с ЕС, както и бившият заместник гл. секретар на ВМРО-ДПМНЕ Петър Богойески. В дискусията се изказаха и депутатът от ПГ на ГЕРБ Христо Гаджев и зам.-председателят на БСП Деница Златева.  \r\nСпоред Андрея Стойковски в дискусията за името на Македония не достига рационалност, а мнозина са участвали на база емоции. „Ако говорехме на база на рационалността, ако се дистанцирахме от емоциите, вероятно щяхме да видим ползата от сключването на договора с Гърция“, коментира той. По повод влезлите в македонския парламент уставни промени по предложение на кабинета на премиера Зоран Заев, Стойковски призова депутатите да намерят смелост и да решат не само за себе си, а и за следващите поколения. За резултатите от референдума за името на Македония той посочи: „„Ако гледаме активността и резултата, то тогава този резултат, получен на референдума, е повече от ясен. Дори ако имаше минималната активност, този резултат е добър“. Андрея Стойковски уточни, че предстои започването на техническите подготовки за водене на преговори между Македония и ЕС. \r\nБившият заместник гл. секретар на ВМРО-ДПМНЕ Петър Богойески заяви, че договорът с Гърция променя реалността в Македония, което всъщност е създало истинския проблем за името на страната. Той обяви, че политиците от правителството са влезли много наивно и неподготвено в процеса на преговори с Гърция, водени от македонския си инат. Според него фактор за подкопаването на процеса за цялостен успех на референдума е липсата на лидерство на македонската политическа сцена. Петър Богойески обърна внимание, че опозицията в Македония е била изключена от разговорите с Гърция, от момента на сключване на договора, както и от референдума за името. По повод започването на разискванията на конституционалните промени, внесени от премиера Заев, той заяви: „Кризата с уставните промени в парламента може да прерасне в институционална“.  \r\nПрезидентът на Р България в периода 2012-2017 година Росен Плевнелиев посочи, че Преспанското споразумение е подадена ръка, а ако Македония не я приеме, повторен шанс няма да има поне 20 години. „ЕС и НАТО няма какво повече да направят, те направиха всичко, че и повече от това“, коментира Росен Плевнелиев. Според него има 3 сценария за развитие на ситуацията. При позитивния сценарий македонският парламент ще вземе отговорно решение за договора с Гърция. При реалистичния сценарий поправките в македонската Конституция ще бъдат отхвърлени, ще последват избори, след които няма да се промени нищо. Според негативния сценарий Македония ще бъде изправена пред дългосрочно възстановяване от националпопулисткото управление. \r\nЗам.-председателят на БСП Деница Златева определи като смелост инициирането на референдума за името на Македония от страна на премиера Зоран Заев, „Ясна е волята на участващите в референдума. Мнозинство от над 90% категорично подкрепи влизането на Македония в ЕС и НАТО чрез подкрепа на Преспанското споразумение“, обяви тя. От БСП намират позицията на опозиционната ВМРО – ДПМНЕ за необяснима. \r\nСпоред ГЕРБ ако сега не се използва моментът за влизане на Македония в ЕС, не се знае кога отново ще има подобен момент. Депутатът от ГЕРБ Христо Гаджев посочи, че не е било рационално бойкотирането или неучастието на референдума за името. „Ако македонските граждани бяха участвали, наистина щяхме да видим съотношението „за“ или „против“ в държавата“, посочи той. \r\nБиляна ИВАНОВА", "date": "2018.10.11", "title": "Резултатите от референдума за името на Македония бяха обсъдени в София (ОБЗОР)"}
{"url": "http://www.focus-news.net/news/2018/10/11/2577347/zoran-zaev-buyar-osmani-ostava-vitsepremier-i-ministar-dokato-ne-se-dokazhe-vinata-mu.html", "text": "Министър-председателят на Македония Зоран Заев заяви, че за новите  дела на специализираната прокуратура е бил информиран от медиите, но не вижда никакво влияние върху парламентарните процедури за започване на конституционни промени. Той каза, че Османи не може да подаде оставка от поста заместник министър-председател, докато не бъде доказана вината му, съобщи македонската телевизия  21 TB” . \r\nЕдин ден след започването на шест нови разследвания от специализираната прокуратура, заместник министър-председателят Буяр Османи, един от заподозрените по делото \"Пациент\", изрази готовността си да сътрудничи със специалната прокуратура. Османи е заподозрян в злоупотреба със служебно положение, докато е министър на здравеопазването. Според обвинителния акт през 2010 г. е имало нередности в процедурите за възлагане на обществени поръчки за извършване на строителни работи в няколко обществени здравни заведения. Разследването обхваща общо 15 души, сред които и Османи. \r\n\"Би било добре да се консултират с мен, преди да излезе името ми, надявам се това разследване да приключи скоро, за да се установят фактите. Може би заради многото разследвания от специализираната прокуратура  могат да направят такива грешки. Дружеството, което е получило обществената поръчка , е дала оферта с 20 милиона денара  по-евтина от втората компания, а от прокуратурата твърдят, че офертата на втората компания е по-ниска . Такива грешки могат да възникнат и не мога да твърдя,  че те са били направени умишлено \", каза Буяр Османи, вицепремиер на министерството на икономиката.  Юлиян Марков", "date": "2018.10.11", "title": "Зоран Заев: Буяр Османи остава вицепремиер и министър, докато не се докаже вината му"}
{"url": "http://www.focus-news.net/news/2018/10/11/2577348/plovdiv-chetvartoto-izdanie-na-festivala-za-izpalnitelski-izkustva-kvartalna-stsena-shte-se-provede-v-grada.html", "text": "Четвъртото издание на Фестивала за изпълнителски изкуства „Квартална сцена“ ще се проведе в Пловдив от 13 до 19 октомври. Това съобщи за  Радио „Фокус“ – Пловдив  Йохан Девлетян от отдел „Връзки с обществеността“ на Народна библиотека „Иван Вазов“ в града. Той посочи, че събитията от програмата ще бъдат представени в Цар Симеонова градина до Пеещите фонтани, в двора на Детския отдел на библиотеката, както и в Конферентната зала на културната институция. Акцент в програмата е закриващото събитие на 19 октомври, когато звездата на българския театър и кино Ицхак Финци ще представи пред пловдивската публика своя авторски моноспектакъл „Като в кабаре”, в който актьорът влиза в различни роли, партнирайки си с любимите роял, цигулка и акордеон. \r\nПроектът „Квартална сцена” е фестивал за изпълнителски изкуства, който пътува из различни населени места в страната. Той има три предходни издания в Самоков, Елин Пелин и Ихтиман. Неговата цел е да среща малки и големи зрители с различни форми на театралното изкуство. Фестивалът ще предложи разнообразна артистична програма предимно на открито. Артисти от различни градове ще представят както театрални представления, така и занимателни работилници и игри. \r\nОткриването на фестивала ще се състои на 13 октомври от 11.00 часа в Цар Симеоновата градина. \r\nТони МИХАЙЛОВ", "date": "2018.10.11", "title": "Пловдив: Четвъртото издание на Фестивала за изпълнителски изкуства „Квартална сцена“ ще се проведе в града"}
{"url": "http://www.focus-news.net/news/2018/10/11/2577351/washington-post-administratsiyata-na-donald-tramp-e-predpazlivo-optimistichna-za-osvobozhdavaneto-na-pastor-bransan.html", "text": "Администрацията на Доналд Тръмп е предпазливо оптимистична за освобождаването на пастор Брънсън, пише авторитетното американско издание  The Washington Post . \r\nАдминистрацията на Тръмп е предпазливо оптимистична, че американският духовник, който е задържан в Турция от две години по обвинения в  шпионаж и тероризъм, ще бъде освободен скоро след съдебно заседание в петък, според представители на САЩ и близки до случая лица. \r\nВ договорената сделка, която включва отменянето на санкциите на САЩ срещу Турция, - както предвидени, така и изпълнени , обвиненията срещу преподобния Андрю Брънсън трябва да бъдат намалени, за да може да бъдат осъден на вече излежано време или да му бъде разрешено да изпълни останалата част от присъдата в Съединените щати. \r\nСпоразумението, част от което беше договорено миналия месец на заседанието на Общото събрание на ООН, на което присъстваха президентът Тръмп и турският президент Реджеп Тайип Ердоган, или ще доведат до незабавното освобождаване на Брънсън в петък, или до освобождаването му в рамките на няколко дни, заявиха служители под условие за анонимност  за все още секретната договореност.  Юлиян Марков", "date": "2018.10.11", "title": "Washington Post: Администрацията на Доналд Тръмп е предпазливо оптимистична за освобождаването на пастор Брънсън"}
{"url": "http://www.focus-news.net/news/2018/10/11/2577350/tass-rusiya-osazhda-deystviyata-na-misiite-na-es-i-nato-v-kosovo.html", "text": "Русия осъжда пасивността на силите на НАТО за Косово и мисията на ЕС в областта на върховенството на закона, които са се оттеглили от осигуряването на сигурността на неалбанското население в Косово. Това бе обявено в четвъртък от постоянния представител на Русия в Организацията за сигурност и сътрудничество  в Европа (ОССЕ) Александър Лукашевич, цитиран от  TACC . \r\n\"Ние осъждаме пасивната линия на разположеното  на територията  (На Косово) международно присъствие - силите на НАТО и мисията на Европейския съюз в областта на върховенството на закона, те са оттеглили от осигуряването на безопасността на неалбанксото население в Косово , а и като цяло прикриват безнаказаността в региона\" - каза Лукашевич  на заседание на Постоянния съвет на ОССЕ. \r\nКакто каза по-рано министърът на отбраната на Сърбия Александър Вулин, мисията на НАТО е знаела  за провокациите на албанците в северната част на Косово. Според него такова поведение разрушава доверието на сърбите в мисията на НАТО, както и доверието в международните организации в Косово и Метохия. \r\nНа 29 септември над 100 души от косовски специални части навлязоха на територията на населеното със сърби Северно Косово, което е забранено от международни договори. Специалните сили са заели позиции около резервоара \"Газивода\", поели са контрола върху хидросистемата \"Газивода\" и нахлуват в центъра за екология и развитие в село Зубин-Поток. Както заяви по-рано ръководителят на Канцеларията за Косово и Метохия в сръбското правителство Марко Джурич, това беше направено, за да се гарантира посещението на лидера на самопровъзгласилото се Косово Хашим Тачи в северната част на непризнатата от сърбите страна. В отговор сръбският президент приведе  въоръжените сили на страната и полицейските специални сили в пълна бойна готовност и протестира пред генералния секретар на НАТО Йенс Столтенберг. \r\nОпитите на Прищина да установят контрол над сръбското население в Северно Косово подхранват междуетническото напрежение, добави Лукашевич. \r\nПостоянният представител на Русия е убеден, че \"е съвсем очевидно, че недопустимата престъпна  безотговорност на косовските албански власти може да доведе до ново кръвопролитие в Косово и до дестабилизация в балканския регион като цяло\". \"Продължаването на силовите опити за установяване на  контрол над населените  със сърби райони в региона води до разпалване на етническо напрежение, обезсмисля дългосрочните усилия на международната общност за мирно уреждане на въпросите след края на конфликта,\" - каза Лукашевич. \r\nСпоред него сигналите в това отношение стават все повече: дискредитирано е  посредничеството на ЕС в диалога между Белград и Прищина, косовските власти продължават да саботира споразумението за създаване на Общността на сръбските общини. \"Не съм чувал за реакцията на ОССЕ в този смисъл Вместо да настояват косовските албанци да изпълняват своите задължения , расте натискът върху Белград да приеме де факто независимостта на Косово. Правят се опити  да се постави изкуствен краен срок за  нормализация между Белград и Прищина, \" отбеляза Лукашевич.  Юлиян Марков", "date": "2018.10.11", "title": "ТАСС: Русия осъжда действията на мисиите на ЕС и НАТО в Косово"}
{"url": "http://www.focus-news.net/news/2018/10/11/2577353/ria-novosti-roskosmos-ne-izklyuchva-mks-da-ostane-bez-ekipazh.html", "text": "„Роскосмос“ не изключва  Международната космическа станция (МКС) да остане без екипаж, но ще се опита да избегне подобно развитие на събитията, каза за  РИА Новости . изпълнителният директор на държавната корпорация Сергей Крикальов. \r\n\"Ще разгледаме конкретни планове, графици\" - каза той. \r\nКрикальов също така отбеляза, че плановете за изпращане екипажи  на МКС ще се променят, както и датата на връщане на екипажа там. \r\n\"Най-вероятно датите на старта на товарния кораб, който трябваше да лети по-късно, ще се променят", "date": "2018.10.11", "title": "РИА Новости: „Роскосмос“ не изключва МКС да остане без екипаж"}
{"url": "http://www.focus-news.net/news/2018/10/11/2577354/haskovookolo-6-km-e-kolonata-ot-tezhkotovarni-avtomobili-na-gkpp-kapitan-andreevo-na-izhod-ot-stranata.html", "text": "Около 6 км е колоната от тежкотоварни автомобили на ГКПП “Капитан Андреево” на изход от страната, предаде репортер на  Агенция “Фокус .", "date": "2018.10.11", "title": "Хасково:Около 6 км е колоната от тежкотоварни автомобили на ГКПП “Капитан Андреево” на изход от страната"}
{"url": "http://www.focus-news.net/news/2018/10/11/2577342/afp-priznavaneto-na-avtokefaliya-na-ukrainskata-tsarkva-e-klyuchovo-za-predizbornata-kampaniya-na-petro-poroshenko.html", "text": "Признаването на автокефалия на Украинската църква е ключово за предизборната кампания на Петро Порошенко, пише  AFP . \r\nИстанбулската вселенска патриаршия заяви в четвъртък, че е решила да признае независимостта на Украинската православна църква в ход, приветстван от Киев, но осъден като \"катастрофален\" в Москва. \r\nРусия предупреди да не се допуска църквата в Украйна да прекъсне връзките си с Москва, като влиятелният  ръководител на руската православна църква, патриарх Кирил, пътува до Истанбул по-рано тази година в опит да разубеди Вселенската патриаршия. \r\nВъпросът ще играе ключова роля на президентските избори в Украйна през март 2019 г., като настоящият президент Петро Порошенко ще представи независимостта  от руската православна църква, известна като автокефалия, като ключов предизборен успех в кампанията за неговото преизбиране, пише агенцията. \r\nПорошенко бързо приветства решението на Патриаршията: \r\n\"Това е победа на доброто над злото, светлината над мрака\", каза Порошенко в телевизионно обръщение, добавяйки, че Украйна чака това \"историческо събитие\" повече от 330 години. \r\nРуската православна църква каза, че Вселенската патриаршията е взела \"катастрофални\" решения както за себе си, така и за световното Православие. \r\n\"Константинополската патриаршия прекоси червена линия\", каза говорителят на руския православен патриарх Кирил Александър Волков в телевизионно изказване. \r\nВ първата си реакция киевският патриарх от непризнатата досега Киевска патриаршия Филарет каза, че решението от четвъртък ще позволи на страната му най-сетне да установи обединена църква в Украйна и обеща скоро да свика среща, за да се заеме с въпроса за обединението и да бъде избран нов патриарх.  Юлиян Марков", "date": "2018.10.11", "title": "AFP: Признаването на автокефалия на Украинската църква е ключово за предизборната кампания на Петро Порошенко"}
{"url": "http://www.focus-news.net/news/2018/10/11/2577349/rosen-plevneliev-makedoniya-ima-istoricheski-shans.html", "text": "„Македония има исторически шанс“, заяви българският президент  в периода 2012 – 2017 година по време на дискусията „Българската и европейска гледна точка: Референдумът в Македония“, организирана от Европейския съвет за външна политика, с помощта на Фондация „Конрад Аденауер“, пише македонското електронно издания  “Фокус“ . \r\nИма моменти, когато съдбата подава ръка и тя трябва да бъде приета. Македония е точно пред подобна ситуация. Тя има уникална историческа възможност, каза бившият български президент Росен Плевнелиев, по отношение на парламентарния процес за конституционни промени по Договора от Преспа. \r\nСпоред него  преди две десетилетия Македония е била десет години преди България, но днес е най-малко десет години зад България. \r\n„Всичко, което е  добро и това, което се случи с България през последните години, е благодарение на членството в ЕС и НАТО. От 1999 г. само чуждите инвестиции в страната са надвишили 40 милиарда евро - каза Плевнелиев. \r\nТой смята, че има три възможни сценария за развитието на Македония. Според него първият е да приемат  конституционните промени от македонския парламент и Македония  да има ясна перспектива и в региона да има траен мир. Вторият сценарий, на свой ред, казва бившият български президент, са нови избори, които няма да променят ситуацията в Македония. \r\n„Третият сценарий е негативен  и Македония може да попадне в пълна изолация и е възможна цялостна  дестабилизация - предупреждава Плевнелиев.  Юлиян Марков", "date": "2018.10.11", "title": "Росен Плевнелиев: Македония има исторически шанс"}
{"url": "http://www.focus-news.net/news/2018/10/11/2577352/tacc-feysbuk-e-iztril-mnozhestvo-stranitsi-i-profili-zaradi-spam-i-nevyarna-informatsiya.html", "text": "Служителите на социалната мрежа „Фейсбук“ са изтрили  559 страници и 251 профила, с помощта на които според тях координирано е разпространяван спам и невярна информация. Това се посочва в изявление, публикувано в социалната мрежа в четвъртък, цитирано от  TACC . \r\nЗа тези страници и профили, както е посочено, се твърди че \"многократно са нарушавали правилата срещу спам и координирани не-автентични действия\". Твърди се също така, че \"публикуват огромно количество съдържание\", по-специално публикации с привлекателни заглавия, проектирани според администраторите на социалната мрежа \"да подведат хората, че те са легитимни форуми за политически дебати\". \r\nКомпанията отбеляза, че е решила да заостри вниманието  върху предприетите от служителите мерки във връзка с предстоящите междинни избори за Конгреса на САЩ през ноември. Както беше обяснено, става дума за \"фалшиви акаунти или няколко акаунти с еднакво име\". \r\nВестник The New York Times публикува статия по този въпрос, която съдържа коментари от представители на социалната мрежа. От тях следва, че заличените страници и акаунти са били контролирани от американци, които се опитали да повлияят на аудиторията в Съединените щати, включително поддръжници на десни групи. Твърдението твърди, че тези лица са действали по същите методи, които американските власти приписват на руската страна. Някои от изтритите страници са имали стотици хиляди абонати. \r\nСпоред информацията, предоставена от публикацията, Facebook никога преди не е изтривала толкова много американски страници във връзка с \"кампания за влияние\". Бяха предприети мерки за предотвратяване на намеса в предстоящите избори. Статията предоставя коментар на ръководителя на отдела за киберсигурност на социалната мрежа Натаниел Глайхер. Както се отбеляза, за служителите на компанията е по-трудно да предприемат мерки по отношение на американските сметки, тъй като понякога е трудно да се очертае границата между ограничаването на свободата на словото и борбата с дезинформацията.  Юлиян Марков", "date": "2018.10.11", "title": "TACC: „Фейсбук“ е изтрил множество страници и профили заради спам и невярна информация"}
