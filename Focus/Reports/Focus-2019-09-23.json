{"url": "http://www.focus-news.net/news/2019/09/23/2701573/v-pazardzhik-80-stazhanti-ot-natsionalnata-politsiya-v-stranata-polozhiha-kletva-za-spazvane-na-etichniya-kodeks.html", "text": "80 стажанти от националната полиция в страната положиха клетва за спазване на Етичния кодекс за поведение на държавните служители в МВР, съобщи за  Радио „Фокус“ – Пазарджик  Мирослав Стоянов, говорител на ОДМВР. Той обясни, че тържествената церемония се е провела днес в Центъра за специализация и професионална подготовка в Пазарджик при Академията на МВР. „На нея присъстваха заместник-министърът на вътрешните работи Стефан Балабанов, ректорът на АМВР старши комисар доц. д-р Неделчо Стойчев, главният секретар на Областна администрация-Пазарджик Светлан Карталов, директорите на областните дирекции на МВР в Кърджали, Видин и Враца старши комисарите Атанас Илков, Янко Янколов и Петър Коцин. Сред гостите бяха и заместник директорите на ОДМВР Пазарджик и Пловдив комисарите Светослав Телбизов и  Димитър Събчев, директорът на ЦСПП-Казанлък комисар Красимир Иванов. На плаца в полицейския център дойдоха много родители, близки и приятели на завършващите стажанти. Полагайки тази клетва днес вие не просто извършвате един формален административен акт, а ритуал който ви задължава да работите усърдно, с всички сили, спазвайки законите в името на добруването на гражданите на България, с тези думи се обърна към стажантите заместник-министър Стефан Балабанов. Той им пожела здраве, успехи и развитие в нелеката им служебна дейност като полицейски служители.   С днешната церемония се приключва 6-месечната първоначална полицейска подготовка на стажантите. През това време те получиха познания по общи и специализирани дисциплини: правна, тактическа, стрелкова, криминалистическа и психологическа подготовка, полицейска лична защита, оказване на долекарска помощ. След успешното завършване на курса в Пазарджик те придобиват статут на пълноправни полицаи и след кратко въвеждане в работата по места ще изпълняват своите задачи в областните дирекции на МВР в Пловдив, Пазарджик, Видин, Враца, Русе и Кюстендил. За постигнатите високи резултати в учебната дейност стажантите завършили с отличен успех бяха наградени от старши комисар Неделчо Стойчев и от директора на ЦСПП-Пазарджик комисар Стоян Зайков.  Празничен водосвет за здраве и успех отслужиха свещеници от Пазарджишката духовна околия“, допълни Стоянов. \r\nВаня НИКОЛОВА", "date": "2019.09.23", "title": "В Пазарджик 80 стажанти от националната полиция в страната положиха клетва за спазване на Етичния кодекс"}
{"url": "http://www.focus-news.net/news/2019/09/23/2701570/vazstanoveno-dvizhenieto-na-vlakovete-na-metroto-do-metrostantsiya-letishte-sofiya.html", "text": "Възстановено движението на влаковете на метрото до метростанция \"Летище София\". Това съобщиха за  Агенция \"Фокус\"  от пресцентъра на  Столична община . Заради забравен багаж метровлаковете трябваше да се движат само до станция \"Искърско шосе\". До това не се стигна, тъй като собственикът на багажа се е намерил бързо. Не е имало никакво забавяне на влаковете.", "date": "2019.09.23", "title": "Възстановено движението на влаковете на метрото до метростанция \"Летище София\""}
{"url": "http://www.focus-news.net/news/2019/09/23/2701569/sport-kristiano-ronaldo-e-kontuzen-propuska-mach.html", "text": "Футбол: Ювентус ще играе с Бреша във вторник вечер в мач от Серия „А“ без Кристиано Роналдо. Това потвърди треньорът Маурицио Сари на брифинг преди срещата, като обясни, че Кристиано има болки в бедрото. Същевременно португалският нападател ще присъства в понеделник вечер на церемония на ФИФА в „Ла Скала” в Милано. \r\nМарио Манджукич пак не е в групата, след като продължава да проучва възможността за преминаване в Катар.", "date": "2019.09.23", "title": "Спорт: Кристиано Роналдо е контузен, пропуска мач"}
{"url": "http://www.focus-news.net/news/2019/09/23/2701571/park-bardolandiya-e-edna-ot-nay-interesnite-turisticheski-atraktsii-v-rakitovo.html", "text": "Парк „Бърдоландия“ е една от най-интересните туристически атракции в Ракитово, предаде репортер на  Радио „Фокус“ – Пазарджик . Място за развлечение е за деца над 12 г. и възрастни, като представлява естествен и напълно достъпен полигон за катерене и спускане. Това е скалата в местността „Бърдо“. Непосредствено под парка за развлечения се намира старата работеща часовникова кула от 1872 г. – символ на града. Часовниковата кула е един от символите на Ракитово. Построена е през 1872 г. на височината Бърдо, разположена в непосредствена близост до източната част на града и до „Бърдоландия“. Висока е 18,6 m, а стените ѝ са дебели 0,8 m. Има формата на осмоъгълник и представлява каменно-дървена кула.Тя е построена от Митхад Паша в чест на красива ракитовка. В близост е и историческата забележителност  – Римско селище „Ремово“. Историческо място, населявано от беси и римляни. Запазени и до днес са галерии от медни и златни рудници. Има останки от римско селище, стар римски път и древен храм. \r\nАлбена ЖИЛЕКОВА", "date": "2019.09.23", "title": "Парк „Бърдоландия“ е една от най-интересните туристически атракции в Ракитово"}
{"url": "http://www.focus-news.net/news/2019/09/23/2701572/nezavisimaya-gazeta-pridnestrovieto-e-pred-humanitarna-katastrofa-zaradi-blokirani-smetki-ot-moldovskite-vlasti.html", "text": "Приднестровието е пред хуманитарна катастрофа заради блокирани сметки от молдовските власти, пише руският вестник  “Независимая газета“ \r\nВ отговор на закриването от Кишинев на сметките на приднестровските фирми, Тираспол задължава износителите на електроенергия задължително да продават 95% от приходите си в приднестровския валутен резерв, изключително в щатски долари. Лидерът на Социалдемократическата партия на Молдова Виктор Шелин заяви пред вестника,  че по този начин Тираспол изпраща сигнал до Москва, която счита за замесена в молдовската банкова блокада на непризнатата република. \r\nВ Приднестровието според молдовския политик Виктор Шелин няма валута - това е следствие от закриването на сметките на приднестровските предприятия от молдовските банки. Приднестровските власти според Шелин скоро няма да могат да плащат на армията си, да купуват храна и като цяло да плащат сметките. В рамките на преговорния формат 5 + 2 (Молдова и Приднестровието - страни, Руската федерация, Украйна, ОССЕ - посредници, ЕС и САЩ - наблюдатели) е време да се обсъди въпросът за хуманитарна катастрофа, заплашваща Приднестровието, смята Виктор Шелин. Той отбелязва, че \"молдовската политическа общност е изненадана, че по време на неотдавнашно посещение в Кишинев, вицепремиерът Дмитрий Козак и съпредседател на междуправителствената комисия Дмитрий Патрушев, не беше казана и дума за закриването на приднестровските сметки от молдовските банки\". „Молдовските политици са склонни да вярват, че това действие може да бъде съгласувано с Москва. Целта на операцията е да направи Приднестровието по-отстъпчиво в политическите преговори за обединението на региона с Молдова, към което се стреми молдовският президент Игор Додон“, заяви ръководителят на молдовските социалдемократи. В същото време той вярва, че натискът върху Приднестровието от страна на молдовските банки е договорен със САЩ. Шелин е сигурен, че Република Молдова (РМ) не е в сферата на влияние на ЕС или Русия, а на САЩ, това се потвърждава от постоянните срещи на Додон с американския посланик в РМ Дерек Хоган, както и проамериканската ориентация на премиера на Република Молдова Мая Санду. \r\nФактът, че президентът на Приднестровието пое инициативата „във връзка с ограничаване на достъпа на приднестровските банки до валутния пазар на Молдова“ и призова Върховния съвет да го проучи „в режим на законодателна спешност до 26 септември“, показва, че това е сигнал за Москва. Факт е, че на 26 септември Красноселски ще се срещне с Дмитрий Козак в руската столица. Банковата война между Молдова и Приднестровието не е в дневния ред на срещата, но съдейки по факта, че Върховният съвет на непризнатата република обсъжда този въпрос, той няма да бъде заобиколен и в Москва. \r\nНаскоро Красноселски предложи да се измени „законът за допълнителни държавни мерки, насочени към минимизиране на отрицателното въздействие на външноикономическите фактори“, така че износителите на електроенергия „да се принудят да продават 95% от своите валутни приходи във валутния резерв на ПМР (непризната Приднестровска Молдовска република) изключително в щатски долари независимо от валутата, в която са получени постъпленията. \" В същото време се предвижда да се увеличи срокът за издаване на заповед за задължителна продажба на доход в чуждестранна валута от два на седем работни дни. \r\n \r\nМеждувременно единственият износител на електроенергия в региона е Молдовската държавна областна централа, собственост на руската компания „Интер РАО“. \r\n \r\nТака Красноселски реагира на \"мащабната блокада от молдовските банки на сметките на приднестровските предприятия\" - акция, която Тираспол нарича \"политически натиск върху Приднестровието\". Въпреки това властите на Кишинев и Националната банка на републиката твърдят, че са блокирани само две сметки на приднестровски стопански субекти. \r\nКакто каза Красноселски пред вестника, Кишинев „закри сметките на редица приднестровски предприятия, включително Молдавския металургичен завод и не позволява отварянето на нови“. Приднестровският лидер не изключи, че в резултат на това някои предприятия могат да бъдат спрени. Вадим Красноселски предава писма с искане да повлияе на молдовските власти до посланика на САЩ в Република Молдова, както и до дипломатическите представители на страните-членки на ЕС. Според него поръчителите и наблюдателите на формат „5 + 2“ са солидарни с приднестровската позиция по този въпрос. \r\nПриднестровци говориха за ситуацията на заседание на молдовско-руската междуправителствена комисия, което се проведе наскоро в Кишинев. „Установихме набор от проблемни въпроси, пред които са изправени икономическите агенти, населението на Приднестровието, републиката като цяло“, каза вицепремиерът по икономическо развитие Сергей Оболоник. \r\nАко говорим за държавната електроцентрала на Молдова, която се оказа в центъра на спора между Кишинев и Тираспол, тя се интересува от доставка на електроенергия на европейския пазар, а също така иска да получи дългосрочен лиценз за работа на молдовския пазар. Това заяви заместник-министърът на енергетиката на Русия Андрей Черезов, който взе участие в срещата в Кишинев на междуправителствената комисия по икономическо сътрудничество между Република Молдова и Руската федерация. \r\nГоворейки за ситуацията около електроцентралата, един от основните доставчици на електроенергия в страната, разположен в Приднестровието и собственост на руската компания „Интер РАО”, заместник-министър на енергетиката на Руската федерация, обърна внимание на факта, че понастоящем Националната агенция за енергийно регулиране на Република Молдова издава лицензи на електроцентралата за период от само шест месеца. \r\n„Настоящият лиценз е валиден до януари 2020 г. За да осигурим дългосрочно планиране и организиране на непрекъснато снабдяване с електроенергия, считаме за необходимо молдовската страна да предостави на електроцентрала като равноправен участник на пазара на електроенергия еднакви лицензионни условия и средносрочни договори за доставка на електроенергия“, предложи Андрей Черезов. Според него въпросната електроцентрала също се интересува от доставката на електроенергия на европейския пазар. \r\nПо този начин, задължавайки централата да продава приходите си (в доларово изражение) на приднестровска банка, властите в Тираспол се опитват да привлекат вниманието на Москва към проблемите, които създава  Кишинев на Приднестровието. На фона на сближаването между Молдова и Русия, Приднестровието възприема натиска от молдовските банки като опит да повлияе на позицията на непризнатата република. Не случайно Вадим Красноселски припомни мирното споразумение от 1992 г., което отбелязва, че мироопазващата мисия ще продължи в региона, докато конфликтът в Приднестровието бъде напълно разрешен. Ръководителят на ПМР отбеляза, че пълното разрешаване на конфликта е \"признаване на независимостта на Приднестровието\". \r\n \r\n  Юлиян Марков", "date": "2019.09.23", "title": "„Независимая газета“: Приднестровието е пред хуманитарна катастрофа заради блокирани сметки от молдовските власти"}
{"url": "http://www.focus-news.net/news/2019/09/23/2701568/poradi-zabraven-bagazh-na-metrostantsiya-letishe-sofiya-vlakovete-na-metroto-se-dvizhat-do-metrostantsiya-iskarsko-shose.html", "text": "Поради забравен багаж на метростанция \"Летише - София\" влаковете на метрото се движат до метростанция \"Искърско шосе\". Това съобщиха за  Агенция \"Фокус\"  от пресцентъра на  Столична община .", "date": "2019.09.23", "title": "Поради забравен багаж на метростанция \"Летише - София\" влаковете на метрото се движат до метростанция \"Искърско шосе\""}
{"url": "http://www.focus-news.net/news/2019/09/23/2701577/delegatsiya-na-nsa-vasil-levski-poseti-grad-tsaribrod-po-povod-praznika-na-grada.html", "text": "По покана на Общинските власти в Цариброд, проф. Пенчо Гешев, ректор на НСА „Васил Левски“ и проф. Лозан Митев присъстваха на годишния празник на общината. Това съобщиха от  КИЦ - Босилеград .  Тази покана е признание за устойчивото сътрудничество  и добрите перспективи за съвместна дейност между спортния клуб „Младост“, училищата, общинските власти на Цариброд и НСА „Васил Левски“ насочена към развитието на спорта и осигуряване на условия за висше спортно образование на младите спортни таланти от града.  \r\nЧестванията в Цариброд  свързани с отбелязването на християнския празник Мала Богородица, събраха голям брой държавни, обществени, културни дейци и местното гражданство във връзка с реализацията на успешни и значими проекти в града като важен възел в строителство на магистралата Белград-София. Сред присъстващите бяха и зам. министър председателя на Сърбия Зорана Михайлович, посланикът на Република България Радко Влайков, генералния консул Едвин Сугарев, дипломати, бизнесмени и множество граждани. \r\nПроф. Пенчо Гешев честити празника на кмета на града, д-р Владица Димитров, председателя на Общинския съвет  Зоран Джуров, спортни деятели, общественици и стари и нови възпитаници на ВИФ - НСА „Васил Левски“. \r\nВ чест на празника делегацията на НСА „Васил Левски“ посети историческия Нешков връх, където ректора проф. Пенчо Гешев положи цветя на костницата в знак на почит към жертвите на Сръбско-Българска война  от 1885 г. която днес е превърната в символ на Сръбско-Българското помирение. \r\nНСА „Васил Левски“ има традиционно положително влияние върху развитието на спорта в Цариброд и въобще в Западните покрайнини още от началото на своето създаване. Преподавателя от Академията Веселин Темков и специалисти по баскетбол учредяват първия клуб в града и фактически дават началото на баскетбола в Сърбия през 40те години на ХХ в. От края на 60те години на ХХ в. във ВИФ, а днес НСА „Васил Левски“ успешно се образоват бъдещи спортни специалисти както в Цариброд, така и в Босилеград, с което школата на Академията допринася за развитието на спорта и опазване на младото поколение в Западните покрайнини. \r\nИменно заради това, по време на своя престой делегацията на НСА „Васил Левски“ имаше многобройни неформални срещи с много възпитаници на Академията и обикновени граждани. \r\nНСА „Васил Левски“ чрез културните центрове и спортните клубове в Босилеград и Цариброд е многократно е оказвала съдействие  и готовност за съвместна работа в интерес на развитието на спорта и сближаването на младите ни сънародници от двете страни на границата.", "date": "2019.09.23", "title": "Делегация на НСА „Васил Левски“ посети  град Цариброд по повод празника на града"}
{"url": "http://www.focus-news.net/news/2019/09/23/2701581/sport-zashtitnik-na-arsenal-se-vrashta-sled-dalgo-otsastvie-zaradi-kontuziya.html", "text": "Футбол: Централният защитник на Арсенал Роб Холдинг се завръща в игра след почти 10-месечно отсъствие заради сериозна контузия в коляното, получена в срещата с Манчестър Юнайтед миналия декември. Той се подложи на операция, която премина успешно и се очаква да играе срещу Нотингам Форест във вторник вечер за Карабао Къп.  \r\nЕктор Бейерин, Киърън Тиърни и Константинос Мавропанос също могат да вземат участие в срещата, след като и тримата записаха минути за младежката формация на Арсенал до 23 години срещу Уулвърхемптън.", "date": "2019.09.23", "title": "Спорт: Защитник на Арсенал се връща след дълго отсъствие заради контузия"}
{"url": "http://www.focus-news.net/news/2019/09/23/2701578/predstoyashti-mezhdunarodni-sabitiya-za-24-septemvri-agentsiya-fokus.html", "text": "*** \r\n  Продължава 74-тата сесия на Общото събрание на ООН. Очакват се изказванията на водещите световни лидери \r\n \r\n*** \r\n  Върховният съд на Великобритания ще се произнесе за спирането на работата на парламента \r\n \r\n*** \r\n  Пощенската агенция на ООН ще се събере в опит да се избегне оттеглянето на САЩ \r\n \r\n*** \r\n  Пресконференция преди предстоящото изстрелване на пилотиран космически кораб \r\n \r\n*** \r\n  Среща на борда на директорите на МВФ с Кристалина Георгиева \r\n \r\n*** \r\n  Учение на пристанищните и граничните власти за трафика след Брекзит", "date": "2019.09.23", "title": "Предстоящи международни събития за 24 септември  (Агенция \"Фокус\")"}
{"url": "http://www.focus-news.net/news/2019/09/23/2701579/sportistkata-fanka-vasileva-ot-tsentara-za-psihichno-zdrave-chovekolyubie-v-pazardzhik-zavarshi-visshe-obrazovanie.html", "text": "В началото на месец септември 2019 г. „златното момиче” на Център „Човеколюбие” – Фанка Василева, успешно завърши висшето си образование в Пловдивски университет „Паисий Хилендарски”, съобщи за  Радио „Фокус“ – Пазарджик  Анна Тилова, експерт в неправителствената организация.Тя уточни, че Фанка е израсла в институции, няма родители и се справя сама в живота. От няколко години е клиент на Център „Човеколюбие”.„Подпомагаше екипа при изпълнение на служебните задължения и се справяше отлично. Завърши средно образование след мотивация от специалистите в социалната услуга. „Златното момиче” е талантлив спортист и с нейното активно участие в състезания Център „Човеколюбие” завоюва множество купи и медали. Сама избра специалността й в университета да бъде в областта на спорта. През 2018 г. отличните шахматни умения на Фанка я нареждат сред 10-те най-добри спортисти на работническия спорт в пазарджишка област“, допълни Тилова. Младата дама започна обучението си по педагогика на физическото възпитание и спорта в Пловдивски университет през 2015 г. след мотивацията и подкрепата на екипа на социалната услуга. Въпреки тежките финансови затруднения, тя посещаваше редовно лекции, усвояваше учебния материал и успешно взимаше изпити. За образованието й бяха набирани средства и тя получи финансова помощ от Български червен кръст и други дарители. Подпомогната от екипа на Центъра по време на обучението си Фани започна работа. В момента е куриер в пощата в Пазарджик. Справя се отлично с трудовите си задължения и се издържа самостоятелно. През пролетта на 2020 г. ще бъде дипломирането й като бакалавър в университета в Пловдив. \r\nАлбена ЖИЛЕКОВА", "date": "2019.09.23", "title": "Спортистката Фанка Василева от Центъра за психично здраве „Човеколюбие“ в Пазарджик завърши висше образование"}
{"url": "http://www.focus-news.net/news/2019/09/23/2701576/vitsepremierat-i-ministar-na-vanshnite-raboti-ekaterina-zaharieva-se-sreshtna-s-kolegata-si-ot-republika-indiya-d-r-subrahmanyam-dzhayshankar.html", "text": "Вицепремиерът и външен министър г-жа Екатерина Захариева се срещна с колегата си от Република Индия д-р Субрахманям Джайшанкар. Разговорът между двамата се проведе в рамките на 74-тата сесия на ООН в Ню Йорк. Това съобщиха от пресцентъра на  Министерство на външните работи .  \r\n“Поздравления за избирането ви на поста - каза министър Захариева. - Съболезнования за кончината на предишния министър г-жа Сушма Сварадж, с която бяхме приятели. Нямаме отворени въпроси, само много възможности пред нас и бизнеса на нашите две държави.” “Ще се радвам да посетя България, а и да ви посрещна в Индия. Благодаря ви за вашия силен глас в Европа в подкрепа на нашата държава. Индия търси в Европа партньорства, свързани основно с икономиката на знанията и т.нар. науки за живота”, заяви министър Джайшанкар. \r\nЕкатерина Захариева заяви, че Индия е стратегически партньор на ЕС и изтъкна предимствата на страната ни за чуждестранни инвестиции - ниски данъци, административни облекчения за бизнеса, подготвени специалисти във високите технологии, възможности за продължаване на партньорствата в хранително-вкусовата и филмовата индустрия. \r\n“Световната банка откри тази година в България свой световен център за споделени услуги, чрез който ще предоставя корпоративна и технологична подкрепа на бизнес операциите на петте институции от Групата по целия свят. Това е също оценка за потенциала на България и българите”, каза българският вицепремиер.", "date": "2019.09.23", "title": "Вицепремиерът и министър на външните работи Екатерина Захариева се срещна с колегата си от Република Индия д-р Субрахманям Джайшанкар"}
{"url": "http://www.focus-news.net/news/2019/09/23/2701582/vav-vsichki-35-mesta-za-nastanyavane-v-oblastta-sa-realizirani-9204-noshtuvki-prez-mesets-yuli-ot-koito-73-sa-na-balgari.html", "text": "Във всички 35 места за настаняване в областта са реализирани 9204 нощувки през месец юли, от които 73 % са на българи, съобщи за   Радио „Фокус“   Мария Желева, Началник на отдел на Териториално бюро за статистически изследвания-Кърджали. Това са  хотели, мотели, къмпинги, хижи и други места за краткосрочно настаняване, като броят на стаите в тях е 547 с   1 112 легла общо. В сравнение с юли месец 2018 г. броят на местата за настаняване се запазва, а но леглата намаляват с 0.9%. Общият брой на нощувките във всички места за настаняване, регистрирани през юли 2019 г. е 9 204 и се увеличава с 14.5% в сравнение със същия месец на предходната година. Броят на нощувките в местата за настаняване с 1 и 2 звезди нараства с 28.5%, а броят на нощувките в местата за настаняване с 3 звезди – с 2.9%. Най-много са реализираните нощувки на чужди граждани от Турция – 49.3%, следвани от Румъния – 6.5%, Германия – 6.2% и Дания – 4.1%. Пренощувалите лица в местата за настаняване през юли т.г. в област Кърджали са 5 958 и нарастват с  9 204 в сравнение със същия месец на 2018 г. От всички пренощували лица 73.1% са българи, като по-голямата част от тях (53.2%) са нощували в местата за настаняване с 1 и 2 звезди и са реализирали средно по нощувка и половина. Пренощувалите чужденци са 1 604, като 43.3% от тях са нощували в местата за настаняване с 3 звезди и са реализирали средно по 1,8 нощувки. Общата заетост на леглата в местата за настаняване през юли 2019 г. е 26.7%,като тя е по-висока в местата за настаняване с 3 звезди – 31.6%, в сравнение със заетостта в местата за настаняване с 1 и 2 звезди (23.2%). Общата заетост на леглата се увеличава с 3.6 процентни пункта в сравнение със същия месец на предходната година. Приходите от нощувки през юли 2019 г. възлизат на 422 639 лв., или с 32.0% повече в сравнение с юли 2018 година. Регистрирано е увеличение на приходите от български граждани с 37.3%, а от чужди граждани – с 19.8%, показват данните на  \r\nДарина ДЕЕНИЧНА", "date": "2019.09.23", "title": "Във всички 35 места за настаняване в областта са реализирани 9204 нощувки през месец юли, от които 73 % са на българи"}
{"url": "http://www.focus-news.net/news/2019/09/23/2701583/afp-politseyski-sluzhitel-e-arestuval-dve-shestgodishni-momicheta-v-amerikansko-uchilishte.html", "text": "Полицейски служител, който арестува две шестгодишни деца в училище във Флорида, е отстранен временно от работа и инцидентът ще бъде разследван, съобщи полицията в понеделник, цитирана от  AFP . \r\nБабата на едно от децата - Кая Роле каза, че внучката й е била арестувана, след като е ритнала някого. \r\nИнцидентът възроди дебата за ролята на полицейските служители в държавните училища, като 46 процента от тях имат присъстващ служител поне един ден в седмицата. \r\nРезевистът от полицията Денис Търнър е арестувал двете деца при отделни инциденти миналия четвъртък, се казва в изявление на полицията в Орландо. \r\nМералин Киркланд, баба на Кая Роле, каза пред местните медии, че внучката й страда от сънна апнея и поведението й се дължи на липса на сън. \r\n \r\n  Юлиян Марков", "date": "2019.09.23", "title": "AFP: Полицейски служител е арестувал две шестгодишни момичета в американско училище"}
{"url": "http://www.focus-news.net/news/2019/09/23/2701574/", "text": "Британският премиер Борис Джонсън смята, че е време да се сключи нова ядрена сделка с Техеран, която ще замени Съвместния всеобхватен план за действие (СВПД). Такова мнение изрази британският премиер, който пристигна в Ню Йорк в понеделник, за да участва в Общото събрание на ООН, в интервю за Sky News, цитиран от  TACC . \r\n\"Каквито и да са вашите възражения срещу старата сделка с Иран, сега е време да продължите и да сключите нова сделка,\" каза той. \"Заедно с нашите европейски и американски приятели ще работим за напредък на тази гледна точка.\" Според Джонсън, Великобритания в момента се опитва да постигне споразумение между членоветe на международната общност и да намали напрежението в отношенията с Техеран. \r\nНапрежението около Иран рязко се повиши след едностранното оттегляне на САЩ от СВПД на 8 май 2018 г. и след въвеждането на американски икономически санкции в областта на износа на петрол срещу Иран. Според иранската страна другите страни по сделката, предимно европейците, не се придържат изцяло към задълженията си в икономическата част на споразумението, така че сделката в сегашната си форма няма смисъл. На 8 май 2019 г. иранският президент Хасан Роухани обяви, че Техеран спира да спазва част от задълженията си по ядрената сделка. Към днешна дата иранските власти вече преминаха към третата фаза на намаляване на задълженията по СВПД. \r\n \r\n  Юлиян Марков", "date": "2019.09.23", "title": "ТАСС: Борис Джонсън призова за сключване на нова ядрена сделка с Иран"}
{"url": "http://www.focus-news.net/news/2019/09/23/2701396/", "text": "*** \r\n \r\nОт 9.00 часа в храм „Св. Йоан Предтеча“ в квартал „Обеля“ ще се състои Архиерейска света Литургия. Тя ще бъде оглавена от Негово преосвещенство Белоградчишкия епископ Поликарп. \r\n \r\n*** \r\n \r\nОт 11 часа в залата на ул. „Оборище“ №5 гражданският кандидат за кмет на София Мая Манолова ще представи програмата си за управление на столицата. Документът съдържа 23 мерки до 2023 г., развити в пет стълба – „София - светла, умна и почтена“, „София - чиста, уютна и зелена“, „София - удобна и подредена“, София - с грижа за гражданите“, „София - привлекателна и заможна“.   \r\n \r\n*** \r\n \r\nОт 12.00 часа в зала „Арена Армеец“ ще се състои церемония по официалното откриване на инициативата „Европейска седмица на спорта #BеАctive“. \r\n \r\n*** \r\n \r\nОт 12.00 часа в Общинската избирателна комисия ГЕРБ-София ще подаде документи за регистрация на кандидата си за кмет на Столична община, както и на кандидатите за общински съветници, кметове на райони и кметове на кметства \r\n \r\n*** \r\n \r\nОт 11.00 часа на площад „Македония“ в Благоевград ще се проведе инициативата „Спортна панорама”. \r\n \r\n*** \r\n \r\nОт 11.00 часа в зала „Ахело“ в хотел „Приморец“ ще се състои пресконференция за представяне на кандидатите за кмет и за общински съветници на ПП Национален фронт за спасение на България (НФСБ) за община Бургас. \r\n \r\n*** \r\n \r\nОт 18.00 часа в галерия „Ателиер“ на улица „Възраждане“ 25 ще бъде открита Изложбата с рисунки от пленера, посветен на художника Руси Стоянов. Творбите са от детския пленер „Бургас през погледа на Руси Стоянов“, който се проведе в местността Шилото. \r\n \r\n*** \r\n \r\nОт 9.00 часа на Самоводската чаршия ще започне Фестивалът на занаятите - целодневни концерти, пърформанси, хепънинг. \r\n \r\n*** \r\n \r\nОт 10.30 часа пред крепостта „Царевец“ ще се състои двучасов спектакъл на военни оркестри, участващи в ХІІI Международен фестивал на военните оркестри. \r\n \r\n*** \r\n \r\nОт 10.30 часа на Самоводската чаршия ще започнат демонстрации в работилници на АЕК „Самоводска чаршия“. Ще се проведат и детска работилничка за сапуни, кулинарна  работилничка „Юфката на баба Калинка“ и демонстрации с шеф Радичев. \r\n \r\n*** \r\n \r\nОт 19.30 часа в района на бившата казарма ще бъдат представени изпълнения на оркестрите  „Боги Бенд“ и „Галакси“ в рамките на Традиционния есенен панаир в града. \r\n \r\n*** \r\n \r\nОт 9.00 часа в обектите на Регионален исторически музей – Добрич ще се състои Ден на отворените врати по повод  Европейските дни на наследството. \r\n \r\n*** \r\n \r\nОт 10.00 часа в Художествена галерия – Добрич ще се проведе Ден на отворени врати по повод Европейските дни на наследството. \r\n \r\n*** \r\n \r\nОт 18.00 часа в Държавен куклен театър „Дора Габе“ ще се проведе премиера на спектакъла „Вълкът и седемте козлета“ на Държавен куклен театър „Дора Габе“. \r\n \r\n*** \r\n \r\nОт 18.00 часа в Шишковци ще бъде закрит тридневният Международен фестивал „Балканска черга”.  \r\n \r\n*** \r\n \r\nОт 10.30 часа пловдивските социалисти ще отбележат 96 години от първото в света Антифашистко въстание с поклонения пред паметниците в местността Кемера и парк „Акациева горичка”.  Поклонението пред мемориала в „Акациева горичка” е с начален час 13.00 часа. \r\n \r\n*** \r\n \r\nОт 11.30 часа в Международен панаир – Пловдив ще бъде открит Международният технически панаир. \r\n \r\n*** \r\n \r\nОт 14.00 часа в ОИК ще бъдат депозирани документите за регистрация на кандидатите на „БСП за България” за кмет на Община Пловдив, районни кметове и общински съветници. \r\n \r\n*** \r\n \r\nОт  16.00 часа в село Радибош Негово преосвещенство Белоградчишкият епископ Поликарп ще освети манастира „Св. Троица“.", "date": "2019.09.23", "title": "Предстоящи събития в страната за 23 септември (Агенция „Фокус“)"}
{"url": "http://www.focus-news.net/news/2019/09/23/2701397/pregled-na-osnovnite-temi-v-svetovniya-pechat-agentsiya-fokus.html", "text": "Възможностите на руската армия, консултациите за съставяне на правителство в Израел и намерението на Иран да предложи план за сигурност в района на Персийския залив с участието само на страните от района и без участието на САЩ са сред темите на световния печат.   \r\n*** \r\n \r\n  По всичко личи, че в случай на ядрен конфликт, Москва би искала да попълни своя арсенал и да разшири възможностите да сложи край на цивилизацията, пише Себастиен Роблин в статия за американското списание  The National Interest . \r\n \r\n Агенция „Фокус“ представя превод на материала с уточнението, че той отразява единствено позицията на автора.  \r\n \r\nНа 22 май 2018 г. руската подводница „Юрий Долгорукий“ се плъзна под вълните на Бяло море в Северния ледовит океан. Люковете на подводницата, разположени в горната част по протежение на корпуса й, се отвориха и водата се изля в огромните й резервоари. След няколко секунди започна нещо подобно на изригване на подводен вулкан.  \r\nЧетири ракети с дължина дванадесет метра се появяваха една след друга от кълбата дим. За миг изглеждаше, че са на път да паднат обратно в морето, но след това горивото в техните двигатели се запали и те се издигнаха високо в стратосферата. Четирите ракети прелетяха над територията на цяла Русия и кацнаха на тестова площадка на полуостров Камчатка, на около 5,7 хиляди километра от мястото си на изстрелване. \r\nПодобно на подводниците с балистични ракети (т.нар. атомни подводни крайцери със стратегическо предназначение), които са използвани от САЩ, Китай, Франция, Обединеното кралство и Индия, основната цел на подводниците от проекта „Борей“ е невероятно зловеща: унищожаване на вражески градове, дори ако други ядрени сили са унищожени по време на първия ядрен удар. \r\nВсяка от 16-те ракети „Булава Р-30“ в подводница обикновено носи шест отделни единици с тегло 150 килотона, които са разделени и могат да поразяват отделни цели. Това означава, че една подводница от проекта „Борей“ може да порази обекти – населени места и военни бази, разположени на до девет хиляди километра разстояние, и носи ядрени бойни глави, които са 10 пъти по-разрушителни от бомбата, пусната над Хирошима. \r\nПодводниците от проекта „Борей“ са най-модерните в своя клас, които са на разположение на руските ВМС. Те са предназначени да заменят съветските подводници клас „Делта“. В годините на Студената война те бяха по-шумни от западните, следователно по-уязвими и откриваеми отколкото подводниците на западните противници.   \r\nТози проблем най-накрая беше признат през 80-те години на миналия век, когато СССР успя да закупи в Япония и Норвегия технологията, необходима за създаването на многоцелева подводница на проекта „Щука\" (класификация на НАТО - Shark), която отговаря на спецификите на американските многоцелеви подводници от клас „Лос Анджелис“. \r\nРазработването на концепцията за проекта „Борей“ започва през 80-те години на миналия век. След разпадането на СССР Русия, поради недостатъчното финансиране, решава да намали разходите, като модифицира подводниците клас „Щука“ в нови „Борей“. \r\n \r\nСтроителството продължи в Северодвинск, а водещата подводница „Юрий Долгорукий“ (кръстена на руския княз, основал Москва) беше пусната на вода през 2008 г. и въведена в експлоатация пет години по-късно, през януари 2013 г. \r\nОсновната цел на подводницата е да остане незабелязана достатъчно дълго, за да успее да използва ужасяващата си огнева мощ. Реализирането на тази концепция стана по-лесно благодарение на атомните електроцентрали, инсталирани на лодките, което им позволява да останат под вода в продължение на няколко месеца. За тази цел подводниците по проекта „Борей“ са създадени в съответствие с по-високите изисквания за стелт, отколкото подводниците от проектите от съветското време, и имат по-голяма способност да избегнат среща с враг, който подозира къде се намират. \r\nГладкият 170-метров корпус на подводниците от клас „Борей“ се счита за по-характерен за подводниците в западния стил, отколкото за тези от клас „Делта“. Корпусът, както и системите и механизмите вътре в гигантската машина, чиято водоизместимост (под вода) е 24 хиляди тона, са покрити с гума, поглъщаща звука. \r\nАтомната електроцентрала OKF-650B, монтирана на подводница „Борей“ и с мощност 190 мегавата, е оборудвана с помпа и реактивна задвижваща система, която й позволява да бъде изключително тиха при почти максимална скорост под вода от 50 възела. Явно това е причината подводниците да са по-тихи и да могат да останат невидими при по-високи скорости от подводниците от от клас „Охайо“ например, оборудвани с винтов двигател.  \r\nЗа да се предпази от вражески кораби и подводници, са инсталирани 533-милиметрови торпедни апарати и шест пускови установки за изстрелване на средства за противодействие. В случай на опасност за сравнително малък екипаж от 107 души, на руската подводница се монтира спасителна капсула. \r\n*** \r\n \r\n  Президентът на Израел започва консултации с партиите от новоизбрания състав на Кнесета в неделя, след които ще реши кого да натовари с формирането на правителство след изборите от миналата седмица, в резултат от които нито „Ликуд“ на Бенямин Нетаняху, нито „Синьо-Бяло“ на Бени Ганц имат ясен път към формирането на мнозинство, пише The  Times of Israel . \r\nПрезидентът на Израел има правомощието да назначи един от 120-те депутати, избрани във вторник за следващ потенциален премиер на Израел. След това определеният законодател трябва да събере коалиция, която печели подкрепата на мнозинството от членовете на Кнесета. \r\nИзборите във вторник завършиха в очевидна задънена улица, като „Синьо-Бяло“ се очертаха като по-голямата партия с 33 места, а Ликуд спечели 31. \r\nПо израелска парламентарна традиция това би предоставило на синьо-белия лидер Бени Ганц първия опит за създаването на коалиция. \r\nНо нито един от партийните лидери няма ясно мнозинство, факт, който доведе и двамата до това да настояват, че са спечелили надпреварата. \r\nСлед като един от тях бъде избран от президента, те имат 28 дни да представят коалиция в новия Кнесет и да спечелят вот на доверие. Президентът има право да удължи този срок с до 14 дни. \r\nВ сряда Нетаняху събра лидерите на десните и ултра-ортодоксалните партии и получи подкрепата им за т.нар. блок от около 55 депутати, които обещаха да водят коалиционни преговори като единна фракция – в надежда да убедят Ривлин да избере Нетаняху за премиер, или поне да предотвратят това Ганц успешно да формира коалиция ако бъде посочен първи. \r\nСпоред миналия опит, най-вероятно, Ривлин ще посочи Ганц, но новият „блок“ предизвика спекулации, че държавният глава може да избере Нетаняху, като по-добре позициониран да формира коалиция. \r\nПрезидентът обеща да направи „всичко по силите си“, за да предотврати безпрецедентните трети поредни избори за една година. \r\nОстава и последна и драматична възможност на разположение на Ривлин: Ако никой кандидат не спечели 61 препоръки за окончателно назначаване, президентът може да реши да формира правителство за национално единство. \r\nМоже ли президентът да направи това? Да, с изненадваща лекота. \r\nНапълно в рамките на конституционните правомощия на Ривлин е да постави на Ганц и Нетаняху ултиматум: съгласете се на правителство на националното единство, разделяйки премиерството чрез ротация, или вижте как вашият опонент първи получава възможността да стане министър-председател. \r\nОт кабинета на Ривлин заявиха в четвъртък, че ще получат препоръките за премиер на всяка партия за премиер и тогава ще се срещнат с предложените кандидати. \r\nОчаква се процесът да отнеме два дни, като Ривлин ще се срещне с партиите по низходящ ред спрямо техния размер в Кнесета. В неделя вечерта той ще се срещне с представители на „Синьо-бяло“, Ликуд, „Общата листа“ на арабските партии, „Шас“ и „Наш дом Израел“. В понеделник сутринта той ще се срещне с представители на „Обединен Тора юдаизъм“, Ямина, Лейбъристите-Гешер и Демократичния съюз. \r\nГенералният директор на резиденцията на президента Харел Туби изпрати официални покани в четвъртък до всички партийни лидери. \r\nКакто беше след изборите през април, „срещите с партиите ще се излъчват на живо във всички платформи, за да се осигури прозрачност за израелските граждани“, обясняват от канцеларията на Ривлин. \r\n*** \r\n \r\n Президентът на Иран Хасан Роухани в неделя осъди присъствието на чужди сили в Персийския залив и заяви, че Техеран ще представи мирен план, на фона на натрупването на американски войски в района в изявление пред военен парад, посветен на годишнината от началото на войната с Ирак в столицата Техеран, цитирано от турското англоезично издание  Daily Sabah \r\n„Чуждестранните сили могат да създадат проблеми и несигурност за нашия народ и за нашия регион“, каза Рoухани в реч на годишния военен парад. \r\nРоухани заяви, че ще представи план за гарантиране на сигурността в Персийския залив в сътрудничество с други страни в региона, пред Генералната асамблея на ООН в Ню Йорк тази седмица. \r\nСаудитска Арабия и Съединените щати обвиняват Иран за нападение на саудитски петролни съоръжения на 14 септември, най-голямото досега подобно нападение върху най-крупния износител на петрол в света. \r\nИран отрече участие в атентата, за което отговорност поеха йеменските хути, група, съюзници на Иран, които в момента се сражават с алианса, ръководен от Саудитска Арабия в гражданската война в Йемен. \r\n„Тази година ще представим на света план пред ООН, в който Ислямска република Иран в сътрудничество със страните от региона може да създаде сигурност за Персийския залив и Оманско море с помощта на страните от региона, \" цитира думите на президента на Иран официалния му уебсайт. \r\nТой не предостави допълнителни подробности. \r\nПрезидентът на САЩ Доналд Тръмп в петък одобри изпращането на американски войски за засилване на въздушната и противоракетната отбрана на Саудитска Арабия след нападенията върху саудитските петролни обекти. \r\nРоухани заяви, че присъствието на чужди сили в региона ще създаде несигурност за петрола и корабоплаването. \r\nСаудитска Арабия определи ударите по съоръженията в Абкайк и Хураис като тест дали има глобална воля за запазване на международния ред и ще се стреми да формира единен фронт в рамките на Общото събрание на ООН. \r\n\"Ние не сме някой, който би нарушил чужди граници, така както няма да позволим на никого да нарушава границите ни\", заяви Роухани по време на церемония в чест на годишнината от началото на войната на Ислямска република през 1980-1988 г. с Ирак, според неговия уебсайт. \r\nРакетите с  голям обсег, моторни лодки и военните кораби бяха показани във видео кадри на държавната телевизия като част от церемониите. \r\nПоказва се и изградената ракетна система за противоракетна отбрана на далечни разстояния „земя-въздух“ „Бавар-373“, иранско производство, която иранските медии определят като конкурент на руската ракетна система С-300, според информационната агенция Fars.", "date": "2019.09.23", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/23/2701575/stranata-ni-pravi-vsichko-vazmozhno-da-zashtiti-pazara-na-balgariya-sled-falita-na-tomas-kukobzor.html", "text": "Страната ни прави всичко възможно да защити пазара на България след фалита на туроператорска фирма \"Томас Кук\". Министърът на туризма Николина Ангелкова свиква спешна среща с всички хотелиери и туроператори, КЗП, британското посолство и други заинтересовани, за да се направи прогноза за последиците от фалита на британската туроператорска фирма „Томас Кук“. Това стана ясно по време на брифинг  по случая. Тя посочи, че следят ситуацията непрекъснато, за да защитят пазара на България. По думите ѝ в 4.00 ч. българско време е бил обявен фалитът на компанията. Ангелкова уточни, че са в непрекъсната координация и контакт с британското посолство. Министърът на туризма заяви, че между 350 и 450 хиляди средно за летния сезон са туристите, които са пристигнали в България чрез фирмата „Томас Кук“, като предстои да се изясни колко е точният брой за всяко едно лято. Поискала е и информация колко от туристите, които пътуват в чужбина с туристически пакет резервирали почивката си през „Томас  Кук“, за да може да им се окаже съдействие. Ангелкова прогнозира, че този фалит ще доведе до сериозни затруднения по отношение на планирането на туристическия сезон през 2020 г.  \r\n „Фокус“  припомня, че компанията беше на пазара за 178 години и имаше нужда от около 250 млрд. долара за да продължи да функционира и до последно правеше опити да си ги набави чрез частни инвеститори.  \r\nЗорница КОСТАДИНОВА", "date": "2019.09.23", "title": "Страната ни прави всичко възможно да защити пазара на България след фалита на \"Томас Кук\"(ОБЗОР)"}
{"url": "http://www.focus-news.net/news/2019/09/23/2701399/zemetresenie-s-magnitud-35-po-rihter-e-registrirano-v-rayona-na-kardzhali-obzor.html", "text": "Земетресение с магнитуд 3.5 по Рихтер е регистрирано в района на Кърджали. Данните са на Националния институт по география, геодезия и геофизика. Трусът е отчетен в 15.13 ч. българско време. Преди това е регистриран по-слаб трус към 13.15 часа. Второто е усетено по високите етажи на сградите и по-осезаемо Кърджали и Момчилград. Слабо е усетено в Ардино и Черноочене. Не е засегнало общините Крумовград и Кирково. \r\nНяма постъпили сигнали за пострадали и нанесени материални щети при двете. \r\n \r\nРегистрираната в РЗИ – Варна остра заразна заболeваемост се движи в характерните за сезона граници \r\n \r\nВарна. Регистрираната в РЗИ – Варна остра заразна заболeваемост се движи в характерните за сезона граници. Това съобщиха за  Радио „Фокус“ – Варна  от Регионалната здравна инспекция (РЗИ) в града. От там уточниха, че данните са за периода 13-ти до 19-ти септември. Броят на регистрираните чревни инфекции е 49 случая срещу 38 от предходната седмица. От тях 36 са ентероколитите, 8 колиентерита, 1 салмонелоза, 1 ротавирусен ентерит и 3 вирусни хепатита. От въздушно – капковите инфекции са регистрирани 12 лица срещу 11 за предходната седмица. 3 са случаите на морбили, 5 случая има на варицела и 4 случая на скарлатина. Заболелите от морбили лица са 2 деца и един възрастен, като те са епидемично свързани и са членове на едно семейство. Същите са без данни за проведена имунизация против морбили, паротит и рубеола. След проведена изолация и лечение в инфекциозна клиника на УМБАЛ „Св. Марина“ са изписани клинично здрави. Предприети са необходимите противоепидемични мерки. \r\nДесислава ВАСИЛЕВА", "date": "2019.09.23", "title": "Земетресение с магнитуд 3.5 по Рихтер е регистрирано в района на Кърджали (ОБЗОР)"}
{"url": "http://www.focus-news.net/news/2019/09/23/2701398/otbelyazahme-111-godini-ot-obyavyavaneto-nezavisimostta-na-balgariya-obzor.html", "text": "Отбелязахме 111 години от обявяването Независимостта на България. На тази дата през 1908 г. в църквата „Св. Четиридесет мъченици“ във Велико Търново се обявява Независимостта на България, с което страната ни отхвърля васалната си зависимост от Османската империя, наложена ѝ от Берлинския договор (1878 г.). Провъзгласяването на независимостта на България е политически акт, извършен от правителството на Александър Малинов. Според договора териториите на Северна България са включени в т. нар. Княжество България - автономно (самостоятелно) трибутарно (плащащо данък) княжество, което остава под върховната власт на султана. Южна България под името Източна Румелия получава административна автономия, но остава под политическата и военната власт на султана. Княжеството трябва да участва в изплащането на държавните дългове на Турция (за него е в сила режимът на капитулациите, наложен на Османската империя от Великите сили). Компанията на Източните железници запазва своите права на територията на Княжеството. Въпреки че васалната зависимост е по-скоро формална, тя затруднява установяването на равноправни икономически и политически отношения между България и останалите държави. На 22 септември 1908 г. с акта на провъзгласяването независимостта на България, княз Фердинанд I приема титлата цар. С провъзгласяването Независимостта на България се издига международният авторитет на страната и тя се превръща в равноправна на другите европейски държави. 111 години след обявяването независимостта в страната се реализират редица инициативи. По традиция празникът беше отбелязан от редица градове в страната. Кулминацията на честванията се състоя във Велико Търново. \r\nПразникът във Велико Търново уважи зам.-председателят на 44-ото Народно събрание Емил Христов. На честванията той заяви, че 22 септември 1908 г. увенчава усилията на народа ни да отхвърли завинаги оковите, да бъде осъзнат, самостоен, значим и да гради бъднините си по собствена мяра. Христов допълни, че днес ни събира събитие, което не блести с имена на герои и саможертви, но въпреки това отваря нова страница в историята ни, отбеляза в словото си Емил Христов. Той подчерта, че „независимост“ е дума, толкова често използвана, че от висотата на днешния ден често се приема за даденост, за нещо гарантирано, завещано ни още от люлката, невидимо, като въздуха, който дишаме. Провъзгласяването на Независимостта се превръща в знаменателен исторически акт, който връща Отечеството ни в орбитата на държавите с амбиции и бъдеще. \r\nКметът на Велико Търново Даниел Панов заяви в празничното си слово, че на днешния ден преди 111 години храбрите българи доказват, че от свободата по-висше благо няма. Той подчерта, че именно с историческия акт българският народ променя Европа и прави Великите сили безмълвни. И това се случва не къде да е, а във вечната историческа и духовна столица на България – Велико Търново. Той подчерта, че Независимостта дава завършеност на изградената за кратко време българска държавност след Освобождението. Търново - най-българският град по своя дух, става символ на това велико общо българско достижение. \r\nПредставителите на институциите и политиците поздравиха българите с постове във Фейсбук. \r\nПрезидентът Румен Радев поздрави българите за празника чрез публикация във Фейсбук. По думите му и преди столетие, и днес независима България означава справедливост, развитие, европейска перспектива. Радев добави още, че на 22 септември 1908 г. с достойнство и дързост българската държава зае своето пълноправно място на международната политическа сцена. За едва 30 години след Освобождението израсна поколение държавници, което с воля и последователност формулира и проправи пътя на националния ни идеал. В онези тежки дни страната ни съумя да стане регионален лидер и да догонва с бързи темпове империи и кралства от целия континент. Президентът коментира, че от нас зависи дали ще се задоволим с настоящето си положение или ще се борим, подобно на предците ни, за да моделираме собствената си историческа съдба. Нека с разум и самочувствие да работим за изграждането на модерна България. Вицепрезидентът Илияна Йотова чества Деня на независимостта на България в Троян. Тя заяви, че ни трябва същата увереност на дедите ни отпреди 111 години, които знаеха къде искат да стигнат, как да строят бъдещето. Трябват ни същата воля и сила, независимо от конюнктура, от свои и чужди интереси. Вицепрезидентът определи 22 септември като предизвикателство и отговорност към общество, политици и държавници. По думите на вицепрезидента днес имаме нужда от силни хора, отговорни за съдбините на България и българския народ, за да може всеки българин да живее достоен живот. Вицепрезидентът Йотова посочи, че 111 години поколения българи преживяват и триумфи, и трагедии, успехи и крушения, противопоставяне и обединение. По думите и в момента пишем своята история като народ, което не би било възможно без 22 септември 1908 година. Обявяването на независимостта е извор на самочувствие и национален оптимизъм. Илияна Йотова призова често да се вглеждаме в избелелите фотографии от тези паметни събития, защото те ни срещат с хора – смели, дръзки, горди. По думите на вицепрезидента това бяха истински водачи, които имаха едно верую и една мисия – да върнат величието на един народ, пет века потъпкван, но съхранил българщината, да строят съвременна, модерна и просперираща България на обединените и независими българи. \r\nМинистър-председателят на България Бойко Борисов поздрави българите за празника с публикация във Фейсбук. По думите му обявяването на независимостта е едно смело и значимо събитие, с което българският народ се гордее! Постижение, сложило край на дългия път към националното освобождение, за което много достойни българи са се борили. \r\nС публикация във Фейсбук председателят на Народното събрание Цвета Караянчева поздрави българите по случай празника. Тя написа, че 22 септември е паметна дата, която увенча стремежа на поколения българи да бъдат свободни, обединени в своя държава и сами да чертаят бъднините си. Тя добави още, че с обявяването на Независимостта в старопрестолния град Търново преди 111 години България окончателно се утвърждава като суверенна и равноправна държава и пред нея се разкриват нови перспективи за възход и развитие. \r\nЛидерът на БСП Корнелия Нинова написа в профила си във фейсбук по празника, че независимостта е състояние на духа. Според нея ако всеки българин носи независимостта в себе си и има характер да я защитава пред вътрешни и външни сили, то и България ще пребъде като свободна и независима държава. \r\n11 народни представители от Парламентарната група на ГЕРБ се включиха в честванията на Независимостта във Велико Търново. В честванията в старата столица се включиха и министрите - Николина Ангелкова, Теменужка Петкова, Росен Желязков и Боил Банов. Те присъстваха на празнична Света литургия, отслужена от великотърновския митрополит Григорий, се проведе в историческия храм „Св. 40 мъченици“. Именно в тази църква във Велико Търново, преди 111 години, с Манифест към българския народ, подписан от Фердинанд І, е обявена Независимостта на България. Официалните лица поднесоха венци пред Пирамидата на Независимостта на хълма Царевец. Те присъстваха и на Военен ритуал за издигане националното знаме на Република България и заедно с празничното шествие преминаха през В. Търново от крепостта Царевец до паметника на Майка България в центъра на града. \r\nKметът на София Йорданка Фандъкова коментира в приветственото си слово по повод отбелязването на 111-ата годишнина от обявяването на Независимостта на България в София, че винаги трябва да помним и размишляваме за онези забележителни дни, когато страната ни възвърна своето достойнство, а държавните ни мъже извоюваха с таланта си независимостта на България. По думите и днес отбелязваме тържествено една забележителна дата от българския исторически календар. В същата тази година, когато отбелязваме 140 години от обявяването на София за столица на България, почитаме и 111-ата годишнина от обявяването на Независимостта на България. Фандъкова добави още, че ако Съединението на България е триумф на българския дух и войнския героизъм на нашия народ, то обявяването на Независимостта е триумф на българската дипломация на държавническото изкуство. \r\nИсторикът проф. Пламен Павлов заяви, че няма смисъл от противопоставяне на големите дати в българската история, защото те взаимно се допълват. По думите му историческият акт на обявяването на Независимостта постепенно заема полагащото му се място в празничния календар. \r\nПредседателят на Комисията по отбрана и народен представител от ПГ на ГЕРБ ген. Константин Попов заяви, че се чувства горд, че България е независима държава, неподвластна на чужди амбиции и интереси. Той добави, че Независимостта получена преди 111 години, е благодарение на всички българи, защото всички българи участват в това начинание. Всички възприемат изключително радостно, радушно тази проявена политическа смелост, това желание на политическия елит да води хората към свобода. И това е наистина нещо много вълнуващо, нещо много дълбоко, нещо много човешко. \r\nДенят на Независимостта бе отбелязан тържествено с участието на представителни военни формирования. В честванията по повод 111-ата годишнина от провъзгласяването на Независимостта на България ще участват представителни формирования от: Сухопътните войски, Военноморските сили (ВМС), Военновъздушните сили (ВВС), Националната гвардейска част (НГЧ), Съвместното командване на силите (СКС), Националния военен университет (НВУ) „Васил Левски“, Висшето Военноморско училище (ВВМУ) „Н. Й. Вапцаров“.", "date": "2019.09.23", "title": "Отбелязахме 111 години от обявяването Независимостта на България (ОБЗОР)"}
{"url": "http://www.focus-news.net/news/2019/09/23/2701400/oblastniyat-upravitel-na-pernik-irena-sokolova-na-tarzhestvata-po-sluchay-45-godini-ot-sazdavaneto-na-grad-zemen.html", "text": "Областният управител на Перник Ирена Соколова почете официалната церемония за 45-годишнината от основаването на Земен за град. Това съобщиха от  пресцентъра на Община Перник . \r\nГубернаторът поздрави празнуващите от сцената на площад \"Клинка\" с думите: \"Земенчани имате привилегията да живеете в един постоянно променящ се и красиво уреден град - с минало, изграден инфраструктурен облик, с личности допринесли за неговото културно и стопанско развитие. Това е един екологично чист район от Краището, с множество исторически и природни забележителности. За всичко това спомага доброто управление на кмета Димитър Сотиров и бизнеса с различен профил, избрал да функционира на тази територия и да спомага за обновлението й\". По повод празника Соколова връчи два почетни плакета. С първата награда беше удостоен кметът на общината за създаденото ползотворно сътрудничество с Областна администрация, както и за множеството спечели и реализирани европроекти. Почетният плакет на Областния управител получи и Народно читалище \"Светлина - 1924\", което вече 95 години е средище на културно-просветна дейност \r\n \r\nОтбелязахме 111 години от обявяването Независимостта на България (ОБЗОР) – снимки – знаме на България", "date": "2019.09.23", "title": "Областният управител на Перник Ирена Соколова на тържествата по случай 45 години от създаването на град Земен"}
{"url": "http://www.focus-news.net/news/2019/09/23/2701580/", "text": "Президентът на Украйна Владимир Зеленски лети за Ню Йорк за Общото събрание на ООН, където за първи път ще се срещне с американския лидер Доналд Тръмп. Във всеки случай украинските политици наистина се надяват на това. Срещата ще се проведе на фона на голям политически скандал, в центъра на който са двамата президенти, но според политическите коментатори американският президент не се интересува от Донбас, пише руският вестник  “Московский Комсомолец“  в материал, представен без редакторска намеса. \r\nОтношенията с Вашингтон за Украйна са приоритетни на този етап от нейната история. Затова Зеленски започна подготовка за посещение в САЩ почти веднага след като спечели изборите, но срещата на двамата лидери постоянно се отлагаше. Предполагаше се, че новият украински президент ще се срещне с американския си колега в началото на септември във Варшава по време на събития, посветени на 80-годишнината от избухването на Втората световна война. Въпреки това Тръмп отмени пътуването си в последния момент, позовавайки се на факта, че трябва да спаси Флорида от урагана “Дориан”. \r\nТогава Зеленски започна да се подготвя за среща в кулоарите на Общото събрание на ООН. Според външния министър Вадим Пристайко президентите ще проведат пълноценни преговори, които ще продължат около час, като един от основните въпроси ще бъде енергийната сигурност на Украйна. Всъщност, въпреки факта, че Зеленски вече е говорил два пъти с Тръмп по телефона, е много важно да се установи пряк контакт. \r\nНезависимо от това, в точната програма на работното посещение на Зеленски в САЩ разговорът с Тръмп не е посочен. Президентската администрация съобщава, че срещата ще се проведе на 25 септември от 16.00 часа. Този път в графика на украинския президент е разпределен \"за събития по отделна програма.\" Белият дом също потвърди, че Тръмп има насрочени срещи с Зеленски, британския премиер Борис Джонсън и полския президент Анджей Дуда. \r\nПървата среща на двамата президенти ще се проведе на фона на един от най-големите политически скандали. Става въпрос за телефонния разговор на Тръмп с Зеленски, по време на който се твърди , че американският президент е поискал от украинския лидер да започне разследване срещу сина на бившия вицепрезидент на САЩ Джо Байдън, Хънтър Байдън, който до 2019 г. беше в съвета на директорите на украинската частна газова компания „Бурисма“. Твърди се, че Тръмп се е връщал на тази тема осем пъти. И въпреки че президентът на САЩ уверява, че разговорът е бил \"абсолютно перфектен\" и дори обещава да предостави стенограма от преговорите, Конгресът на САЩ ще стартира процедура по импийчмънт, ако бъде доказан натискът му върху Зеленски. \r\n \r\nНиколай Капитоненко, експерт от Международния център за напреднали проучвания заяви:  \r\n„Най-вероятно Тръмп и Зеленски ще имат възможност да говорят само на Общото събрание на ООН, но това ще бъде много кратка среща, по време на която те няма да имат време да обсъдят нещо ясно. За Украйна обаче това ще бъде най-добрият вариант, тъй като има голям риск Тръмп да се опита да окаже натиск върху Зеленски да се присъедини към кампанията му срещу Байдън. \r\nКиев абсолютно няма нужда да се забърква във вътрешнополитическите разправии на САЩ. Най-вероятно президентът на Украйна ще се опита да се концентрира върху въпросите на двустранното сътрудничество, включително върху въпросите на енергетиката и регионалната сигурност, включително антируските санкции. \r\nМоже би Зеленски ще предложи на Тръмп да участва във „нормандския формат“ и като цяло по-активно да допринесе за уреждането на конфликта в Донбас. В същото време САЩ не искат толкова много да прекратят войната в източна Украйна, колкото европейците. Вашингтон приветства контактите на Зеленски с Путин, но смята, че всички отстъпки трябва да бъдат направени от Русия, а не от Украйна. Тръмп няма да убеди Зеленски да даде специален статут на Донецк и Луганск.\" \r\n \r\nКирил Молчанов, заместник-ръководител на украинския Институт за анализ и управление изрази друго мнение: \r\n„Срещата на Тръмп със Зеленски ще се проведе, но ще продължи максимум 20 минути. Освен това и двамата държавни глави ще се радват на това. От една страна, президентът няма какво да говори с Зеленски, освен за Байдън. Той трябва да докаже на демократите, че не оказва натиск върху Киев, за да организира преследването на основния си съперник на предстоящите избори. В същото време темата за Донбас или украинските реформи за Тръмп е напълно безинтересна. \r\nЗеленски също няма какво да каже в случая с Байдън и не иска да се намесва в техния конфликт. Президентът на Украйна се нуждае от среща за две неща: да се увери, че нищо не пречи да се отпуснат 400 милиона долара за военни разходи в Киев, и да получи морална подкрепа в навечерието на срещата във \"нормандски формат\". \r\nВ резултат на преговорите страните могат да декларират, че са сключили нов договор за доставка на въглища от Пенсилвания или американско ядрено гориво. В същото време Тръмп със сигурност ще откаже да се присъедини към „нормандския формат“ и няма да лобира за мироопазващата мисия в Донбас. Той смята, че Москва и Киев трябва да се споразумеят сами.\" \r\n \r\n  Юлиян Марков", "date": "2019.09.23", "title": "„Московский Комсомолец“: Президентът на САЩ не се интересува от Донбас"}
{"url": "http://www.focus-news.net/news/2019/09/23/2701402/tass-shoygu-ne-izklyuchi-otmyana-na-zadalzhitelnata-sluzhba-v-ruskata-armiya.html", "text": "Задължителната служба в руските въоръжени сили може да бъде отменена. Това съобщи министърът на отбраната на Русия Сергей Шойгу в интервю пред вестник „Московский комсомолец“, публикувано в неделя, предава  ТАСС . \r\n„По принцип, това е възможно“, заяви министърът в отговор на съответстващ въпрос. \r\nВ същото време той отбеляза, че не смята такова решение за правилно. „Абсолютно съм убеден, че трябва да имаме някакво количество военнослужещи по призив при всички случаи“, отбеляза той. \r\nШойху поясни, че освен действащите военнослужещи-професионалисти, трябва да има и мобилизационен резерв от гражданите, за сметка на който в случай на заплаха от избухване на война могат бързо да се засилят Въоръжените сили. \r\nОсвен това, добави министърът, хората, които са преминали военна служба, имат чувство, че участват в защитата на своята страна. „А ако армията започне да се възприема изключително като един от начините да се заработят добри пари, тя със сигурност няма да бъде това морално ядро“, обясни той. \r\n \r\nПревод и редакция:  \r\n***", "date": "2019.09.23", "title": "ТАСС: Шойгу не изключи отмяна на задължителната служба в руската армия"}
{"url": "http://www.focus-news.net/news/2019/09/23/2701404/iranskiyat-vanshen-ministar-zarif-za-reshenieto-na-sasht-za-izprashtane-na-voyski-v-blizkiya-iztok-ne-sam-siguren-che-voynata-shte-bade-izbegnata.html", "text": "Официален Техеран има негативно отношение към решението на Вашингтон да разположи допълнителни войски в Близкия изток. Министърът на външните работи на Иран Мохамад Джавад Зариф определи стъпката на САЩ като „позьорска“, като същевременно предупреди, че действията на американците може да доведат до пълномащабен военен конфликт, предава руската информационна агенция  EA Daily . \r\n„Не съм сигурен, че можем да избегнем война“, подчерта Зариф, повтаряйки позицията си, която беше изразил по-рано: „Този, който започне войната, няма да бъде този, който ще я завърши“. \r\n„Иран няма да започне военни действия първи, но съм сигурен, че който започне войната, няма да е този, който ще я завърши\", категоричен бе иранският външен министър в интервю за американска телевизионна компания. \r\nЗариф критикува действията и намеренията на САЩ, като изрази увереност, че те няма да помогнат за нормализирането на ситуацията, която се разви след атаката с дронове срещу петролни съоръжения в Саудитска Арабия. \r\n„Мисля, че по отношение на опитите да се разбере този въпрос, всичко се движи в грешна посока“, отбеляза Зариф, който е в Ню Йорк, за да присъства на 74-та сесия на Общото събрание на ООН. \r\n \r\n Тереза Герова \r\n***", "date": "2019.09.23", "title": "Иранският външен министър Зариф за решението на САЩ за изпращане на войски в Близкия Изток: Не съм сигурен, че войната ще бъде избегната"}
{"url": "http://www.focus-news.net/news/2019/09/23/2701403/albaniya-be-razlyulyana-ot-nay-silnoto-za-poslednite-30-godini-zemetresenie-obzor.html", "text": "Две силни земетресения разтърсиха Албания в следобедните часове на събота, причинявайки сериозни материални щети и паника сред местното население. Първият трус с магнитуд от 5,8 по скалата на Рихтер бе регистрирано на 30 километра северно от Драч в 16:04 часа местно време (17:04 часа българско време) и е най-силното от 15 април 1979 г. То е усетено във всички части на Албания и в съседните страни. Второто земетресение разлюля страната десет минути по-късно с магнитуд 5,6 по скалата на Рихтер. В последвалите часове в страната бяха отчетени поредица тремори с по-слаба интензивност. Последният от тях бе в 9:05 часа местно време (10:05 часа българско време) със сила от 3,5 по Рихтер. \r\nЕпицентърът на първото земетресение е бил на 10 километра дълбочина в Адриатическо море и според информацията на Европейския средиземноморски сеизмологичен център (EMSC) е било с магнитуд 5,6 по скалата на Рихтер.  \r\n \r\n 105 пострадали и стотици засегнати сгради \r\n \r\nВ късните часове на деня министърът на отбраната на Албания Олта Джачка представи предварителен доклад за последствията от двете силни земетресения. „Според първоначалната официална информация, въпреки че данните се актуализират минута по минута, докато екипите проверяват ситуацията на терен, до момента има 68 докладвани пострадали, но във всички случаи става въпрос за леки наранявания. Най-важното е, че нямаме загуба на човешки животи“, подчерта Джачка. По-късно бе съобщено, че след двата труса медицинска помощ са потърсили 105 души. \r\nСпоред думите на Джачка повечето материални щети са нанесени на къщи и жилищни сгради, предимно в Драч и Тирана. Първоначално бе съобщено, че общият брой на засегнатите сгради е 109, а седем други домове са рухнали. „Досега са докладвани основно щети по стените и други повреди в 46 къщи и три жилищни сгради в Тирана, 42 домове, основно стари сгради и 4 жилищни сгради в Драч, 7 къщи в Либражд, три сгради в община Клос-Пешкопия са повредени и една къща е рухнала, от една до четири къщи, повредени в Берат, Фиер и Лежа. Щети има и на няколко превозни средства, върху които е паднал материал от сгради. Потвърди се, че земетресението не е причинило никакви щети на петролните съоръжения“, допълни министърът. \r\nПоследните данни са за около 500 пострадали обекта. \r\nДжачка посочи, че министерствата на отбраната, вътрешните работи и здравеопазването са напълно готови да окажат помощ на гражданите и да се погрижат за тяхното имущество и сигурност. Джачка информира, че за всички граждани, чиито домове са повредени и животозастрашаващи, общинските власти подготвят специални центрове, в които да бъдат настанени. \r\nМинистерството на инфраструктурата и енергетиката информира, че не са регистрирани сериозни щети по пътищата и мостовете. В Драч е било прекъснато електрозахранването, но проблемът е преодолян и подаването на ток е възстановено в цялата страна. \r\nМеждувременно албанските медии съобщават за сериозни щети на сградата на Минния факултет в Тирана в резултат на силното земетресение. Една от стените на сградата се е срутила изцяло. Два автомобила, които са били паркирани в университетския двор, също са напълно унищожени от падналите отломки. \r\nПовече от 500 албанци, предимно от Тирана и Драч, прекараха нощта на открито заради поредицата трусове. Властите издигнаха временни палатки за гражданите, които не могат или се страхуват да се завърнат по домовете си. \r\n \r\n Реакцията на политиците \r\n \r\nМинистър-председателят на Албания Еди Рама отмени пътуване до Ню Йорк за Общото събрание на ООН и се завърна от Франкфурт на Майн в родината си поради ситуацията, създадена след силните земетресения. \r\nВ събота в Драч пристигна президентът Илир Мета, който след среща с кмета Роланд Насто, апелира към гражданите да запазят спокойствие, призова за пълна координация на структурите и добави, че трябва да се вземат предвид предупрежденията от съответните структури, за да се избегне всякаква опасност. \r\nЛидерът на опозиционната Демократическа партия Лулзим Баша, като пожела бързо възстановяване, той написа във „Фейсбук“:„Ще преодолеем тази неприятна ситуация“. \r\n \r\n Международна подкрепа \r\n \r\nКосово и Италия предложиха помощ на Албания за преодоляване на ситуацията. \r\n„С тревога научих новината за земетресението, което удари Албания. Разговарях по телефона с президента Илир Мета и с премиера Еди Рама и предложих нашата помощ за преодоляване на ситуацията. Помолих командира на Косовските сили за сигурност Рахман Рама да бъде в готовност. Пожелавам на ранените бързо възстановяване“, написа държавният глава на най-младата държава на Балканите Хашим Тачи в социалната мрежа „Фейсбук“. \r\nИталианският премиер Джузепе Конте в телефонен разговор с Рама изрази пълната солидарност и готовност на страната му да помогне на Албания за преодоляване на последствията от земетресенията. \r\n \r\n Тереза Герова \r\n***", "date": "2019.09.23", "title": "Албания бе разлюляна от най-силното за последните 30 години земетресение (ОБЗОР)"}
{"url": "http://www.focus-news.net/news/2019/09/23/2701406/kathimerini-gratskiyat-premier-shte-tarsi-mezhdunarodna-pomosht-za-problema-s-migrantite.html", "text": "На фона на продължаващото увеличение на притока на нелегални мигранти в Гърция от Турция, премиерът Кириакос Мицотакис председателства спешна среща по въпроса през уикенда и се очаква да разгледа темата както с канцлера на Германия Ангела Меркел, така и с турския президент Реджеп Тайип Ердоган в кулоарите на срещата на върха на Общото събрание на ООН в Ню Йорк тази седмица, пише електронното издание на гръцкия вестник  Kathimerini . \r\nНа срещата в имението “Максимос” през уикенда, вторa в рамките на един месец,  се стигна до заключението, че усилията трябва да продължат за облекчаване на натиска върху лагерите на островите в Егейско море и че наличието на кораби на бреговата охрана в района трябва да се засили, както трябва помощ от агенцията за наблюдение на границите на Европейския съюз „Фронтекс“ и НАТО. \r\nИма особени притеснения относно ситуацията на остров Лесбос, след като над петдесет мигранти акостираха там в петък, а пристиганията продължиха през уикенда. Изпълнителният ръководител на пренаселения лагер „Мория“, който е домакин на около 12 000 души, информира местните власти, че лагерът не може да приема повече нови пристигащи и въпросът се очаква да бъде обсъден от местните служители на острова в понеделник. \r\nОчаква се Мицотакис да обсъди темата, когато се срещне с Меркел в Ню Йорк, като източници посочват, че правителството се надява ЕС да даде на Анкара стимул, вероятно допълнително финансиране, за да ускори завръщането на мигрантите в Турция в съответствие със споразумение, подписано от Анкара и Брюксел през 2016 г. \r\nСрещата на Мицотакис с Ердоган - първата му откакто стана премиер - също ще бъде внимателно наблюдавана, първо за признаци на намеренията на Анкара спрямо гръцко-турските връзки, но и на фона на проучвателни преговори за нов мирен тласък на Кипър след месеци на провокационни действия от Турция в Източното Средиземноморие. \r\nДокато е в Ню Йорк, Мицотакис ще се срещне с американския президент Доналд Тръмп във вторник, както и с потенциални инвеститори и членове на гръцката диаспора. \r\n \r\n  Юлиян Марков", "date": "2019.09.23", "title": "Kathimerini: Гръцкият премиер ще търси международна помощ за проблема с мигрантите"}
{"url": "http://www.focus-news.net/news/2019/09/23/2701407/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Разделението в Лейбъристката партия за Брекзит е основна тема на британския печат. \r\n*** \r\n \r\n Джеръми Корбин предположи, че добра сделка след „Брекзит“ може да бъде за предпочитане от оставането в ЕС, като се конфронтира с активисти и депутати, които настояват партията да агитира за оставане в ЕС, пише британският вестник  The Guardian . \r\nПред BBC преди спорния дебат за Брекзит на конференцията на партията в Брайтън, Корбин се опита да омаловажи разделението в Лейбъристката партия след неуспеха му да освободи Том Уотсън и оставката на негов ключов помощник Андрю Фишър. \r\nНа въпроса дали е в дългосрочен интерес на Великобритания да остане в ЕС, лидерът на лейбъристите отговори: „Зависи от споразумението, което имаме с Европейския съюз“. \r\nПредположението му, че лейбъристкото правителство може да договори изгодна сделка, която би била за предпочитане пред членството в ЕС ,и това, че ще запази мнението си, докато тези преговори приключат се очаква да вбеси активистите срещу Брекзит. \r\nТой последователно изтъква: „Постоянно излагаме това, което считам за надежден вариант, който се основава на пет стълба - митническият съюз, търговските отношения, защитата на правата на потребителите и околната среда и, разбира се, споразумението от Разпети петък.“ \r\nАко ЕС-27 се съгласи с тези искания, той каза, „това би било разумно предложение, което  да се направи пред британския народ“. \r\nПовече от 90 местни партийни организации са внесли предложения за Брекзит на конференцията, като най-исканата от тях е подкрепата за оставане в ЕС. Те трябва да бъдат изготвени късно вечерта в неделя. \r\nНо националният изпълнителен комитет (НИК) заплашва да предотврати тези дискусии, като представи собствено изявление за политиката - проект на който предлага отлагане на решението дали да се подкрепи оставането за специална конференция, която да се проведе, след като евентуално лейбъристко правителство сключи сделка със Съюза. \r\nКорбин даде да се разбере, че това е неговата позиция и добави: „По-голямата част от поддръжниците и членовете на лейбъристката  са за оставане, но значително малцинство гласува по друг начин. Партията, народът и лидерът на тази страна трябва да разберат защо хората гласуват за напускане.\" \r\n*** \r\n \r\n Джереми Корбин е \"ужасен\" да стане премиер и може да не издържи много дълго като лидер на Лейбъристката партия, твърди високопоставен партиен  функционер пред левия вестник  The Independent . \r\nМаневрирането около лидерските позиции на партията по време на годишната конференция в Брайтън се разглежда като предложение на лявата фракция около Корбин да поеме контрола върху партията, ако той внезапно се оттегли. \r\nСамият Корбин настоя, че се радва на работата и ще изтърпи пълен петгодишен мандат, ако спечели общите избори, очаквани в рамките на месеци. Това ще отведе 70-годишния лидер до ръба на 75-ия му рожден ден през 2024 година. \r\nРолята може да му бъде възложена внезапно, ако бъде поканен от кралицата да сформира кабинет за национално единство след вот на недоверие към Борис Джонсън или ако премиерът подаде оставка, вместо да поиска удължаване на Брекзит от Брюксел. \r\nВисокопоставеният лейбърист заяви, че вярва, че Корбин ще бъде \"ужасен\" от тази перспектива, тъй като неговата личност не е подходяща за изискванията на министър-председателския пост. \r\n„Ако Джереми трябваше да стане министър-председател, той би намерил това за ужасяващо“, заяви народният представител пред The Independent. \r\n„Той не обича да взема решения, не иска да бъде човекът, който има 20 текстови съобщения, с които да се занимава, преди да си легне в полунощ и се събужда в 6 часа сутринта с повече настоявания. \r\n„Той е щастлив, когато има нещо, на което да се противопостави, но когато властта стане по-реална и той трябва да съгласува конкуриращи се интереси, е нещо на което може да не е способен.“ \r\n*** \r\n \r\n Двама ключови членове в кабинета в сянка повториха подкрепата си за оставане в ЕС днес, въпреки ключов съюзник на Джереми Корбин, който заяви, че трябва да „се оттеглят“, ако не подкрепят лидера си по въпроса, пише британският вестник  Evening Standard . \r\nЗаместник-лидерът Том Уотсън и външният министър в сянка Емили Торнбъри заявиха на конференцията на Лейбъристката партия, че са се ангажирали да водят кампания за оставане при втори референдум за Брекзит. \r\nТова изказване бе направено, след като лидерът на профсъюзите Лен Маклуски предупреди, че членовете на кабинета в сянка трябва да подкрепят Корбин. \r\nВ настоящия си вид лейбъристите могат да излязат на общи избори без ясна позиция по въпроса дали ще подкрепят оставането в обещания референдум. \r\nПолитическата декларация, представена от Джереми Корбин пред Националния изпълнителен комитет на партията (НИК), предвижда план на лейбъристкото правителство да постигне сделка с Брюксел след три месеца, последван от референдум. \r\nЕдва след като постигне споразумение с ЕС, партията ще реши позицията си на референдума. \r\nНо на реплика Уотсън каза: \"Ние сме за оставането. Ние сме Европейска партия. Ние сме интернационалистическа партия. \r\n\"Това сме ние. Не сме съвършени, не сме чисти. Но преобладаващо ангажирани с това, че Великобритания остава в Европа. \r\n\"Като подкрепяме провеждането на втори референдум, като подкрепяме оставането, сигурен съм, че можем да осигурим правителство на лейбъристите, от което хората от тази страна се нуждаят толкова силно.\" \r\nЕмили Торнбъри каза на митинг, че не е нелоялно да настоява партията да застане начело на  кампанията за оставане във втори референдум за Брекзит. \r\n„Каквито и да са предложените условия за напускане и каквото и да прави правителството да ги предложи, ние трябва да настояваме за втори референдум, ние трябва да искаме обществеността да има последна дума и ние не трябва просто да агитираме за оставане, а да оглавим кампанията да оставане в ЕС,\" каза тя. \r\nТя добави, че „това не означава, че не сме социалисти или че сме нелоялни към Джереми Корбин“.", "date": "2019.09.23", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/09/23/2701410/vremenno-se-ogranichava-dvizhenieto-v-aktivnata-i-avariynata-lenta-pri-km-420-na-am-hemus-v-posoka-sofiya-poradi-ptp.html", "text": "Временно се ограничава движението в активната и аварийната лента, при км 420 на АМ \"Хемус\", в посока София поради ПТП. Това съобщиха от пресцентъра на  Агенция \"Пътна инфраструктура\" . Трафикът се осъществява в изпреварващата лента и се регулира от \"Пътна полиция\". Шофьорите да се движат с повишено внимание и съобразена скорост.", "date": "2019.09.23", "title": "Временно се ограничава движението в активната и аварийната лента, при км 420 на АМ \"Хемус\", в посока София поради ПТП"}
{"url": "http://www.focus-news.net/news/2019/09/23/2701412/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.23", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/23/2701408/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Намерението на Молдова да стане логистичен център за търговия между ЕС и Русия, укрепването на руските позиции в Близкия Изток, след конфликта в Сирия и фарсът с \"Щурм на Зона 51\".  \r\n*** \r\n \r\n Русия и Молдова искат да създадат търговски и логистичен център, чрез който продукти от ЕС да отиват в Руската федерация и обратно. Идеята обаче все още не е получила одобрението на молдовското правителство, чиято глава Мая Санду се ръководи от нагласите на САЩ. Центърът ще бъде създаден, ако Вашингтон го позволи, въпреки факта, че говорим за взаимодействието на ЕС и Руската федерация с помощта на молдовския \"мост\", пише руският вестник  “Независимая газета“ . \r\nМолдова остава държава, половината от чието население е ориентирано към Русия, половината - на Запад. Ръководителят на Социалистическа партия на Република Молдова (СПРМ) Виктор Степанюк обърна внимание на това. Той отбеляза, че това е така и през 1918 г., когато Молдова се опитва да създаде независима държава, но геополитическият фактор е този, който е попречил на това. \r\nДнес Молдова е суверенна страна, но ориентацията на населението на геополитическа основа се поддържа. Нещо повече, това се отнася за молдовските власти, чийто президент Игор Додон, както и председателят на парламента на Република Молдова Зинаида Гречани искат да установят отношения с Русия, предимно защото това е от полза за Молдова, а също така е приветствано от по-голямата част от молдовското общество. Но правителството се оглавява от Мая Санду, която е ориентирана, както и ръководството на съседна Румъния, предимно към Съединените щати, а след това към ЕС. Наскоро Санду се завърна от пътуване до САЩ, където обсъди ситуацията в страната си. \r\nИ сега тя трябва да отиде на посещение в Русия, за което президентът настоява отдавна, но тя отлага пътуването, тъй като Игор Додон вече е обсъдил всички важни за страната въпроси в Москва. Посещението на Санду е необходимо, за да потвърди единството на управляващата коалиция в Молдова, създадена от левите и две десни партии: Социалистическата партия, чийто неформален лидер е Додон, и проевропейския партиен блок АКУМ (СЕГА- бел. ред) един от чиито съпредседатели е Мая Санду. Бъдещето на Молдова, освободена от олигархичния режим, зависи от това дали членовете на управляващия съюз ще намерят общ език. Наскоро левите и десните подписаха споразумение, в което обещаха да се ръководят само от интересите на хората. На това разчитат в Москва, надявайки се да се укрепят в този регион. \r\nИнтересно е, че през 2003 г. Кремъл направи същия опит, като вицепремиерът Дмитрий Козак участва пряко в неговото изпълнение. През 2003 г. неговият план за уреждане на конфликта в Приднестровието и връщането на Приднестровието под контрола на Молдова се провали поради отказа на президента Владимир Воронин да подпише документа. Москва не можа да забрави това дълго време, дори затвори руския пазар за молдовски продукти. И тогава почти всичко, което се произвеждаше в Република Молдова, се продаваше в Русия. Сега президентът на Молдова Игор Додон се опитва да се върне на предишното ниво на отношенията с Руската федерация, въпреки че страната вече е част от зоната за свободна търговия с ЕС. Но част от продукцията на молдовските фермери отива в европейските страни и те биха искали да получат достъп до традиционния пазар на Руската федерация. Мая Санду разбира това, още повече, че през октомври в страната има местни избори и електоратът със сигурност ще отговори на евентуалния й отказ да работи с Руската федерация. Така че, въпреки че не й е приятно, Санду вероятно ще трябва да дойде в Москва и да говори за пазара и газта, които тя вече обсъждаше в Киев в случай на прекратяване на руския транзит през Украйна през 2020 г. Но според Дмитрий Козак всичко трябва да е нормално с транзита на газ и Молдова ще продължи да го получава, освен това, по-евтино от преди. Освен ако, разбира се, молдовската управляваща коалиция не се разпадне. \r\nПри успех молдовското правителство може да спечели пари от търговията между Руската федерация и ЕС: Русия се надява да създаде център за търговия и логистика в Молдова, като провежда съответните преговори с ЕС. „Днес сме изправени пред амбициозни задачи и възстановеният междуправителствен диалог между нашите страни и засилването на бизнес контактите ще помогнат за решаването им. Руските и молдовските компании, в рамките на междуправителствената комисия, се съгласиха да стартират редица нови проектни инициативи“, заяви Михаил Бабич, заместник-министър на  Министерството на икономическото развитие на РФ. „Сред тях бих искал да отбележа споразумението за организиране на търговски и логистичен център в Република Молдова, който съчетава функциите на център за дистрибуция на едро и администриране на специален правен режим в областта на анализиране на качеството на продукта, оценка на съответствието му с техническите регламенти и организиране на митнически процедури“, каза той на репортерите. Той също така посочи, че стоките, внесени от Молдова, трябва да отговарят на всички изисквания на Евразийския икономически съюз. \r\n„За целта е необходимо да се създаде инфраструктура на системата за дистрибуция на стоки за доставка на продукти от Молдова в Русия и към Евразийския икономически съюз като цяло. В резултат на това може да възникне не само един, а няколко търговски и логистични хъба, които могат да поемат целия набор от предложени доставки през себе си “, каза заместник-министърът на Министерството на икономическото развитие на РФ. „В Молдова е на лице уникална ситуация. Създадената управляваща коалиция е специфична, тя е създадена от политически сили, които се придържат към противоположни външнополитически позиции. Но те се съгласиха да се фокусират върху решаването на вътрешните проблеми \", заяви Дмитрий Козак. „Времето, докато се поддържа такъв съюз, трябва да се използва много ефективно“, добави той, като отбеляза, че руското правителство е готово да предостави на молдовското ръководство възможно най-широка подкрепа. \r\nТърговските правила на ОНД и ЕС, с които Молдова е подписала споразумения, трябва да бъдат хармонизирани, добави Дмитрий Козак. „Готови сме за такава работа. И се надяваме, че ръководителят на правителството на Молдова ще дойде в Русия “, каза вицепремиерът, имайки предвид планираното посещение в Москва на ръководителя на кабинета на Молдова Мая Санду. Но именно Санду може да обърка картите с руските политици, тя винаги ще се консултира със САЩ и ще действа, както й кажат. \r\nСанду повдигна въпроса за изтеглянето на руските войски от Приднестровието, които наблюдават унищожаването на боеприпаси, съхранявани в складовете на Руската федерация на левия бряг на Днестър и пред американците. Според различни източници там се съхраняват около 20 хиляди тона боеприпаси. Представители на ОССЕ, САЩ и ЕС отдавна искат да се доберат до складовете, надявайки се да намерят и други оръжия, освен остарели снаряди. Но представители на Приднестровието не допускат военни наблюдатели от страни, различни от Руската федерация, да влизат на тяхна територия. Когато наскоро руският министър на отбраната Сергей Шойгу говори за готовността на Русия да унищожи боеприпаси от складове в приднестровското село Колбасное, представители на Запада предложиха помощта си в това. Президентът Вадим Красноселски на непризната Приднестровска република обясни пред вестника, че властите на Приднестровието заедно с Руската федерация ще решат въпроса за обезвреждането на боеприпаси. Той отбеляза също, че е необходимо първо да се извърши одит в складовете на оперативната група на руските войски. „Ще отнеме време. Приднестровската страна е загрижена преди всичко за спазването на технологичната и екологичната безопасност в процеса на възможно обезвреждане на боеприпаси “, подчерта Красноселски. По-специално той ще говори за това с Дмитрий Козак в Москва на 26 септември. Самият Козак по време на престоя си в Кишинев отбеляза, че Русия предпочита да не обсъжда ситуацията с приднестровското урегулиране. „Изхождаме от факта, че в момента в условията на крехък оптимизъм, както каза Игор Николаевич (Додон. -„ НГ “), тази тема не е необходимо да се повдига. Тя е деликатна и трудна. Ние не я инициираме или обсъждаме “, обясни Козак. Той обаче ще трябва да обсъди този въпрос с Красноселски, както и с Мая Санду, когато тя все пак отиде в Москва \r\nМежду другото, по време на посещението си в Съединените щати американците подкрепиха позицията на Кишинев по отношение на Приднестровието: регионът трябва да остане част от Молдова и да получи автономия, позовавайки се на думите на Санду, \"не повече от Гагаузия\". \"Няма да има федерация\", каза по-рано шефът на молдовското правителство. Вадим Красноселски каза пред вестника, че Приднестровието ще остане в същото положение, определено от хората на непризнатата република на референдум: независимост от Молдова, последвано от сближаване с Руската федерация. \r\n*** \r\n \r\n  През есента на 2019 г. изминаха четири години от началото на операцията на руските военновъздушни сили в Сирия. През това време руските военни помогнаха на правителствените сили да си върнат контрола над 90% от територията на страната и изградиха две военни бази с изключително стратегическо значение., пише руският вестник  “Известия“ \r\nАвиобазата Хмеймим и военноморската база Тартус окончателно затвърдиха присъствието на Руската федерация в Близкия Изток и Средиземноморието. И най-важното е, че те осигуриха директен достъп на руската авиация и флота до други региони. Например военно транспортните самолети Ил-76 и Ан-124, излетяли от Хмеймим, лесно ще стигне до Северна или Централна Африка и Латинска Америка. Журналисти от вестник \"Известия\" посетиха руските бази в Сирия и наблюдава службата и живота на руските войници. \r\nПреди това, в голямата жега, двигателите не винаги стартираха “, казва за „Известия“ заместник-командирът на смесения авиационен полк за военно-политическа работа. - Самолетите стояха на открито, понякога толкова нагрети, че автоматиката им не позволяваше излитането. \r\nНо сега руските пилоти вече нямат такъв проблем. Има изградени укрития в базата за авиационна техника. Това са малки сводести конструкции. Те надеждно защитават самолетите както от слънце, така и от импровизирани бомби, пуснати от дронове. \r\nВ укритията са инсталирани системи за подаване на гориво, електричество и дори имат климатизация. \r\nРуските самолети изпълняват задачи за осигуряване на противовъздушната отбрана на руските военни съоръжения ”, обяснява командирът на изтребителния полк Су-35 пред „Известия“. \"Ние също летим като ескорт на чуждестранни разузнавателни самолети, които са близо до базите Хмеймим и Тартус.\" \r\nВ допълнение към многофункционалните Су-35 руските военни инсталации са защитени с противовъздушните системи С-400, ракетните системи Тoр и системите „Панцер“. \r\nЗа четири години инфраструктурата на Хмеймим драматично се промени. За персонала са изградени няколко удобни трапезарии, има пекарна, комплекси за баня и перални. Специалната гордост на руското командване е системата за пречистване на водата. За ден тя произвежда няколко хиляди литра от най-чистата питейна течност, която след това се бутилира в пластмасови бутилки. \r\nЗа същия период Центърът за поддръжка на логистиката Тартус  се превърна в пълноценна военноморска база. Сега тя осигурява целогодишно присъствие в Средиземно море на военноморската група на руския флот. В Тартус на корабите и подводниците могат да се извършват ремонти, попълване на запасите им, а също и почивка на екипажа. \r\nСега в Тартус приключва строителството на ремонтния цех. Според представители на ВМС, той осигурява пълноценна поддръжка на различни части и възли, както и въоръжението на руските военни кораби и подводници. В същото време военните моряци подчертават: \"Новото съоръжение ни позволява да ремонтираме всеки кораб или подводница, които са на служба в руския флот\". \r\n*** \r\n \r\n Около две хиляди души, които се готвеха да щурмуват „Зона 51“ в Невада, се събраха до оградата на тази тайна база на ВВС на САЩ, разположена на 130 километра от Лас Вегас, на брега на изсъхналото езеро Груум Лейк, в крайна сметка превърнаха събитието в \"карнавално-маскараден фарс\", пише руският вестник  \"Российская газета\" . \r\nСпоред американските медии, събитията, в които „участват хиляди земляни, опитващи се да установят контакти с НЛО в пустинята Невада, бяха предимно празнични и съпроводени с игри, но доведоха и до няколко ареста“. \r\nОсвен двама млади хора - момиче, което се опита да пропълзи под оградата на база в зори в петък и човек, който реши да уринира на входа на тайното съоръжение, в петък вечерта бяха арестувани още трима души. Има съобщения за няколко леки наранявания сред гостите; един човек е докаран с признаци на дехидратация от музикален фестивал, организиран в съседния град Рейчъл.  \r\nСобствениците на няколко ресторанта и магазини в района потъркват доволно ръце: веселите гости са изпили почти целия алкохол. Самите участници не крият радостта. „Всеки има страхотно чувство за общност“, казва Джон Дерибери, който дойде с приятелката си Сара Шор от Нашвил, Тенеси. „Започна като на шега и сега хората се опознават“, признава 23-годишната Трейси Фъргюсън от Су-Фолс, Южна Дакота. \r\n \r\nИзданието припомня, че през юли във „Фейсбук“ се създаде събитие, наречено „Щурм на  Зона 51: Те не могат да спрат всички нас“, където повече от два милиона души изразиха желание да „присъстват“ и да дойдат до портите на базата, където според легендите се намират останките на извънземни, които са били уж свалени от ВВС на САЩ в края на 40-те години. Всъщност експерименталните системи за самолети и оръжия се разработват на базата на нуждите на ВВС на САЩ. \r\n„Зона 51“ е с площ от 5000 квадратни мили, която функционира повече от 60 години и официално е част от тестовата площадка в Невада . Базата е известна като таен и добре укрепен обект и мнозина смятат, че правителството на САЩ я използва за провеждане на изследвания за съществуването и възможните посещения на Земята от извънземни. \r\nВ резултат на това събитията от 20 септември се развиха по следния начин. В петък сутринта в района на базата се събраха около 75 души. Всичко това наистина приличаше на фарс и най-малкото свидетелстваше за предстоящото нападение. Предимно младите хора носеха оранжеви скафандри, „извънземни“ маски и шапки от фолио. В цялата база, твърдят наблюдатели, са били поставени табели, показващи, че това е забранена територия: там беше написано, че правителството на САЩ може да използва „смъртоносна сила“, ако някой влезе в тази зона. \r\n \r\nКакто съобщава The Sun, се очакваше най-малко 30 000 души да пристигнат в малките градове Рейчъл и Хико на събитие, което започна като интернет шега. В крайна сметка реалният брой на „присъстващите“ едва надхвърли две хиляди души. \r\nМеждувременно служители на ВВС предупредиха ловците на НЛО, че ще открият огън в случай на нападение над базата. Говорителят на ВВС на САЩ Лора Макендрюс заяви, че не може да говори подробно за действащите процедури в базата, но посъветва участниците в нападението да не се опитват да извършат престъпление. \r\nВъпреки това почти 100 души тръгнаха в 3 часа сутринта в петък до най-известната \"задна порта\" на легендарната  строго секретна база на ВВС на САЩ, разположена близо до малкото градче Рейчъл, а други 40 души направиха по-труден преход към по-малко известния портал в долината Тикабу, заяви шерифът на окръга Линкълн Кери Лий. Шерифът каза, че през деня около портите на Тикабу са дошли около 300 души, а други 800 са карали или изминавали 13-километровата пътека до портите край Рейчъл през деня. \r\nЕдна от „присъстващите“, 60-годишна жена от Калифорния, беше арестувана, след като буквално с пяна на устата доказваше на заместниците на шерифа, на съпруга си и на всички около нея, че е щяла да извърши престъпление, „независимо от всичко“ , Не е ясно дали тази дама е била в нетрезво състояние. Според Лий още двама мъже са били арестувани, след като военните ги намериха в кола в периметъра на базата между двете порти. Служителите напразно се опитваха да извадят колата  от този труден терен. \r\nВсе още не е ясно как тези момчета са успели да преодолеят най-трудния маршрут: ярки прожектори, множество камери бяха инсталирани на портите на базата. И целият обект е заобиколен от редове бодлива тел. \r\nШерифът от съседния окръг Най съобщи, че около 40 души са се разпръснали след \"изключително сурови предупреждения\" от служители около 3 часа сутринта в петък. Те бяха близо до главната порта на базата. В района е забелязан Мати Робъртс, 20-годишен  от Бейкърсфийлд, Калифорния, който през юни започна това събитие във „Фейсбук“ 25-годишният Кирил Судан, който пристигна в Невада от френския град Лил, изрази разочарование, че не е видял тълпи от хора,  мечтаещи да се срещнат с извънземни. „Всички знаем, че не можем да преминем през нейната (основна) порта“, каза Судан. „Но ако се съберем тази вечер и имаме малко музика, бира, това вече ще бъде успех.“", "date": "2019.09.23", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/09/23/2701405/tass-maykal-pompeo-nyama-nikakvi-ilyuzii-za-istinskite-namereniya-na-iran.html", "text": "Държавният секретар на САЩ Майкъл Помпео няма никакви илюзии за истинските намерения на Техеран, цитира думите му  TACC . \r\nТой отказа да обсъжда публично публикации, че бунтовниците от движението „Ансар Аллах“ в Йемен са предупредили американските и саудитски дипломати за подготовката на Иран за изстрелване на нови ракети и дронове срещу Обекти на кралството. Това заяви самият той в неделя пред Fox News. \r\nТой бе помолен да потвърди или отрече публикация на The Wall Street Journal, която твърди, че хутите са уведомили дипломатите, че Техеран оказва натиск върху тях, за да ги принуди да се присъединят към предстоящите атаки. Източници на вестника не знаят колко сериозно приемат предупреждението във Вашингтон. В Рияд предприемат допълнителни мерки за сигурност и се опасяват от удари срещу петролни съоръжения или летища. \r\n„Няма да говоря за американското разузнаване. Въпреки това бих искал да подчертая, че ние постоянно изразяваме загриженост, че Иран продължава да се държи така, както се е държал през последните 40 години. Това беше и преди СВПД (Съвместния всеобхватен  план за действие), по време на неговото одобрение и след неговото сключване. Той (Иран) не спазва задълженията  си \", заяви държавният секретар на САЩ. \r\nТой припомни, че тази седмица е посетил Джеда и Абу Даби. „Целият свят знае, че Иран е лош играч. Те олицетворяват силите на злото в региона и дестабилизират ситуацията в Близкия изток. Надявам се, че следващата седмица целият свят ще се събере в Ню Йорк, за да говорят заедно и да обявят за неприемливо поведението на Иран “, обобщи Помпео, визирайки седмицата, в която предстоят изявленията на високо ниво, започваща на 23 септември по време на 74-ата сесия на Общото събрание на ООН. \r\nПомпео също каза, че не трябва да се обръща внимание на  предупрежденията на иранския външен министър Мохамад Джавад Зариф относно риска от мащабен военен конфликт в случай на нападение от Вашингтон или Рияд. \r\nТой беше помолен да коментира думите на иранския министър, казани в четвъртък в интервю за CNN. \"Ще започне пълномащабна война\", заяви Зариф в отговор на въпрос за последствията от удар върху Иран от САЩ или Саудитска Арабия. Той добави, че „Техеран без съмнение ще защитава своята територия“. \r\n\"Не разбирам защо някой слуша думите на Зариф. Той няма нищо общо с формирането на външната политика на Иран и лъже непрекъснато\", каза Помпео. \r\nТой отбеляза, че САЩ правят всичко възможно, за да осигурят на Саудитска Арабия и Обединените арабски емирства най-надеждните средства за самозащита. \"По този начин създаваме условия за възпиране и ако това възпиране трябва да продължи, тогава съм сигурен, че президентът Тръмп ще вземе решението, което трябва да бъде взето\", заяви държавният секретар на САЩ. \r\n \r\n  Юлиян Марков \r\n***", "date": "2019.09.23", "title": "ТАСС: Майкъл Помпео няма никакви илюзии за истинските намерения на Иран"}
{"url": "http://www.focus-news.net/news/2019/09/23/2701409/pregled-na-mezhdunarodnite-novini-do-6-chasa-agentsiya-fokus.html", "text": "Земята в Албания остава неспокойна и днес. Регистрирано е земетресение в 9 часа сутринта (10 часа българско време) в неделя с магнитуд 3,5 по скалата на Рихтер, информира македонският телевизионен канал  “Телма“ . \r\nВ Тирана и Драч разчистват улиците от развалини и части от фасадите, които се сринаха след мощното земетресение . Първият трус беше най-силният - 5,8 по скалата на Рихтер, който предизвика паника, като много от нараняванията вероятно се дължат на контузии при напускане на домовете по стълбите, коментира медията. \r\nПоследваха още три афтършока с магнитуд 5.1, след това 4.7 и 4.8. Страхът  накара хората да прекарат нощта под открито небе. Най-малко 105 души са ранени, 70 са потърсили медицинска помощ, а 21 са хоспитализирани. Повече от 290 къщи са повредени, има пукнатини в 20 жилищни сгради. На среднощно заседание на правителството беше решено полицията да бъде поставена в повишена готовност. Армията е разположила палатки близо до стадиона в Драч тази сутрин, така че всички, които не се чувстват сигурни да се върнат у дома, да спят в тези палатки. \r\nЕпицентърът на труса беше в Адриатическо море, на дълбочина 10 километра. И двата силни труса бяха усетени и в Македония, най-силно в района на град Дебър в северозападната част на страната, коментират от телевизионния канал.  \r\n*** \r\n \r\n Израелските арабски политически партии скъсаха с дългогодишния прецедент в неделя и одобриха бившия военен началник Бени Ганц за премиер след изборите миналата седмица, в стремеж да попречат на президента да поиска от действащия премиер Бенямин Нетаняху да сформира следващото правителство, предава  AFP . \r\nДраматичният ход дойде, след като главно арабската Съвместна листа спечели 13 места на изборите във вторник, което ги превърна в третата по големина сила в 120-местния парламент. \r\nВ обявяването на решението лидерът на Съвместната листа Айман Оде каза, че решението на алианса не е одобрение на политиките на Ганц, а ход за сваляне на Нетаняху, най-дълго управлявалия премиер на Израел. \r\nНетаняху многократно е обвиняван в политическа реторика и действия, изразяващи се в расизъм спрямо израелското арабско население. \r\n\"Ние станахме нелегитимни в израелската политика в ерата на Нетаняху\", каза Оде на израелския президент Реувен Ривлин, когато го информира за одобрението. \r\n\"Този път препоръчваме  Бени Ганц да състави следващото правителство.\" \r\nИзтъкнатият член на Кнесета Ахмад Тиби заяви, че \"решението е взето: ще направим всичко необходимо, за да свалим Нетаняху.\" \r\n*** \r\n \r\n Танкерът „Стена Имперо“, задържан на 19 юли от Иран в Ормузкия проток, ще бъде освободен в близко бъдеще в съответствие с решение на съда, предава  TACC . \r\nТова съобщи в неделя началникът на отдела за пристанищата и крайбрежната ивица на провинция Ормозган Алламорад Афифипур. \r\n\"В съответствие с решението на съда да прекрати задържането на танкера \"Стена Имперо\", корабът скоро ще напусне пристанището на Бандар Абас и ще отплава за международни води\", заяви Афифипур, цитиран от агенция Fars. \r\nСпоред него \"решението за освобождаване на танкера вече е взето, но съдебната процедура все още продължава.\" \r\n*** \r\n \r\n Президентът на САЩ Доналд Тръмп в неделя потвърди, че е обсъждал бившия вицепрезидент Джо Байдън и обвиненията в корупция в телефонен разговор с президента на Украйна Владимир Зеленски , след като противниците на Тръмп призоваха за импийчмънт, предава  AFP . \r\nОплакването на лицата, подали сигналa, предизвика обвинения, че Тръмп се е опитал да убеди президента Владимир Зеленски да предостави уличаваща информация за Байдън, евентуалният му съперник на изборите през 2020 г. \r\nТръмп потвърди, че разговорът, проведен през юли, се е спрял на предполагаема корупция, свързана с Байдън и неговия син Хънтър, и той обмисля възможността стенограмата от този разговор да бъде публикувана. \r\n\"Проведохме много страхотен разговор, много директен, много честен разговор. Надявам се да успеят да го представят\", каза Тръмп, повтаряйки, че не е направил нищо лошо. \r\n\"Разговорът, който проведох, беше до голяма степен поздравителен, до голяма степен беше за корупция ... и до голяма степен фактът, че не искаме нашите хора, като вицепрезидента Байдън и неговия син, да създават ... корупцията вече в Украйна.\" \r\nThe Wall Street Journal съобщи, че Тръмп е притискал Зеленски около осем пъти да разследва евентуална корупция, свързана с Хънтър, който е работил с украинска компания за природен газ, докато баща му е бил вицепрезидент. \r\nБайдън каза пред репортери в събота, че действията на Тръмп изглеждат \"като прекомерна злоупотреба с власт\". \r\n\"Знам срещу какво съм, серийно злоупотребяващ с властта. Това е този човек\", каза Байдън. \r\nВлиятелният конгресмен Адам Шиф, председател на Комисията за разузнаване в Конгреса, в неделя заяви, че собствените му резерви относно импийчмънт избледняват след действията на Тръмп в така наречения украински скандал. \r\n*** \r\n \r\n Демократите в американския Конгрес могат да започнат процес на импийчмънт, ако се окаже, че президентът Доналд Тръмп временно е блокирал отпускането на военна помощ на Украйна в опит да принуди президента на тази страна Владимир Зеленски да извърши незаконни действия. Това беше обявено в неделя по CNN от конгресмена Адам Шиф, цитиран от  TACC \r\nТой беше попитан дали има основателна причина за импийчмънт, ако се окаже, че Тръмп е оказал натиск върху Зеленски по време на телефонен разговор през юли, за да го принуди да разследва дейността на бившия вицепрезидент Джоузеф Байдън и неговия син в Украйна. Според Шиф разпоредбата за импийчмънт е заложена в американското законодателство като „не първото, а последното средство, когато други лекарства вече не помагат“. \r\n\"Ако президентът [САЩ] забави военната помощ и в същото време се опита да сплаши чуждия лидер и да го принуди да направи нещо незаконно, например, да намери уличаващи доказателства за кандидата за президент [САЩ], тогава импийчмънтът изглежда е единственото средство, равностойно на тежестта на извършеното престъпление,\" каза Шиф. \r\nПорталът Axios в неделя публикува откъс от писмо на председателя на Камарата на представителите на САЩ Нанси Пелоси  Писмото се отнасяше до неназован американски служител на разузнаването, който е подал жалба до главния инспектор на САЩ Майкъл Аткинсън за телефонен разговор с президента на САЩ Доналд Тръмп. \r\n\"Ако администрацията на САЩ упорства и не позволи на лицата, които подават сигнали за нарушение, да разкрият пред Конгреса доказателства за възможно сериозно нарушение от страна на президента на конституционните му задължения, тогава администрацията ще отвори нова глава на беззаконието, която ще ни изведе на коренно нов етап в процеса\", написа Пелоси. Според портала и други американски медии „коренно новият етап от производството“ е пряк намек за процедурата по импийчмънт, към която досега председателят на долната камара е бил много резервиран", "date": "2019.09.23", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/23/2701411/api-vazstanoveno-e-dvizhenieto-po-pat-i-5-tulovo-kazanlak-v-rayona-mezhdu-selo-tulovo-i-pat-i-6-kazanlak-maglizh.html", "text": "Възстановено е движението по път I-5 Тулово - Казанлък в района между село Тулово и път I-6 Казанлък - Мъглиж. Това съобщиха от пресцентъра на  Агенция „Пътна инфраструктура“ .", "date": "2019.09.23", "title": "АПИ: Възстановено е движението по път I-5 Тулово - Казанлък в района между село Тулово и път I-6 Казанлък - Мъглиж"}
{"url": "http://www.focus-news.net/news/2019/09/23/2701415/predstoyashti-mezhdunarodni-sabitiya-za-23-septemvri-agentsiya-fokus.html", "text": "*** \r\n  Разпускане на парламента преди изборите на 10 ноември \r\n \r\n*** \r\n  Среща на министрите на вътрешните работи на ЕС за миграцията \r\n \r\n*** \r\n  Очаква се Върховният съд да обяви решението си за законността на спирането на работата на парламента \r\n \r\n*** \r\n  Пресконференция на Световната метеорологична организация за състоянието на климата \r\n \r\n*** \r\n  Протест на екоактивисти срещу производителя на торове „Яра“ \r\n \r\n*** \r\n  Разговори на Хайко Маас с Мишел Барние за Брекзит \r\n \r\n*** \r\n  Президентът на ЕЦБ Марио Драги ще говори пред Европейския парламент \r\n \r\n*** \r\n  Среща за климата в рамките на Генералната асамблея на ООН \r\n \r\n*** \r\n  Връчване на 71-те годишни награди „Еми“ \r\n \r\n*** \r\n  Разглеждане на искането за екстрадиция на търговския директор на „Хуауей“ Мън Ванчжоу в САЩ", "date": "2019.09.23", "title": "Предстоящи международни събития за 23 септември (Агенция „Фокус“)"}
{"url": "http://www.focus-news.net/news/2019/09/23/2701414/predstoyashti-sabitiya-v-stranata-za-23-septemvri-agentsiya-fokus.html", "text": "*** \r\n \r\nОт 9.00 часа в храм „Св. Йоан Предтеча“ в квартал „Обеля“ ще се състои Архиерейска света Литургия. Тя ще бъде оглавена от Негово преосвещенство Белоградчишкия епископ Поликарп. \r\n \r\n*** \r\n \r\nОт 11.00 часа в залата на ул. „Оборище“ 5 гражданският кандидат за кмет на София Мая Манолова ще представи програмата си за управление на столицата. Документът съдържа 23 мерки до 2023 г., развити в пет стълба – „София - светла, умна и почтена“, „София - чиста, уютна и зелена“, „София - удобна и подредена“, София - с грижа за гражданите“, „София - привлекателна и заможна“.   \r\n \r\n*** \r\n \r\nОт 12.00 часа в зала „Арена Армеец“ ще се състои церемония по официалното откриване на инициативата „Европейска седмица на спорта #BеАctive“. \r\n \r\n*** \r\n \r\nОт 12.00 часа в Общинската избирателна комисия ГЕРБ - София ще подаде документи за регистрация на кандидата си за кмет на Столична община, както и на кандидатите за общински съветници, кметове на райони и кметове на кметства. \r\n \r\n*** \r\n \r\nОт 11.00 часа на площад „Македония“ в Благоевград ще се проведе инициативата „Спортна панорама”. \r\n \r\n*** \r\n \r\nОт 11.00 часа в зала „Ахело“ в хотел „Приморец“ ще се състои пресконференция за представяне на кандидатите за кмет и за общински съветници на ПП Национален фронт за спасение на България (НФСБ) за община Бургас. \r\n \r\n*** \r\n \r\nОт 18.00 часа в галерия „Ателиер“ на улица „Възраждане“ 25 ще бъде открита Изложбата с рисунки от пленера, посветен на художника Руси Стоянов. Творбите са от детския пленер „Бургас през погледа на Руси Стоянов“, който се проведе в местността Шилото. \r\n \r\n*** \r\n \r\nОт 9.00 часа на Самоводската чаршия ще започне Фестивалът на занаятите - целодневни концерти, пърформанси, хепънинг. \r\n \r\n*** \r\n \r\nОт 10.30 часа пред крепостта „Царевец“ ще се състои двучасов спектакъл на военни оркестри, участващи в ХІІI Международен фестивал на военните оркестри. \r\n \r\n*** \r\n \r\nОт 10.30 часа на Самоводската чаршия ще започнат демонстрации в работилници на АЕК „Самоводска чаршия“. Ще се проведат и детска работилничка за сапуни, кулинарна работилничка „Юфката на баба Калинка“ и демонстрации с шеф Радичев. \r\n \r\n*** \r\n \r\nОт 19.30 часа в района на бившата казарма ще бъдат представени изпълнения на оркестрите „Боги Бенд“ и „Галакси“ в рамките на Традиционния есенен панаир в града. \r\n \r\n*** \r\n \r\nОт 9.00 часа в обектите на Регионален исторически музей – Добрич ще се състои Ден на отворените врати по повод  Европейските дни на наследството. \r\n \r\n*** \r\n \r\nОт 10.00 часа в Художествена галерия – Добрич ще се проведе Ден на отворени врати по повод Европейските дни на наследството. \r\n \r\n*** \r\n \r\nОт 18.00 часа в Държавен куклен театър „Дора Габе“ ще се проведе премиера на спектакъла „Вълкът и седемте козлета“ на Държавен куклен театър „Дора Габе“. \r\n \r\n*** \r\n \r\nОт 18.00 часа в Шишковци ще бъде закрит тридневният Международен фестивал „Балканска черга”.  \r\n \r\n*** \r\n \r\nОт 10.30 часа пловдивските социалисти ще отбележат 96 години от първото в света Антифашистко въстание с поклонения пред паметниците в местността Кемера и парк „Акациева горичка”. Поклонението пред мемориала в „Акациева горичка” е с начален час 13.00 часа. \r\n \r\n*** \r\n \r\nОт 11.30 часа в Международен панаир – Пловдив ще бъде открит Международният технически панаир. \r\n \r\n*** \r\n \r\nОт 14.00 часа в ОИК ще бъдат депозирани документите за регистрация на кандидатите на „БСП за България” за кмет на Община Пловдив, районни кметове и общински съветници. \r\n \r\n*** \r\n \r\nОт 16.00 часа в село Радибош Негово преосвещенство Белоградчишкият епископ Поликарп ще освети манастира „Св. Троица“.", "date": "2019.09.23", "title": "Предстоящи събития в страната за 23 септември (Агенция „Фокус“)"}
{"url": "http://www.focus-news.net/news/2019/09/23/2701416/nimh-predi-obyad-shte-e-predimno-slanchevo-no-vecherta-v-zapadnite-rayoni-shte-zapochnat-prevalyavaniya-ot-dazhd.html", "text": "В 10 часа и 50 мин. е есенното равноденствие и започва астрономическата есен. Преди обяд над по-голямата част от страната ще е предимно слънчево, но от запад облачността ще се увеличава и вплътнява. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . През деня ще се задържи почти без валежи, но вечерта в западните райони ще започнат превалявания от дъжд. Ще духа слаб, в Източна България до умерен вятър от юг-югозапад. Максималните температури ще са предимно между 24° и 29°, в София около 25°. Атмосферното налягане ще се понижава и ще бъде по-ниско от средното за месеца.    \r\nПо Черноморието ще бъде слънчево. Ще духа слаб до умерен вятър от юг-югозапад. Максимални температури между 22° и 25°, температурата на морската вода е 21-22°. Вълнението на морето ще бъде 1-2 бала.     \r\nНад планините облачността от запад ще се увеличава и вплътнява. Главно във вечерните часове в масивите от Западна България  ще има валежи от дъжд. Ще духа слаб до умерен юг-югозападен вятър, а по най-високите части – умерен запад-северозападен. Максималната температура на 1200 метра ще е около 21°, на 2000 метра – около 14°.", "date": "2019.09.23", "title": "НИМХ: Преди обяд ще е предимно слънчево, но вечерта в западните райони ще започнат превалявания от дъжд"}
{"url": "http://www.focus-news.net/news/2019/09/23/2701417/prezidentat-rumen-radev-shte-uchastva-v-sreshta-na-nay-visoko-ravnishte-po-vaprosite-na-klimata-v-nyu-york.html", "text": "До 26 септември президентът Румен Радев е на работно посещение в Ню Йорк, САЩ. Това съобщиха от  прессекретариата на държавния глава . Радев ще ръководи българската делегация и ще представи страната ни в рамките на 74-тата редовна сесия на Общото събрание на ООН. \r\nДнес българският държавен глава ще участва в Срещата на най-високо равнище по въпросите на климата. На форума на върха ще бъдат обсъдени мерки за насърчаване на изпълнението на целите на Програмата за устойчиво развитие до 2030 г. По-късно през деня президентът Румен Радев ще участва в събитие на високо равнище, посветено на защитата на религиозните свободи. \r\nНа 24 септември българският държавен глава ще участва в тържественото откриване на общия дебат на 74-тата сесия на Общото събрание, а по-късно и в откриването на Политическия форум на високо равнище по устойчивото развитие под егидата на Общото събрание на ООН. Румен Радев ще направи изказване във форума, който се организира на всеки четири години и в него участват ръководителите на чуждестранните делегации. \r\nНа 25 септември Румен Радев ще направи изказване в рамките на панела на високо равнище, организиран от ЮНЕСКО и посветен на темата за бъдещето на образованието. Българският президент ще участва в Глобалния бизнес форум на Майкъл Блумбърг. \r\nНа 26 септември държавният глава Румен Радев ще направи изказване пред Общото събрание на ООН (около 18.15 часа българско време). В рамките на деня президентът ще проведе работна среща с представители на американски компании, организирана от Бизнес съвета за международно разбирателство. Предвидена е и среща с американски еврейски организации. \r\nВ рамките на работното си посещение в САЩ българският държавен глава ще проведе и редица срещи със свои колеги, които представляват страните си на 74-тата сесия на Общото събрание на ООН. \r\nВ делегацията, ръководена от българския държавен глава, е и заместник министър-председателят по правосъдната реформа и министър на външните работи Екатерина Захариева.", "date": "2019.09.23", "title": "Президентът Румен Радев ще участва в Среща на най-високо равнище по въпросите на климата в Ню Йорк"}
{"url": "http://www.focus-news.net/news/2019/09/23/2701418/pravoslavnata-tsarkva-chestva-zachatie-na-sv-yoan-predtecha-i-krastitel.html", "text": "Днес Православната църква чества Зачатие на св. Йоан Предтеча и Кръстител. По този повод Негово преосвещенство Белоградчишкият епископ Поликарп ще оглави Архиерейска света Литургия в храм „Св. Йоан Предтеча“ на софийския квартал „Обеля“, предаде репортер на  Агенция „Фокус“ . Богослужението е с благословението на Негово светейшество Българския патриарх и Софийски митрополит Неофит. Началото ще бъде в 9.00 часа.  \r\nНикола ПЕТКОВ", "date": "2019.09.23", "title": "Православната църква чества Зачатие на св. Йоан Предтеча и Кръстител"}
{"url": "http://www.focus-news.net/news/2019/09/23/2701413/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез нощта ще бъде ясно и почти тихо. Минималните температури ще са между 4° и 9°, по-високи по-морския бряг. На отделни места в котловините ще се образуват слаби слани. Утре ще е слънчево. Ще се появи слаб южен вятър и с него ще се затопли. Максималните температури ще са между 21° и 26°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението в посока Варна от км 49+000 до км 51+581 се осъществява с повишено внимание поради извършване на ремонтни дейности по съоръжение при км 51+360 в аварийната лента. Скоростта е ограничена до 70 км/ч. Срок 23.09.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 27.09.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):   \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 25.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 11.10.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът III-843: Движението по път III-843 Велинград – Каратепе от км 14+000 до км 20+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 27.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 26.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 27.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-663: Движението по път III-663 Димитровград – Симеоновград от км 40+600 до км 47+900 е ограничено за всички МПС поради изпълнението на строително – ремонтни дейности. \r\nОбходен маршрут за движение на МПС-та е както следва: \r\n-\tЗа направлението гр. Димитровград – гр. Симеоновград: гр. Димитровград – с. Черногорово – с. Воден – с. Александрово – с. Константиново – гр. Симеоновград \r\n-\tЗа направлението гр.Симеоновград – гр. Димитровград: гр. Симеоновград – с. Константиново – с. Александрово – с. Воден – с. Черногорово – гр. Димитровград \r\nСрок до 17:00 часа на 24.09.2019 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.23", "title": "Актуална пътна обстановка"}
{"url": "http://www.focus-news.net/news/2019/09/23/2701419/api-vazstanoveno-e-dvizhenieto-po-avtomagistrala-hemus-pri-km-420-v-posoka-sofiya.html", "text": "Възстановено е движението по автомагистрала „Хемус“ при км 420 в посока София. Това съобщиха от пресцентъра на  Агенция „Пътна инфраструктура“ .", "date": "2019.09.23", "title": "АПИ: Възстановено е движението по автомагистрала „Хемус“ при км 420 в посока София"}
{"url": "http://www.focus-news.net/news/2019/09/23/2701421/ministar-ekaterina-zaharieva-e-na-poseshtenie-v-nyu-york-za-uchastie-v-74-tata-sesiya-na-obshtoto-sabranie-na-oon.html", "text": "Вицепремиерът и министър на външните работи Екатерина Захариева е на посещение в Ню Йорк, където от днес до 26 септември 2019 г. ще участва в 74-тата редовна сесия на Общото събрание на ООН. Това съобщиха от пресцентъра на  Министерството на външните работи .   \r\nОсновните въпроси в дневния ред на тазгодишната сесия на ОС на ООН включват мир и сигурност, изкореняване на бедността, качественото образование, борба с климатичните промени и приобщаване.   \r\nВицепремиерът Екатерина Захариева ще участва днес в Среща на върха по климата, чиято цел е да се засили изпълняването на ангажиментите, поети по силата на Парижкото споразумение по климата. На 24 септември външният ни министър ще бъде на откриването на Общия дебат на 74-тата сесия на ОС на ООН, ще представлява България в Среща на високо равнище по ситуацията в Сирия, организирана от ЕС. На 25 септември Екатерина Захариева ще участва в Конференция по чл. 14 за ускоряване на влизането в сила на Договора за всеобхватна забрана на ядрените опити (ДВЗЯО).   \r\nЕкатерина Захариева ще проведе и редица двустранни и многостранни срещи, сред които четиристранна среща между външните министри на България, Гърция, Румъния и Хърватия (т.нар. формат Б4), неформална среща на министрите на външните работи от страните участнички в Процеса за сътрудничество в Югоизточна Европа (ПСЮИЕ), неформална среща на Съвета на министрите на външните работи на държавите-членки на Организацията за черноморско икономическо сътрудничество (ЧИС).    \r\nНа 25 септември Екатерина Захариева е поканена на Трансатлантическа вечеря на министрите на външните работи, чийто домакин е държавният секретар на САЩ Майк Помпео. В същия ден външният ни министър ще открие и съпътстващо сесията на ОС на ООН събитие, посветено на деинституционализацията и под надслов „Преобразуване на грижите за деца: Изпълнение на ангажимента на Дневния ред на развитието 2030 никой да не бъде изоставян“.  \r\nНа 26 септември външният ни министър ще се срещне с изпълнителния директор на УНИЦЕФ Хенриета Фор, ще участва и в събитие, посветено на „Алианс на мултилатерализма“. Тази инициативата, подкрепена от министър Захариева, е  лансирана от министрите на външните работи на Германия и Франция Хайко Маас и Жан-Ив Льо Дриан.", "date": "2019.09.23", "title": "Министър Екатерина Захариева е на посещение в Ню Йорк за участие в 74-тата сесия на Общото събрание на ООН"}
{"url": "http://www.focus-news.net/news/2019/09/23/2701424/belogradchishkiyat-episkop-polikarp-shte-osveti-manastir-sv-troitsa-v-radomirskoto-selo-radibosh.html", "text": "Негово преосвещенство Белоградчишкият епископ Поликарп ще освети манастира „Св. Троица“ в село Радибош, Радомирска духовна околия, предаде репортер на  Агенция „Фокус“ . Събитието е с благословението на Негово светейшество Българския патриарх и Софийски митрополит Неофит. Началото ще бъде в 16.00 часа.  \r\nНикола ПЕТКОВ", "date": "2019.09.23", "title": "Белоградчишкият епископ Поликарп ще освети манастир „Св. Троица“ в радомирското село Радибош"}
{"url": "http://www.focus-news.net/news/2019/09/23/2701427/gerb-sofiya-shte-registrira-kandidatite-si-za-mestnite-izbori.html", "text": "ГЕРБ - София ще подаде документи за регистрация на кандидата си за кмет на Столична община, както и на кандидатите за общински съветници, кметове на райони и кметове на кметства. Това съобщиха от пресцентъра на  ПП ГЕРБ . Представители на ГЕРБ - София и СДС ще внесат необходимите документи в Общинската избирателна комисия от 12.00 часа.", "date": "2019.09.23", "title": "ГЕРБ - София ще регистрира кандидатите си за местните избори"}
{"url": "http://www.focus-news.net/news/2019/09/23/2701425/denyat-23-septemvri-v-balgarskata-istoriya.html", "text": "Избухва Горноджумайското въстание (23 септември 1902 г.). Горноджумайското въстание е организирано от Върховния македоно-одрински комитет. Въстанието си поставя за задача да привлече вниманието на европейската общественост към македонския въпрос и да предизвика намесата на Великите сили за прилагане на реформите, предвидени в чл. 23. от Берлинския договор за християнското население в европейските владения на Османската империя. Въстанието се ограничава в някои селища на Горноджумайския край – Железница, Сърбиново (днес Брежани), Градево, Бистрица и др. В съседните райони – Разложко, Мелнишко, Петричко, Малешевско и Струмишко, се водят само отделни сражения между въстаниците и турските войски. Две години по-късно – през 1904 г. четата на Йово Довезенски напада с. Белаковци, Кумановско и убива 4-ма българи. Това е първото сръбско въоръжено нападение в Македония.  \r\nПрез 1884 г. - провеждат се Общи избори за Областно събрание в Източна Румелия, спечелени от Народната партия с помощта на ген.-губернатора Гаврил Кръстевич и под лозунга за бързо обединение с Княжеството. За председател е избран Георги Хаканов (23 октомври - 22 декември 1884 г.).  \r\nПрез 1912 г. - с царски указ е формирано Македоно-одринско опълчение начело с ген. Никола Генев и с началник-щаб майор Петър Дървингов в състав 6 дружини от по 212 - 215 души: Солунска, Скопска, Дебърска, Битолска, Одринска и Охридска. \r\n \r\n \r\n2015 г. \r\nПрезидентът на Република България Росен Плевнелиев присъжда орден „Св. Св. Кирил и Методий“ първа степен на акад. Дочи Ексерова, „за нейните големи заслуги за развитието на колоидната наука“. \r\n \r\n \r\n2005 г. \r\nМинистър-председателят Сергей Станишев дава работен обяд в чест на президента на Азербайджан Илхам Алиев, който е на официално посещение у нас. Двамата разговарят по външнополитическите приоритети на двете страни и изразяват стремеж към задълбочаване на сътрудничество в областта на европейска и евроатлантическа интеграция, сътрудничеството в борбата с тероризма и другите глобални заплахи. Сред темите на срещата са визовата политика, граничният контрол, миграцията, икономическия и културен обмен. \r\n \r\n \r\n1999 г. \r\nПо време на 6-часовото си посещение в България германският канцлер Герхард Шрьодер заявява, че България може да бъде поканена за присъединяване към ЕС. \r\nГерхард Шрьодер е роден на 7 април 1944 г. в Мосенберг на Липе. В периода 1959-1961 г. се обучава в сферата на търговията на дребно. След това две години посещава вечерно училище. През 1971 г. завършва право в университета в Гьотинген, а през 1976 г. получава разрешително за адвокат. От 1978 г. до 1990 г. работи като адвокат в Хановер. От 1963 г. става член на Германската социалдемократическа партия (ГСДП). В периода 1978-1980 г. е председател на федералната организация на “Младите социалисти”. От 1986 г. е член на Председателството на ГСДП, а от 1989 г. е член на Президиума на партията. През 1980 г. Шрьодер е избран за депутат в Германския Бундестаг, какъвто е до 1986 г. В периода 1986-1990 г. е председател на фракцията на ГСДП в Ландтага на провинция Долна Саксония. В продължение на осем години, от 1990 г. е министър-председател на провинцията. На 27 октомври 1998 г. Герхард Шрьодер става канцлер на Федерална република Германия. От 12 април 1999 г. до 21 март 2004 г. той е председател Германската социалдемократическа партия. На парламентарните избори произведени на 22 септември 2002 г. Шрьодер е преизбран за канцлер на Германия. През 2005 година Герхард Шрьодер губи изборите и за канцлер на Германия е избрана Ангела Меркел. \r\n \r\n \r\n1996 г. \r\nС решение на Управителния съвет на БНБ девет банки с ликвидни проблеми са поставени под особен надзор. Това са ТС Банк, Балканбанк, Стопанска банка, Бизнес банка, Елит Банка, ТБ \"Славяни\", ТБ \"Моллов\", Ямболска и Добруджанска банка. \r\nПрез май 1996 г. влизат в сила правните процедури за банковата несъстоятелност. Непосредствено след това 14 банки, представляващи 24 % от банковата система, са поставени под особен надзор. Между май 1996 г. и април 1997 г. броят на затворените банки и банките, поставени под особен надзор, достигна осемнадесет. Това е равносилно на затварянето на една трета от банковия сектор в България. От 27 частни банки, съществували по това време, четирите най-големи и най-популярни, са включени в списъка на институциите под особен надзор. \r\nВ допълнение, банковият надзор предприе поредица мерки спрямо 19 банки, включващи забрана за плащане на дивиденти без разрешение на БНБ, забрана за отпускане на нови кредити, мерки за събиране на плащанията по отпуснати кредити, лимитиране на лихвените проценти по депозитите и съкращаване на оперативните разходи. \r\n \r\n \r\n1982 г. \r\nЗавършва посещението на генералния секретар на ЦК на ЧКП и президент на Чехословакия Густав Хусак в България. Подписани са основни насоки за задълбочаване на икономическото и научно-техническото сътрудничество между двете страни. \r\n \r\n \r\n1982 г. \r\nВ София се провеждат консултации между министерствата на външните работи на България и Финландия по международни въпроси и по двустранните отношения. \r\nБългария и Финландия установяват дипломатически отношения на 5 август 1918 г. Посланикът на Република Финландия в Република България Кауко Ямсен връчва акредитивните си писма на 22 февруари 2005 г. \r\n \r\n \r\n1975 г. \r\nВ курортният комплекс \"Албена\" започва XX конгрес на Международната асоциация на кинопрегледите и кинохрониките. \r\n \r\n \r\n1955 г. \r\nВ Лондон е подписана спогодба за уреждане финансовите задължения на България към Великобритания. \r\n \r\n \r\n1950 г. \r\nВ периода 23 - 25 септември се състои посещение в България на делегация на временното правителство на ГДР начело с Валтер Улбрихт. \r\nВалтер Улбрихт е роден на 30 юни 1893 г. в Лайпциг. Той е деец на германското и международно работническо движение. Член е на Германската социалдемократическа партия от 1912 г. Служи в армията в годините между 1915-1918 г. През 1918 г. влиза в съюза “Спартак”. Участва в създаването на Германската комунистическа партия (1918 г.). От 1923 г. е член на ЦК. Редактор е на вестник “Класенкампф” (“Der Klassenkampf”). От 1926 г. до 1928 г. е депутат в Саксонския ландтаг, а през 1928-1933 г. е депутат в Германския райхстаг. От 1928 г. е член на ИККИ. През 1933 г. емигрира. По време на Втората световна война живее в СССР. Участва в създаването на национален комитет “Свободна Германия”. Завръща се в Германия през 1945 г. Той е един от основателите на Германската единна социалистическа партия (ГЕСП, 1946 г.); генерален-секретар от 1950 г. до 1953 г. През 1953-1971 г. е първи секретар на ЦК на ГЕСП, а от 1971 г. е председател на ГЕСП. През 1955-1960 г. е първи заместник-председател на Министерския съвет. От 1960 г. е председател на Държавния съвет на ГДР. Валтер Улбрихт умира на 1 август 1973 г. в Берлин. \r\n \r\n \r\n1948 г. \r\nБългария се обръща с втора молба до генералния секретар на ООН за приемането й в организацията. \r\nБългария е приета за пълноправен член на ООН на 14 декември 1955 г. заедно с Албания, Унгария, Румъния, Австрия, Йордания, Ирландия, Испания, Италия, Камбоджа, Лаос, Либия, Непал, Португалия, Финландия и Цейлон. \r\nПрез 1960 г. България става член на Комитета по разоръжаването, а през 1962 г. е избрана в Комитета за приложение на Декларацията за предоставяне на независимост на колониалните страни и народи. \r\n \r\n \r\n1947 г. \r\nВ 0 ч и 15 мин в Софийския централен затвор е изпълнена смъртната присъда на земеделския водач Никола Петков. \r\nНикола Петков е политически и държавен деец. Роден е в София на 21 юли 1893 г. Завършва право в Париж. Член е на БЗНС, през 1932–1933 г. е в състава на ПП на БЗНС \"Ал. Стамболийски\". Редактира печатния орган на съюза \"Земеделско знаме\". През 1933 г. преминава към БЗНС \"Георги Марков\". След държавния преврат на 19 май 1934 г. се присъединява към БЗНС \"Врабча 1\". През 1937 г. отново се включва в редовете на БЗНС \"Ал. Стамболийски\". По време на Втората световна война възприема идеята за създаване на Отечествения фронт. От август 1943 г. участва в състава на Националния комитет на ОФ като представител на БЗНС \"Ал. Стамболийски\". След 9 септември 1944 г. е министър без портфейл в първото правителство на ОФ (1944–1946 г.). През лятото на 1945 г. напуска правителството и сформира опозиционния БЗНС (Никола Петков). Редактира печатния орган на съюза в. \"Народно земеделско знаме\". Народен представител е в VI Велико народно събрание (1946–1949 г.). През лятото на 1947 г. му е отнет депутатският имунитет и е осъден на смърт за противодържавна дейност. \r\n \r\n \r\n1945 г. \r\nОткрита е Първата национална конференция на българските писатели. \r\n \r\n \r\n1944 г. \r\nКъм РМС (Работническо младежки съюз) е създадена детско-юношеска организация, наречена по-късно Димитровска пионерска организация \"Септемврийче\". \r\n \r\n \r\n1944 г. \r\nБългарското правителство взема решение да скъса дипломатическите си отношения с Унгария. \r\nДипломатическите отношения между България и Унгария са установени на 9 август 1920 г. на равнище легации. На 2 септември 1944 г. България ги прекъсва( в слеудствие на по-рано взето решение от правителството), на 18 юни 1947 г. те са възобновени на равнище легации. От 13 февруари 1953 г. са издигнати на равнище посолства. \r\n \r\n \r\n1944 г. \r\nГлавнокомандващият генерал-майор Иван Маринов издава заповед за настъпление на българската армия срещу германските войски в Югославия. По искане на Тито нейното изпълнение е отложено от Сталин. \r\n \r\n \r\n1912 г. \r\nС царски указ е формирано Македоно-одринско опълчение начело с ген. Никола Генев и с началник-щаб майор Петър Дървингов в състав 6 дружини от по 212-215 души: Солунска, Скопска, Дебърска, Битолска, Одринска и Охридска. През октомври са сформирани още 6 дружини: Велешка, Костурска, Кумановска, Прилепска, Сярска и Лозенградска и 12-те дружини са групирани в три бригади с командири полковниците Стоян Николов, Александър Протогеров и Антон Пчеларов. На 12 април 1913 г. са формирани още три дружини: Кукушка, Воденска и Щипска. Македоно-одринското опълчение е доброволческа част, участваща в състава на Българската армия по време на Балканската война 1912–1913 г. и Междусъюзническата война 1913 г. Формирано е в София по инициатива на Изпълнителния комитет на Македоно-одринските братства. Включва българи от Македония и Одринско, които не се числят в запаса на Българската армия. Създадените дружини се поставят под командването на българските офицери ген. Н. Генев, подполк. Ал. Протогеров и майор П. Дървингов. При започването на Балканската война 1912–1913 г. численият му състав достига 14 670 души войници и офицери. Включено е в състава на Кърджалийския отряд, действа в помощ на Българската армия в района на Мъстанли (днес Момчилград), Гюмюрджина и Дедеагач. Отличава се в сраженията с турските войски при Шаркьой. До края на Балканската война численият му състав нараства с още 3 дружини. След подписването на Лондонския мирен договор от 1913 г. е прехвърлено в Македония. По време на Междусъюзническата война 1913 г. участва в сражения със сръбски и черногорски войски при Злетово, Маркова стъпка и др. В двете войни дава убити 720 души и над 3500 ранени и изчезнали по бойните полета. След края на Междусъюзническата война напуска Македония и на 7 август 1913 г. е разформировано в София. \r\n \r\n \r\n1904 г. \r\nЧетата на Йово Довезенски напада с. Белаковци, Кумановско и убива 4-ма българи. Това е първото сръбско въоръжено нападение в Македония. Йово Довезенски е роден в с. Довезанци близо до гр. Куманово. Основното си образование получава в манастир. След това отива в Сърбия, където учи в гимназия, но я напуска заради липса на пари. Завършва богословско-учителско училище. През 1904 г. влиза в сръбска четническа организация. \r\n \r\n \r\n1902 г. \r\nИзбухва Горноджумайското въстание. \r\nГорноджумайското въстание е организирано от Върховния македоно-одрински комитет с ръководители Ст. Михайловски и ген. Ив. Цончев. Въстанието си поставя за задача не толкова освобождението на Македония от турско робство, колкото да привлече вниманието на европейската общественост към македонския въпрос и да предизвика намесата на Великите сили за прилагане на реформите, предвидени в чл. 23. от Берлинския договор за християнското население в европейските владения на Османската империя. Въстанието се ограничава в някои селища на Горноджумайския край – Железница, Сърбиново (днес Брежани), Градево, Бистрица и др. В съседните райони – Разложко, Мелнишко, Петричко, Малешевско и Струмишко, се водят само отделни сражения между въстаниците и турските войски. Броят на четниците възлиза на около 2500 души. Въпреки това за потушаването на въстанието са съсредоточени големи войскови части от Високата порта. 15 села са изгорени. Голяма част от местното население е избито, а друго търси спасение чрез бягство в свободното Българско княжество. Неуспехът на въстанието нанася удар на комитетската мрежа на Вътрешната македоно-одринска революционна организация във въстаналите селища. Жестокостите на турските власти предизвикват реакция сред европейската общественост и заставят Великите сили да се намесят. Под тяхно давление Високата порта е принудена да приеме изработените от тях пъдарски реформи. Опасността от нови разкрития на местните комитети заставя ВМОРО да ускори подготвяното от нея въстание. \r\n \r\n \r\n1884 г. \r\nПровеждат се Общи избори за Областно събрание в Източна Румелия, спечелени от Народната партия с помощта на ген.-губернатора Г. Кръстевич и под лозунга за бързо обединение с Княжеството. За председател е избран Георги Хаканов (23 октомври - 22 декември 1884 г.). \r\nНародната партия е политическа организация, изразяваща интересите на заможните слоеве на търговско-промишлената и земевладелската буржоазия. Образувана е през 1881 г. по време на провеждането на избори за Областно събрание. През 1883 г. приема свои устав и програма и избира Централно бюро. През същата година се провеждат избори за ръководните и органи в окръжните и околийските градове на Областта. Основните цели, които си поставя Народната партия, са свързани със запазване на българския облик и автономния статут на Източна Румелия и присъединяването и към Княжество България. Външнополитическата ориентация на партията е насочена към Русия. Изтъкнати дейци на Народната партия са: Ив. Евстратиев Гешов, К. Величков, Ив. Вазов, М. Маджаров, д-р Г. Янкулов и др. В началото на 1884 г. във връзка с назначаването на Г. Кръстевич за главен управител на Областта партията организира акция за съединяването на Източна Румелия с Княжество България. Независимо че акцията завършва с неуспех, партията засилва своето влияние сред населението. \r\n \r\n \r\n1869 г. \r\nВ букурещкото читалище \"Братска любов\" се провежда събрание, което упълномощава Димитър Ценович и Любен Каравелов да участват в Учредителното събрание на Българското книжовно дружество в Браила. \r\nБългарското книжовно дружество е основано в края на септември 1869 г. в Браила (Румъния) от представители на българските общини във Влашко, Молдова и Южна Русия. Стреми се да подтиква развитието на научната мисъл на българската интелигенция, но и да оказва положително въздействие на националноосвободителната борба на българския народ. Затова инициативата за неговото създаване среща симпатиите на българската революционна емиграция в Румъния и особено на В. Левски, Л. Каравелов и Хр. Ботев. На първото общо събрание е приет устав на БКД, който регламентира неговото организационно изграждане. За пръв председател на БКД е избран проф. М. Дринов. Дружеството издава свой печатен орган - \"Периодическо списание на Българското книжовно дружество\". По време на Априлското въстание и Руско-турската освободителна война временно прекратява своята дейност. Непосредствено след Освобождението в Браила е свикано общо събрание на БКД, което взема решение за неговото преместване в София. Тук на БКД се отпуска от княжеското правителство ежегодна субсидия. През 1884 г. е приет нов устав на БКД, според който то фактически се превръща в академия. Създават се три клона : историко-филологически, природо-медицински и държавно-научен. В периода 1901-1911 г. дружеството издава \"Летопис на Българското книжовно дружество в София\", а от началото на 1902 г. започва да излиза и поредицата \"Българска библиотека\". През 1903 г. дружеството започва да издава \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица \"Български старини\". БКД развива многостранна дейност, особено в годините непосредствено след Освобождението. На 6 март 1911 г. то се преименува в Българска академия на науките. \r\n \r\n \r\n На тази дата са родени: \r\n1933 г. \r\nРоден е Кольо Димитров Севов - български писател. Завършва гимназия в Хасково. През 1951-1952 г. работи в Родопския минен басейн. Служи като матрос във Военноморския флот (1952-1955 г.), електротехник на яз. “Студен кладенец” (1955-1956 г.). Завършва Библиографския институт в София (1958 г.). Автор на филмови и тв сценарии. Стиховете му са преведени на много езици. Сред неговите съчинения са: “Котвите се вдигат” (стих., 1961 г., “Моряшки възел” (стих., 1964 г.), “В средата на лятото” (стих., 1969 г.), “По високото било” (лир. поеми, 1971 г.), “Големият ден” (стих., 1972 г.), “Индустриален пейзаж” (стих. и поеми, 1974 г.), “Дневник с адрес” (художествена публицистика, 1976 г.), “Есенно море” (стих., 1976 г.); “Моите странствания” (пътеписи, 1978 г.), “Походно легло” (поеми, 1978 г.), “Между два празника” (стих., 1979 г.), “Под едно небе” (есеистични разговори, 1979 г.), “Насрещни ветрове. Стихове” (1980 г.), “Чужди грехове” (1980 г.), “Оброк” (1981 г.), “Айсберги” (1982 г.), “Градището. Роман” (1982 г.), “Безбрежия” (1983 г.), “Книга на живите” (1984 г.), “Безветрие” (1985 г.), “Непредвидено време” (1989 г.) и др. Умира на 11 август 1991 г. в София. \r\n \r\n \r\n1904 г. \r\nРодена е Зорка Янкова Йорданова - българска драматична актриса. Съпруга е на Г. Стаматов. Учи актьорско майсторство в театралната студия на И. С. Даниел и в школата на Н. О. Масалитинов. Специализира във Виена и Париж. Актриса е в Народния театър \"Иван Вазов\" (1923-1970 г.). Известни нейни роли са: Розалинда (\"Както ви се харесва\" от У. Шекспир), Никол (\"Буржоата благородник\" от Молиер), Елисавета (\"Мария Стюарт\" от Ф. Шилер), Елисавета (\"Дон Карлос\" от Ф. Шилер), Клара (\"Егмонд\" от Й. В. Гьоте), Орлето (\"Орлето\" от Е. Ростан), Олга (\"Три сестри\" от А. П. Чехов), Надя (\"Врагове\" от М. Горки) и мн. др. Умира на 1 септември 1970 г. в София. \r\n \r\n \r\n1883 г. \r\nРоден е Чудомир Петров Кантарджиев - български революционер, член е на ВМОРО. Завършва гимназия в Сливен и известно време е учител. Учи право в Софийския университет, но напуска (1904 г.) и се посвещава изцяло на работата в Серски революционен окръг. Другар и последовател е на Я. Сандански. Участва в работата на Конгреса на Серския революционен окръг (1905 г.). Заедно с Я. Сандански участва в Младотурската революция (1908 г.). След легализиране на четите известно време учи инженерство в Лозана като стипендиант на младотурското правителство. Участва в Балканските войни (1912-1913 г.) като войвода на чета. По време на Първата световна война воюва в състава на ХI Македонска дивизия. След възстановяването на ВМРО (1919 г.) се включва в дейността й. Опитва се да прокарва идеите на Коминтерна в македонското революционно движение против интересите на българите в Македония. След убийството на Т. Александров от агенти на Коминтерна (31 август 1924 г.) е осъден на смърт от ВМРО и e убит. \r\n \r\n \r\n1869 г. \r\nРоден е Христо Димитров Бурмов - български офицер, генерал-лейтенант. Завършва Военното училище - София (1889 г.) и Военна академия на генералния щаб в Италия, където по-късно е военен аташе. По време на Балканската война (1912-1913 г.) е началник-щаб на III пехотна Балканска дивизия. През Първа световна война командва I-ва бригада от VII Рилска дивизия, която преминава р. Вардар. През 1918 г. е назначен за началник-щаб на действащата армия. Умира на 23 декември 1936 г. в София. \r\n \r\n \r\n1853 г.  \r\nРоден е д-р Константин Стоилов Стоилов - български държавник и политик, юрист. Член е на БКД (1884 г.). Завършва Роберт колеж в Цариград (1871 г.) и право с докторат в Хайделберг (1877 г.). Специализира в Париж, където слуша лекции по френско гражданско право (1877-1878 г.). В края на Руско-турската война се завръща в България и участва активно в движението против Берлинския мирен договор (1878 г.). Председател е на Пловдивския областен съд (1878-1879 г.) Участва в работата на Учредителното събрание, където се проявява като един от водачите на Консервативната партия. Министър е на външните работи и на вероизповеданията по време на Режима на пълномощията (1881-1883 г.) и министър на правосъдието (1883-1884 г.). След абдикацията на княз Ал. Батенберг (1886 г.) и образуването на регентството е министър на правосъдието (1886-1887 г.). След избора на Фердинанд Сакскобургготски за български княз (1887 г.) е министър-председател (28 юни – 20 август 1887 г.), а след това за министър на правосъдието (20 август 1887 г. – 12 юли 1888 г.). След падането на Ст. Стамболов е отново министър-председател (18 май 1894 г. – 18 януари 1899 г.). Водач е на Народната партия, основана през лятото на 1894 г. Като ръководител на правителството Стоилов съдейства за възстановяване на отношенията между България и Русия (2 февруари 1896 г.). Води политика на добросъседски отношения с балканските държави и особено с Османската империя. Българската екзархия получава от Високата порта три берата за екзархийски митрополити в Македония - в Дебър, Битоля и Струмица (1897 г.), откриват се български търговски агентства в някои средищни градове на европейска Турция - Солун, Битоля, Скопие, Дедеагач, Сяр и др. Умира на 23 март 1901 г. в София. \r\n \r\n \r\n \r\n На тази дата умират: \r\n2017 г.  \r\nУмира акад. Петко Радев (84 г.), български кларинетист и педагог. \r\nАкад. Радев има много награди от български и международни конкурси. Свири в Симфоничния оркестър на БНР и Софийската филхармония, а през 1974 г. печели конкурс за първи кларинетист в Оркестъра на Миланската Скала, където работи почти 11 години. \r\nСлед завръщането си в България Петко Радев е професор в Националната музикална академия, където е удостоен с титлата Доктор хонорис кауза. \r\n \r\n \r\n1853 г. \r\nУмира Иван Василев Шопов - първият български библиограф. Роден е през 1826 г. Учи в килийното училище в родния си град, в Карлово при Р. Попович, в гръцкото търговско училище на о-в Халки, в Атина (1843 г.). През 1846 г. следва в Историко-филологическия факултет на Московския университет. През 1851 г. се записва студент в Медицинския факултет в Прага. Сътрудничи на П. Шафарик – изследовател по история на славянските езици, фолклор, литература. Публикува в “Цариградски вестник” (бр. 99, 6 септември 1852 г.) “Списък на български книги на нововъзраждащата се българска писменост в XIX в.”, който излиза и като самостоятелно издание. Притежава една от най-богатите частни библиотеки през Възраждането. Самоубива се в Прага. \r\n \r\n \r\n1813 г. \r\nУмира Софроний Врачански (поп Стойко Владиславов) - български възрожденски книжовник, учител и общественик. Получава килийно образование на гръцки език. През 1762 г. е ръкоположен за свещеник в Котел. В продължение на 20 години е учител в килийното училище, където обучава децата на български език. През 1765 г. преписва Паисиевата “История славянобългарска”. Преписът се съхранява повече от столетие в котленската църква “Св. Петър и Павел”. Съставя сборник (дамаскин) от църковни проповеди и други поучителни текстове, пише “Часословец” (наустница) през 1768 г. След Руско-турската война (1768-1774 г.) посещава Света гора за 6 месеца (1776 г.). През 1781 г. прави втори препис на Паисиевата история. През 1794 г. се прибира при сина си в с. Арбанаси (Великотърновско) и през есента е ръкоположен за Врачански епископ. Размириците в Северозападна България, предизвикани от кърджалиите и ордите на Осман Пазвантоглу, го принуждават да се крие в манастири и във Влашко. Съставя 2 ръкописни сборника, наречени Видински (1802 г.). Първият сборник - “Поучения и словосказания на праздников господних”, продължава дамаскинската традиция. Съдържа 79 религиозни слова - поучения за празниците, проповеди, откъси от съчинения на класиците на християнската литература, поучителни разкази, едно посвещение и едно послесловие, преведени от църковнославянски на “болгарский простий и краткий язик”. Вторият Видински сборник - “Разкази и разсъждения”, е съставен предимно от произведения със светско съдържание - поучения и кратки поучителни разкази, средновековната повест “Митология Синтипа Философа”, басни от Езоп, откъси от книгата на Амвросий Марлиан “Театрум политикум” под заглавие “Философские мудрости”. През 1803 г. отива в Букурещ. Написва “Житие и страдание грешнаго Софрония”, отпечатана през 1861 г. от Г. С. Раковски в “Дунавски лебед” (бр. 55-61), а по-късно в “Периодическо списание” (1872 г.). С нея се поставя началото на българската художествена проза. През 1806 г. издава в Римник сборник с поучителни слова “Кириакодромион, сиреч Неделник”, който е първата новобългарска печатна книга. През 1809 г. превежда съчинението “Театрон политикон” (“Гражданское позорище”). По време на Руско-турската война българската емиграция в Румъния, създава Първи български комитет начело със Софроний Врачански. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.23", "title": "Денят 23 септември в българската история"}
{"url": "http://www.focus-news.net/news/2019/09/23/2701423/tacc-kitay-shte-poddarzha-tsyalostnata-stabilnost-kato-sashtevremenno-i-shte-razreshi-protivorechiyata-si-sas-sasht.html", "text": "Китайските власти възнамеряват да гарантират стабилността в международните кризи, като това ще стане като Пекин работи и за преодоляване на търговските и икономическите противоречия със САЩ, заяви външният министър в Пекин Уанг Йи, предава  TACC . \r\n\"Ние ще уредим китайско-американските търговски и икономически противоречия на взаимно изгодна основа и ще положим всички възможни усилия, за да гарантираме, че отношенията между Китай и САЩ се развиват чрез процеса на преговори и сътрудничество, основаващ се на принципите за осигуряване на стабилност\", каза министъра коментар, публикуван на уебсайта на централното правителство по повод предстоящата 70-годишнина от основаването на Китайската народна република. \r\nСпоред Уанг Йи Пекин успешно защитава своя суверенитет и национална сигурност през последните десетилетия, като е постигнал голям напредък в изграждането на външнополитически отношения с други държави и „постигна пробив в борбата срещу имперската хегемония и бойкотите от страна на САЩ и други западни страни“. \r\nВан Йи също отбеляза, че Китай направи огромен исторически пробив и е засилил позициите си на международната сцена, включително в решаването на иранския ядрен въпрос и ситуациите в Сирия и в Афганистан. \r\n„Успяхме да направим исторически пробив, повишавайки статута на Китай на международната сцена.“, заяви Уанг. \r\n„Ние имаме важен принос за решаването на ключови проблеми на Корейския полуостров, в Сирия и Афганистан, като същевременно (помагаме) за ядрения въпрос за Иран. Цялата международна общност признава това “, каза още министърът в коментара си. \r\nСпоред Уанг Йи Китай също така възнамерява да обедини усилията си с други държави в борбата срещу измененията в климата. \r\n \r\n Превод и редакция:  Теодор Пенев", "date": "2019.09.23", "title": "TACC: Китай ще поддържа цялостната стабилност, като същевременно и ще разреши противоречията си със САЩ"}
{"url": "http://www.focus-news.net/news/2019/09/23/2701422/mihail-konstantinov-rabotim-s-gdbop-za-zakonodatelni-initsiativi-sreshtu-kiberprestapnostta.html", "text": "Работим с ГДБОП за законодателни инициативи срещу киберпрестъпността. Това каза Михаил Константинов, „Информационно обслужване“, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n По-тясното ангажиране на ИО с подобряване на киберсигурността на държавните структури \r\n„Борисов каза, че „трябва да се пазим от хакерите както се пазим от крадците“, а министърът на финансите Владислав Горанов каза, че ИО трябва да се погрижите за киберсигурността на държавно равнище на всички тези институции, от които не трябва да тече информация, визирайки и случая с НАП, защо?“, попита в началото на разговора водещата Илиана Беновска. Михаил Константинов отговори, че ИО е фирма с преобладаващо държавно участие, принципал е МТИТС и затова ще изпълни всички задачи, които държавата ѝ постави. Той изтъкна, че ИО защитава по най-добрия начин системите на институциите, с които има договор, в това число и НАП. „А къде бяхте, когато изтече информацията от НАП?“, попита водещата Илиана Беновска. Събеседникът ѝ отговори, че първо трябва да се уточни какво точно е изтекло от приходната агенция. Той обясни: „Това, което изтече, са сведения от един работен сървър, след което ние се заехме със сигурността на НАП и там проблеми няма. Така че поне засега нашата работа е свършена. Това разбира се не може да се каже за всички държавни агенции и министерства и там предстои още много работа!“. \r\n„Тоест трябва да се подпише договор с всички държавни институции ли?“, попита водещата Илиана Беновска. Събеседникът й отговори, че не знае каква форма ще се предприеме, но е факт, че ИО има регионални структури във всички области, тоест възможност за работа на много места и с едно подсилване на състава може да се справят. „Колко души работят при вас?“, попита водещата Илиана Беновска. Гостът ѝ отговори, че са около 500, но почти всички са информатици. „Какви са възнагражденията?“, продължи с въпросите си водещата. Михаил Константинов отговори, че става дума за търговска тайна, но все пак може да каже, че са около 3000 лева. „Това не е лошо възнаграждение, защото има и един друг елемент – при нас има сигурност! Човек, който започне, може да е сигурен, че с течение на годините ще се развие и ще бъде там! Появяват се фирми, които бурно се развиват и бурно падат, но ние сме стабилна фирма“, обясни директорът на ИО.  \r\n„Добре, да се върнем към предложението на финансовия министър Владислав Горанов вие от ИО да се грижите по-регламентирано за киберсигурността, вие всъщност ефективно работите, какво ново ще се случи?“, попита водещата Илиана Беновска. Михаил Константинов отговори, че тепърва ще бъдат поети нови задачи, има няколко хиляди информационни системи, които трябва да бъдат прегледани, да се планират мерки и те да започнат да се осъществяват. „Колко бързо или бавно ще стане това?“, попита водещата. Събеседникът ѝ отговори: „Няма да стане от днес за утре, но задачата е ясна и трябва да се изпълнява!“. Директорът на ИО продължи, че трябва да се помисли сериозно и за подмяна на хардуера, защото на много места се работи със стари сървъри, стари компютри, няма единни стандарти, така че трябва в тясно сътрудничество с големите производители за кратко време да се извърши такава подмяна.  \r\n Могат ли местните избори да бъдат хакнати? \r\n„Могат ли местните избори да бъдат хакнати?“, попита водещата Илиана Беновска. Михаил Константинов отговори: „Българските избори не могат да бъдат хакнати, за разлика от американските, германските, френските, защото изборните резултати при нас се обработват в изолирани системи и в частност върху изолирани компютри. Изборните резултати се обработват върху машини, които не са вързани в мрежа! По принцип може да хакнете всяко устройство, но трябва да имате физически достъп!“. „Колко са тези устройства?“, попита водещата Илиана Беновска. Събеседникът ѝ отговори, че такива изолирани устройства има във всяка общинска избирателна комисия, както и няколко в ЦИК. Той още веднъж подчерта, че за хакване на българските избори не може да се говори. \r\n„Ползвате ли услугите на ГДБОП за допълнителна охрана?“, попита водещата Илиана Беновска. Михаил Константинов отговори, че ИО ползва услугите на МВР за физическа охрана.  \r\n Взаимодействието на ИО с ГДБОП за изготвяне на законодателни предложения за по-ефективна борба с киберпрестъпността \r\n„Друго ще предложите ли, защото Кирил Домусчиев каза на конференцията на КРИБ отчетливо, че държавата и бизнесът трябва да си стиснат ръцете по отношение на киберсигурността и със законови промени, и с инвестиции?“, попита водещата Илиана Беновска. Михаил Константинов отговори, че киберсигурността има пряко отношение и към националната сигурност, затова и подобряването на дейността в тази област ще гарантира и нашето приемане в Шенген. Водещата попита Константинов дали може да си стиснат ръцете с другия гост в студиото – комисар Явор Колев, началник на отдел „Компютърни престъпления“ към ГДБОП – и да изготвят доклад със съвместни предложения за законови промени и инвестиции в сектора, за да се осигури по-голяма киберсигурност. Михаил Константинов отговори, че вече се работи по този въпрос. „Кога ще излезете със съвместното предложение?“, продължи с въпросите си водещата Илиана Беновска. Директорът на ИО отговори: „Ако Вие не чуете лоши работи за пробиви, значи работата ни е успешна. Има едни дейности, които, ако се вършат добре, нищо не чувате за тях. Това е като работата на електротехника, ако няма аварии, значи е работил добре!“, с което завърши участието си в седмичното обзорно политическо предаване „Беновска пита“ по „Канал 3“ и „Радио К2” на 22-ри септември 2019 година.", "date": "2019.09.23", "title": "Михаил Константинов: Работим с ГДБОП за законодателни инициативи срещу киберпрестъпността"}
{"url": "http://www.focus-news.net/news/2019/09/23/2701428/sport-uest-hyam-pobedi-kato-domakin-manchestar-yunayted-v-mach-ot-shestiya-krag-na-angliyskata-vissha-liga.html", "text": "Футбол: Уест Хям победи като домакин Манчестър Юнайтед в мач от шестия кръг на английската Висша лига. \r\nДомакините поведоха в резултата в 44-ата минута чрез гол на Андрий Ярмоленко. Шест минути преди края на редовното време Аарън Кресуел вкара за 2:0. Така Уест Хям изпревариха Манчестър Юнайтед и със своите 11 точки се издигнаха до пета позиция в класирането в Англия. Юнайтед от своя страна е осми с осем точки в изиграните до момента шест мача.", "date": "2019.09.23", "title": "Спорт: Уест Хям победи като домакин Манчестър Юнайтед в мач от шестия кръг на английската Висша лига."}
{"url": "http://www.focus-news.net/news/2019/09/23/2701401/the-sunday-times-vihrushka-ot-lazhi-i-opravdaniya-v-leybaristkata-partiya-tya-e-v-kriza-zaradi-raznoglasiya-okolo-brekzit.html", "text": "Ръководството на Джереми Корбин на Лейбъристката партия бе потопено в нов хаос в събота вечерта, след като се разбра, че един от най-близките му помощници е подал оставка, като е заявил, че 70-годишният Корбин няма да спечели парламентарните избори, пише авторитетното издание  The Sunday Times  в материал, представен без редакторска намеса. \r\nЕжедневникът научи, че Андрю Фишър, началникът на политическия отдел и автор на манифеста за последните избори, се е оттеглил миналата събота, като обявил: „Вече не вярвам, че ще успеем“. \r\nВ хапливо послание до близките си колеги, видяно от вестника, Фишър напада екипа на лидера за тяхната „липса на професионализъм, компетентност и човешко достойнство“ и казва, че му е писнало от тяхната „вихрушка от лъжи и извинения“. \r\nТой твърди още, че висшите ешелони на партията са обхванати от „класова война“ – атака срещу Сеумас Милн, главният помощник на Корбин, който е получил образованието си в Уинчестър и Оксфорд. Източници посочват, че напускането на Фишър е предизвикало Корбин да се скара с Милн в своя кабинет в понеделник.  \r\nОттеглянето на Фишъер идва на фона на твърденията, че и лидерът на либъристите може да подаде оставка, защото е подложен на „невероятен натиск“. \r\nВчерашната партийна конференция се превърна в политическа кървава баня след твърденията, че опитът за отстраняване на заместник-председателя на работническото движение Том Уотсън е предприет, след като помощници са научили, че Корбин е обсъждал дали да се оттегли. \r\nГовори се, че той се е изпуснал за желанието си да се оттегли в разговор с водещ левичарски писател. Източник казва: „Корбин е казал, че ще си събере нещата, защото, очевидно, е поставен под невероятен натиск; той е на 70“. \r\nПревратът срещу Уотсън бе изоставен вчера, след като Корбин призова да бъдат променени правилата за поста заместник-председател, вместо той да бъде премахнат. Но управляващият лейбъристки Национален изпълнителен комитет (НИК) промени правилата, така че заместник-лидерът да не може да поеме партията без неговото одобрение, ако Корбин подаде оставка. Ход, който ще позволи на НИК да наложи радикално-ляв лидер вместо Уотсън. \r\nВчера, в кодирани послания към ръководството, Емили Торнбъри, външният министър в сянка, и сър Кейр Стармър, министърът за Брекзит в сянка, се противопоставиха на Корбин в своите речи, като заявиха, че лейбъристите трябва да водят кампания за оставане в Европейския съюз. След това Корбин заяви, че ще бъде неутрален, ако има втори референдум за излизане от ЕС. \r\nВ още един удар за Корбин, анкета на YouGov, поръчана от People’s Vote, показа, че  би било несъстоятелно партийният лидер да няма мнение по най-големия политически въпрос на деня. \r\nПроучването показва, че Лейбъристката партия би получила 23%, седем зад торите и само една пред либерал-демократите. Министър от кабинета на Консервативната партия заяви: „Мисля, че сега е много вероятно Джо Суинсън (лидерът на либерал-демократите) да е лидер на опозицията след следващите избори“. \r\nИзточници казват, че Милн и Кари Мърфи, помощник на Корбин, също са обезпокоени, че Корбин може да бъде принуден да се оттегли след разследването на Комисията по равнопоставеност и права на човека (EHRC) дали лейбъристите са институционално антисемитиски настроени. \r\nEHRC има имейли, които, както се твърди, ще предизвикат оставки сред най-близките помощници на Корбин. \r\n„Бихте били рационално уплашени от това един 70-годишен мъж да почине“, каза съюзник на лидера. „Но по-рационалният страх е, че само тези хора знаят какво има EHRC. Когато този доклад излезе, всички те са свършени. Става въпрос за планирането на това, което ще се случи, ако бъдат обезглавени“. \r\nИзточникът прогнозира, че във всяка битка за лидерството леви кандидати като Ребека Лонг-Бейли или Лора Пиддок ще загубят от Торнбъри или Стармер: „В момента, който се случи, те ще останат без работа“. \r\n \r\nПревод и редакция:  \r\n***", "date": "2019.09.23", "title": "The Sunday Times: „Вихрушка от лъжи и оправдания“ в Лейбъристката партия, тя е в криза заради разногласия около Брекзит"}
{"url": "http://www.focus-news.net/news/2019/09/23/2701426/ria-novosti-zarif-obyasni-kak-husite-sa-uspeli-da-nanesat-udari-v-rafineriya-v-sauditska-arabiya.html", "text": "Иранският външен министър Мохамад Джавад Зариф заяви, че шиитските бунтовници в Йемен самостоятелно са успели да увеличават радиуса на ракетите си, така че те да успеят да нанесат удари в петролните съоръжения в Саудитска Арабия, предава  РИА Новости , като се позовава на информация на американската медия  CBS . \r\nКакто обясни министърът, йеменските бунтовници са получили оръжие от бившия президент Али Абдула Салех, който „го е купил от Саудитска Арабия по време на дългогодишния си мандат“. \r\nВ същото време Зариф отбеляза, че хусите имат технологията и знанията, които им позволяват да усъвършенстват съществуващите си оръжия. \r\nИранският външен министър също подчерта, че Рияд не е представил доказателства за участието на Техеран в атаките. \r\nСитуацията в Близкия изток се влоши, след като няколко рафинерии на саудитската нефтена и газова държавна компания „Сауди Арамко“  бяха нападнати от безпилотни самолети на 14 септември, при което кралството съкрати производството си на петрол наполовина. \r\nСАЩ обвиняват Иран за атаките, нещо което Техеран отрича. Въпреки това Вашингтон наложи допълнителни санкции над ислямската република. \r\n \r\n Превод и редакция:  Теодор Пенев", "date": "2019.09.23", "title": "РИА Новости: Зариф обясни как хусите са успели да нанесат удари в рафинерия в Саудитска Арабия"}
{"url": "http://www.focus-news.net/news/2019/09/23/2701420/the-sun-sasht-i-velikobritaniya-se-saglasiha-da-podpishat-targovska-sdelka-do-2020-g.html", "text": "Президентът на САЩ Доналд Тръмп и премиерът на Великобритания Борис Джонсън целят да подпишат търговска сделка в следващите девет месеца, пише британският вестник  The Sun . \r\nМакар Джонсън да беше скептичен за целите на Тръмп и за срока на подобна сделка, това вече изглежда като по-реалистична цел за президента, с оглед на наближаващите избори в САЩ през ноември другата година.  \r\nАмериканските политици ще бъдат заети с предизборните кампании през есента и новият президент може и да не споделя ентусиазма на Тръмп за такава сделка. Също така стана ясно, че споразумението, към което се стремят Лондон и Вашингтон се очаква да е най-голямото търговско споразумение, което САЩ някога са постигнали с друга държава. \r\nВъпреки, че то може да бъде подписано следващото лято, прилагането му ще трябва да изчака до завършването на транзитният период на Брекзит през декември 2020 г. \r\n \r\n “Голяма победа за нас” \r\n \r\nТо все пак ще бъде голяма победа за поддръжниците на Брекзит. \r\nВисш държавен служител от Великобритания заяви пред The Sun, че Лондон и Вашингтон са готови да потвърдят подписването на такава сделка до юли 2020 г. \r\n„Има политическо желание и от двете страни за споразумение до юли. Това е голяма победа за нас и Тръмп също е много мотивиран да се похвали за нея в САЩ. Също така има съгласие и от двете страни на атлантика, че трябва да подпишем до тогава, заради наближаващите в САЩ избори.“, заяви той пред вестника. \r\nБританският и американският лидери ще проведат разговори за сделката в кулоарите на Общото събрание на ООН на 24 септември. \r\nДвамата мъже бяха планирали също така да уточнят основният скелет на сделката, но това се забави, за да бъдат изгладени други подробности. Вероятно това ще се случи, когато президентът е в Лондон през декември тази година за срещата от високо равнище на страните в НАТО. \r\nМакар официално преговорите да не могат да започнат докато Великобритания не е официално напуснала Европейския съюз, двете страни се стремят към преговори от месеци.  \r\nНай-големият приоритет на САЩ е да изработи намаление на митата за стомана, внасяна на острова и намаление или премахване на данъците за дигиталните си компании.  \r\nЛондон от своя страна ще иска достъп до гигантския американски пазар за финансови услуги.  \r\n \r\n Превод и редакция:  Теодор Пенев", "date": "2019.09.23", "title": "The Sun: САЩ и Великобритания се съгласиха да подпишат търговска сделка до 2020 г."}
{"url": "http://www.focus-news.net/news/2019/09/23/2701430/v-blagoevgrad-shte-se-provede-initsiativata-sportna-panorama.html", "text": "Общината организира „Спортна панорама” за осма поредна година. Събитието ще бъде открито в 11.00 часа на площад „Македония“. Това съобщиха от пресцентъра на  Община Благоевград . Участие ще вземат над 30 спортни клуба, които ще представят своята дейност. В рамките на програмата ще бъдат направени  демонстрации по различни спортни дисциплини, сред които таекуон-до спортна и естетическа гимнастика, джудо, самбо, бокс и др. \r\n„Спортна панорама” се провежда под егидата на кмета на Благоевград д-р Атанас Камбитов. Тя е сред проявите, с които Община Благоевград цели да популяризира и развива спортната среда в общината.   \r\nБлагоевград е сред малкото общини, които предоставят базите, общинска собственост за безвъзмездно ползване от спортните клубове. Условието е, клубовете да са регистрирани като юридически лица, с нестопанска цел, работещи в обществена полза на територията на общината. \r\nПо същото време Община Благоевград ще отбележи и Световния ден на ходенето. Проявата е част от Националната програма на БАСВ  за физическа активност и развитие на българското население „БУЛФАР - 2020”. Спортното събитие е включено в календара на Международната асоциация спорт за всички (ТАФИСА). Тя има за цел да популяризира здравословния начин на живот чрез практикуване на най-лесно достъпната и естествена физическа активност – ходенето. Трасето и маршрутите за ходенето са достъпни за всички желаещи, без ограничение във възраст, пол, ниво на физическа подготвеност, както и за хора в неравностойно положение.", "date": "2019.09.23", "title": "В Благоевград ще се проведе инициативата „Спортна панорама”"}
{"url": "http://www.focus-news.net/news/2019/09/23/2701432/pencho-markishki-fizik-okolo-esennoto-ravnodenstvie-prodalzhitelnostta-na-denya-namalyava-s-2-minuti-i-52-sekundi-na-vsyaka-sledvashta-data.html", "text": "Около есенното равноденствие продължителността на деня намалява с 2 минути и 52 секунди на всяка следваща дата, но този темп намалява с напредването на есента. Това каза в интервю за  Агенция „Фокус“  физикът от Института по астрономия с Национална обсерватория при Българска академия на науките Пенчо Маркишки. „Самото понятие „равноденствие“ подсказва, че денят и нощта са с близка продължителност. Все пак денят има лек превес на равноденствията – днес за София денят ще продължи 12 часа и 8 минути, а нощта – 11 часа и 52 минути. Тази разлика се дължи на атмосферната рефракция, която е причина да можем да виждаме Слънцето сутрин малко преди неговия геометричен изгрев, както и да продължаваме да го виждаме вечер малко след геометричния му залез“, обясни той. „Друга причина е видимият диаметър на Слънцето и това, че за моменти на изгрева и залеза се считат тези, в които се показва (респ. скрива) горния край на слънчевия диск, а не неговия център. Тези две особености добавят по около 4 минути сутрин и вечер към продължителността на деня, т.е. общо 8 минути\", допълни Маркишки.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.09.23", "title": "Пенчо Маркишки, физик: Около есенното равноденствие продължителността на деня намалява с 2 минути и 52 секунди на всяка следваща дата"}
{"url": "http://www.focus-news.net/news/2019/09/23/2701434/patnite-nastilki-v-oblast-pazardzhik-sa-mokri-s-usloviya-za-akvaplaning.html", "text": "Натоварен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри с условия за аквапланинг. Движението по пътя Батак – Картела от 167 км  до 175 км се извършва в една лента поради попълване на банкети, чрез поетапно затваряне на лява и дясна лента. Движението по пътя Велинград – Каратепе от 14 км до 20 км се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.09.23", "title": "Пътните настилки в област Пазарджик са мокри с условия за аквапланинг"}
{"url": "http://www.focus-news.net/news/2019/09/23/2701429/api-ot-1400-chasa-do-2000-chasa-se-spira-dvizhenieto-na-kamionite-nad-12-t-po-avtomagistralite.html", "text": "От 14.00 часа до 20.00 часа се спира движението на камионите над 12 тона по автомагистралите и най-натоварените пътища. Това съобщиха от пресцентъра на  Агенция „Пътна инфраструктура“ . Целта е повишаване на безопасността и увеличаване на пропускателната способност на инфраструктурата в края на почивните дни. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път  \r\nII-16 Ребърково - Своге - Софийски околовръстен път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nОт 10.00 часа в участъка от АМ „Струма“ край Дупница ще има две ленти за движение за леките автомобили и ППС до 12 т в посока София и една за Кулата. \r\nПревозните средства над 12 т, включително и автобусите, пътуващи към Кулата се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. \r\nЗа ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\nНа АМ „Хемус“ продължават ремонтно-възстановителните работи на съоръженията при 19-ти км (виадукт „Потоп“) и при 36-ти км (виадукт „Коренишки дол“), както и на тръбата за София на тунел „Витиня“. На мостовите съоръжения, които не са обновявани от построяването им през 80-те години, се извършва ремонт на пътната част и стълбовете. За улеснение на пътуващите в отсечките с ремонт на автомагистралата има две ленти за пътуващите за София и една за Варна. В пиковите часове, когато много хора тръгват на път, е възможно по-бавно придвижване от интензивния трафик, но строителните дейности трябва да се извършат, за да се кара по съоръженията безопасно и удобно. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград. \r\nЗа улеснение на трафика през Владая и повишаване на пътната безопасност на 23 септември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“. \r\n Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища . \r\nКарта с временната организация на движението по участъците от републиканската пътна мрежа в празничните дни през 2019 г. е достъпна  .", "date": "2019.09.23", "title": "АПИ: От 14.00 часа до 20.00 часа се спира движението на камионите над 12 т по автомагистралите"}
{"url": "http://www.focus-news.net/news/2019/09/23/2701436/denyat-23-septemvri-v-svetovnata-istoriya.html", "text": "През 1788 г. - френският крал Луи XVI обявява възстановяването на Парламента в страната. По време на управлението на Луи XVI финансовото състояние на Франция се влошава. През 1846 г. германският астроном от Берлинската обсерватория Йохан Хале открива планетата Нептун. Нептун е осмата планета по отдалеченост от слънцето и четвъртата по големина в слънчевата система. На 23 септември е роден певецът Рей Чарлз... \r\nНа тази дата умира Зигмунд Фройд. \r\n \r\n \r\n2017 г.  \r\nЗа първи път в историята жени са допуснати на международния стадион \"Кинг Фахд\" в Рияд по време на тържествата по случай 87-годишнината на Саудитска Арабия.  \r\n \r\n \r\n2017 г.  \r\nЗеметресение с магнитуд 6,2 удря централния мексикански щат Оаксака, убивайки поне пет души и нанасяйки щети на жилища и инфраструктурата. \r\n \r\n \r\n2017 г.  \r\nКитай ограничава петролния износ и забранява вноса на текстил от Северна Корея като част от новите санкции след последния ядрен тест.  \r\n \r\n \r\n2017 г.  \r\nКиселинни атаки около мол и метростанция в Стратфорд, Източен Лондон, оставят 6 ранени. 15-годишен е арестуван. \r\n \r\n \r\n2017 г.  \r\nПровеждат се парламентарни избори в Нова Зеландия. \r\n \r\n \r\n2015 г. \r\nВременният президент на Буркина Фасо Мишел Кафандо се завръща на власт на власт след постигане на споразумение с военните. \r\n \r\n \r\n2014 г. \r\nПри въздушните удари върху „Ислямска държава“ САЩ използва за първи път истребители F-22. \r\n \r\n \r\n2014 г. \r\nИталия блокира активите на руския олигарх Аркадиий Ротенберг. \r\n \r\n \r\n2013 г. \r\nОсъдената Надежда Толоконникова от Пуси Райът обявява гладна стачка, за да обърне внимание към нарушенията в колонията, където излежава присъдата си. \r\n \r\n \r\n2012 г. \r\nВ Беларус се провеждат парламентарни избори. \r\n \r\n \r\n2004 г. \r\nЕвропейският комисар по разширяването Гюнтер Ферхойген заявява, че вече няма пречки за започване на преговори с Турция. \r\n \r\n \r\n2003 г. \r\nВ резултат на енергиен срив няколко милиона граждани на Дания и Швеция остават за 2 часа без електрически ток. \r\n \r\n \r\n1973 г. \r\nХуан Перон е избран за втори път за президент на Аржентина, след като през 1955 г. е свален чрез преврат. \r\nХуан Доминго Перон е роден през 1895 г. в малко градче в провинция Буенос Айрес. Завършва военно училище. През 30-те години е изпратен като военен наблюдател в Италия, а през 1943 г. играе важна роля във военния преврат срещу цивилното управление на Рамон Кастийо. През следващите години заема различни министерски постове в рамките на установения военен режим, но през 1945 г. изпада в немилост и за кратко е арестуван. През 1946 г. печели президентските избори и започва да провежда социална политика в полза на бедните слоеве на обществото. Макар и да нарича действията си “третият път” между капитализма и комунизма, Перон е антиамерикански и антибритански настроен. През 1947 г. създава Перонистката партия, чиято дейност е основана на принципите на хустисиализма (от 1958 г. партията се нарича Хустисиалистка). През 1945 г. той се жени за Ева Дуарте, по-известна като Евита. Перон е преизбран през 1951 г., но постепенно страната навлиза в период на икономическа криза, а конфликтът с католическата църква и всепроникващата корупция предизвикват преврат, който сваля Перон от власт. През следващите години той живее в изгнание последователно в Парагвай, Панама и Испания. Връща се в Аржентина през октомври 1973 г., и отново опитва да спечели президентските избори, а по-малко от година по-късно - през юли 1974 г. умира. \r\n \r\n \r\n1912 г. \r\nПоявява се първият филм на Мак Сенет от поредицата „Кийстоунските полицаи\". \r\nМак Сенет е американски актьор и режисьор. Роден е на 17 януари 1880 г. През 1912 г. организира компанията “Кийстоун”, в която започва системно производство на комедии, което полага началото на американската комедийна филмова школа. Създава оригиналния комедиен жанр “слапситки”, основан на традициите на мюзикхола и американския популярен театър. В неговите филми (на които той е по-скоро художествен ръководител) постоянен герой е групата на кийстоунските полицаи, както и групата на красивите къпещи се дами. “Кийстоун” е школа и трамплин за бъдещата кариера на Роско Арбакъл, Бен Търпин, Мейбъл Норман, Чарлз Чаплин. През 1915 г. създава фирмата “Трайенгъл” заедно с Томас Инс и Дейвид Грифит, в която продължава да снима комедии, а след ликвидацията £ (1917 г.) работи и в други компании като режисьор и продуцент. От 1920 г. снима пълнометражни филми. Късометражният му филм “Схватка с риба меч” получава “Оскар”. През 1935 г. се оттегля от киното. През 1937 г. получава специален “Оскар” за цялостно творчество и принос за развитието на американската ексцентрична комедия. Мак Сенет умира на 5 ноември 1960 г. \r\n \r\n \r\n1846 г. \r\nНемският астроном от Берлинската обсерватория Йохан Хале открива планетата Нептун. Нептун е осмата планета по отдалеченост от слънцето и четвъртата по големина в слънчевата система. Екваториалният й радиус е 24,746 км. Нептун извършва една пълна обиколка около оста си за 16 часа 6 мин. Атмосферата на Нептун е съставена от водород 85% хелий 13 и метан 2%. Планетата има пръстени и това е потвърдено от “Войджър-2” на 26 август 1989 г. Дотогава само се предполага за съществуването им. Масата на пръстените все още е неизвестна. Те са съставени от малки прахообразни частици, които са се отделили вероятно при сблъсъците на метеорити със спътниците на Нептун. По-известни спътници на Нептун са Тритон и Нереида. Тритон обикаля около Нептун по почти кръгова орбита и в обратна посока. \r\n \r\n \r\n1788 г. \r\nФренският крал Луи XVI обявява възстановяването на Парламента в страната. По време на управлението на Луи XVI финансовото състояние на Франция се влошава. През 1789 г. кралят свиква Генералните щати след прекъсване от 175 години (висш орган на съсловното представително събрание в средновековна Франция), които се събират във Версай през 1789 г. На 17 юни с. г. се конституират в Национално събрание. Кралят не съумява да предотврати Великата френска революция (която премахва абсолютизма) и е отстранен от власт – 1789 г. През 1791 г. Луи XVI и неговото семейство са заловени от Националната гвардия в опит да избягат от очакващия ги в Париж съдебен процес. Кралят е хвърлен в затвор и осъден като \"виновен за съзаклятие срещу свободата на народа и за посегателство срещу общата сигурност на държавата\". Екзекутиран е на 21 януари 1793 г. \r\n \r\n \r\n \r\n На тази дата са родени: \r\n1949 г. \r\nРоден е Брус Спрингстийн - американски рок-изпълнител, китарист, композитор, автор на текстове. Изпълнителската си кариера започва през 1969 г., когато записва песни с групата “Костийлс”. В колежа създава собствена група - “Стийлс Милс” (1969-1971 г.), с която концертира. Следващите му групи са “Д-р Зу”, “Соник Бум”, “Брус Спрингстийн бенд”. Първият солов албум на Спрингстийн е записан във фирмата “Си Би Ес” (1974 г.). През 70-те и 80-те години работи със съпровождащата група “Ийстрийт бенд”. Спрингстийн печели много награди “Грами” и награда “Оскар” за музиката към филма “Филаделфия”. Дискография: “Greetings from Asbury Park, New Gersey” (1973 г.), “The Wild, the Innocent and the E. Street Shuffle” (1973 г.), “Born to Run” (1975 г.), “Darkness of the Edge of Town” (1978 г.), “The River” (1980 г.), “Nebraska” (1982 г.), “Born in the USA” (1984 г.), “Born on the Run” (1985 г.), “Bruce Springsteen and the E. Street Band [live, 1975-1985 г.]” (1986 г.), “Tunnel of Love” (1987 г.), “Human Touch” (1992 г.), “Lucky Toun” (1992 г.), “In Concert” [MTV Plugged, live] (1993 г.), “The Ghost of Tom Joad” (1995 г.), “Live in New York City” (2001 г.), “No Sweat” (2001 г.), “Survivor” (2001 г.), “The Rising” (2002 г.). \r\n \r\n \r\n1930 г. \r\nРоден е Рей Чарлз (Р. Ч. Робинсън) - американски певец и пианист, композитор, аранжор, саксофонист, кларинетист. Заболява от глаукома и на 6-годишна възраст загубва зрението си. Учи в училището за слепи деца “Сейнт Августин” в Грийнвил, Флорида. Там започва да свири на алтсаксофон, кларинет, тромпет, орган и пиано. От 1946 г. е изпълнител-професионалист. През 1947 г. организира джаз-трио в Сиатъл. През 1960 г. създава собствен биг-бенд от първокласни джазови музиканти. Концертира по цял свят. В България гостува през 1980 г. Изпълнява класически блус, джазови стандарти, кънтри-енд-уестърн. \r\n \r\n \r\n \r\n На тази дата умират: \r\n1939 г. \r\nУмира Зигмунд Фройд - австрийски психолог, невропатолог и психиатър, основател на психоанализата. Роден е през 1856 г. В началото на 90-те години в сътрудничество с И. Бройер разработва т. нар. “метод на катарзиса” за терапия на неврозите, който се основава върху концепцията за психотравматичната невроза. Съгласно тази концепция неврозите са защитна реакция на психиката спрямо травмираща идея, която “се изтласква” от съзнанието, но запазва своя афективен заряд (“катексис”). По-нататъшното развитие става чрез издигнатата от Фройд хипотеза за изключителната роля на сексуалността в етиологията на неврозите. По-късно следва отказ от хипнозата, замяна с метода на свободните асоциации и тълкуване на сънищата, предлагане на учението за безсъзнателното. Творческата еволюция на Фройд от момента, когато той окончателно се заема с разработката на психоанализата, може да бъде разделена на три периода: ранен период (1895-1905 г.), период на Първа психоаналитична система (1905-1920 г.), период на Втора психоаналитична система (1920-1939 г.). Основни теоретични достижения от ранния период са концепцията за психоневрозата и учението за психичния апарат, които се основават върху идеята за безсъзнателното. Фройд разглежда психичния апарат в два аспекта: топографичен и динамичен. При топографичния подход в психиката се отделят три области - съзнанието, предсъзнателното и безсъзнателното. Безсъзнателното е тази част на психиката, в която са съсредоточени безсъзнателните желания и са изтласканите от съзнанието идеи. То е ирационално. От съзнанието - прозорец към външния свят - безсъзнателното е разграничено с областта на предсъзнателното. То е разумното Аз на човека, памет, мислене. Фройд свързва областта на съзнанието предимно с възприятието на външния свят. Източниците на психичната динамика са желанията на безсъзнателното, които се стремят към разтоварване чрез действия. Затова те трябва да попаднат в съзнанието, което управлява реализацията на поведенческите актове. Това е възможно само чрез посредничеството на предсъзнателното. То осъществява цензура на желанията на безсъзнателното и представящите ги идеи. Фройд по-късно уточнява, че психичната дейност на безсъзнателното се подчинява на принципа на удоволствието, а психичната дейност на предсъзнателното - на принципа на реалността. Като се съобразява с реалността на външния свят, предсъзнателното изтласква обратно в безсъзнателното неприемливите желания и идеи (сексуални, егоистични, асоциални), съпротивлява се на техните опити да проникнат в съзнанието. За Фройд учението за либидото е призвано да замести учението за пряката сексуална детерминация на неврозите, да уточни въпроса за природата на безсъзнателните подбуждащи сили. Във връзка с учението за либидото по-нататъшно развитие получава набелязаният в ранния период енергетичен подход към психиката. Психичната енергия, която често фигурира в трудовете на Фройд от началото на 90-те години, е интерпретирана като енергия на либидото. Като я мисли за количествено променяща се субстанция (тук е оказала влияние школата на Хелмхолц), Фройд описва начините за превръщане на либидото. От гледна точка на учението за либидото психичното развитие на човека е в своята същност биологично детерминиран процес на превръщанията на неговия сексуален инстинкт. В основата на учението му е убеждението, че има антагонизъм между природното начало при човека, сексуалните и агресивните импулси на безсъзнателното и културата. Културата според Фройд е основана върху отказ от удовлетворяване на желанията на безсъзнателното и съществува за сметка на сублимираната енергия на либидото. В труда си “Неудовлетвореността от културата” (1930 г.) стига до извода, че прогресът на културата води до намаляване на човешкото щастие и засилване на чувството за вина поради растящо ограничаване на реализацията на природните желания. Психологичните и социологичните възгледи на Фройд оказват значително влияние върху изкуството, социологията, етнографията, психологията и психиатрията от първата половина на ХХ в. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.23", "title": "Денят 23 септември в световната история"}
{"url": "http://www.focus-news.net/news/2019/09/23/2701433/patnite-nastilki-na-teritoriyata-na-oblast-plovdiv-sa-suhi-i-normalno-prohodimi.html", "text": "Нормално се осъществява движението на територията на област Пловдив. Това съобщиха за  Радио „Фокус“ – Пловдив  от Областното пътно управление. Засилено е автомобилното движение по пловдивския участък на АМ „Тракия“. Пътните настилки на територията на областта са сухи и нормално проходими. Продължават ремонтните дейности по някои ключови пътни участъци в областта. До 11 октомври движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим-Михалково - Девин от км 88 до км 103 се осъществява с повишено внимание поради обрушване на скална маса. Алтернативният маршрут за водачите е по пътя Асеновград - Смолян. Срокът на дейностите е до 30 ноември. Остава забранено движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Опасност от падащи камъни има по направленията Кричим-Стамболийски, Бачково-Нареченски бани, Троян - Кърнаре и Юговско ханче - Югово - Лъки - Здравец, също в района на проходите Козница и Стражата. \r\nНормално и без затруднения се осъществява движението по централните градски булеварди в Пловдив към този час. Очаква се трафикът да е по-интензивен в следобедните и вечерните часове. Пътните настилки в града също са сухи и нормално проходими. \r\nТони МИХАЙЛОВ", "date": "2019.09.23", "title": "Пътните настилки на територията на област Пловдив са сухи и нормално проходими"}
{"url": "http://www.focus-news.net/news/2019/09/23/2701437/pregled-na-osnovnite-temi-v-evropeyskiya-pechat-agentsiya-fokus.html", "text": "Дори с бляскавите нови предложения за местни реформи, пропастите за Брекзит все още отвличат вниманието при старта на годишната конференция на Лейбъристката партия на Великобритания, пише европейската редакция на списание  Politico . \r\nВ подготовката си за потенциални предсрочни избори, опозиционната партия започна да предлага нови политики, които да са основата на кампанията й, докато се подготвяше началото на годишната среща в Брайтън.  \r\nНай-забележителното предложение, което получи безапелационна подкрепа от партийните членове през уикенда, ефективно ще забрани частните училища. \r\nТова предложение е само едно от няколко подобни, създадени да издърпат британските политики надалеч от Брекзит и да подкрепят дебат за публичните услуги и местните политики. \r\nМинистърът в сянка, Джон Макдонъл ще продължи да предлага нови местни реформи, като обяви план за установяването на Национална служба за грижа, която ще осигури безплатни грижи за всички стари хора, които имат нужда от такава, на цена от около шест млрд. паунда, които ще дойдат от данъци. \r\nИ двете предложения се очаква да увеличат членството и електората на партията преди очакваните избори. \r\nНо тези нови радикални идеи не бяха достатъчни за да се отмести фокуса от факта, че Джереми Корбин е изправен пред вътрешен конфликт заради вижданията си за брекзит от няколко от своите съпартийци, членове на кабинета в сянка. \r\nОсновни фигури за това са Том Уотсън, неговият заместник, който по-рано оцеля след опит да бъде премахната позицията му и външният министър в сянка Емили Торнбери. \r\nИ двамата искат лейбъристите публично да обявят, че застават зад оставане на Великобритания в Европейският съюз.  \r\nТе са подкрепени и от други дейци, включително секретарят в сянка за Брекзит Кир Стармер.  \r\nКорбин промени позицията си до това да подкрепи провеждането на втори референдум тази година и не изглежда, че ще застане зад инициативата за оставане в ЕС при евентуален вот за това. Освен това той би искал, ако партията му влезе в парламента, първо да се договори с Брюксел, преди да проведе ново допитване. \r\nНационалният изпълнителен комитет, основният изпълнителен орган на партията, подкрепи тази политика, но служители на политическата сила и кабинета в сянка се очаква да работят за решаването на точното становище за Брекзит, с което ще излязат лейбъристите. \r\nОчакват се и дебати за промените в климата, с активисти, натискащи за постигане на нулеви емисии на въглерод до 2030 г., макар други фракции в партията да се противопоставят на тези инициативи от страх, че те ще повлияят негативно на работните места. \r\nОчаква се нови изявления на ръководството на лейбъристите относно изменението на климата да последват по-късно тази седмица, следвайки другите предложени реформи. Дълготрайна тема в британската политика, изявлението за частните училища на партията казва, че \"даренията, инвестициите и имотите на тези училища\" трябва да бъдат \"преразпределени демократично и справедливо в образователните институции на страната\" и че правителството трябва да престане да ги финансира. \r\nЕдва седем процента от децата в страната посещават такива училища, но огромна част от икономическия, културен и политически елит на страната е учил именно в частни учебни заведения. \r\n \r\n*** \r\n \r\n  Лидерът на Лейбъристката партия на Великобритания е „ужасен“ от идеята да стане министър-председател на страната и може да не остане още дълго на лидерския пост, заяви член на политическата сила, пише вестник  The Independent . \r\nОсвен това фракцията, организирана около Корбин изглежда ще се опита да поеме контрол върху наследничеството му, ако той реши наистина да се оттегля от ръководния пост. \r\nСамият Корбин заяви, че харесва работата си като ръководител на лейбъристите и смята да изкара пълният си пет годишен мандат начело на Великобритания, ако спечели общите избори, които се очаква да се проведат в следващите месеци. Това означава, че той ще бъде премиер от 75-ата си годишнина през 2024 г. \r\nТази роля може и да му бъде възложена и ако бъде поканен от кралицата да формира общо правителство след евентуален вот на недоверие срещу настоящият премиер Борис Джонсън, или ако той реши да подаде оставка, вместо да иска отсрочка за Брекзит от Брюксел. \r\nИзточникът на лейбъристите заяви, че се смята, че Корбин би бил „ужасен“ от тази перспектива обаче, тъй като личността му не би се справила с длъжността. \r\n„Ако Джереми стане министър-председател, той би сметнал тази длъжност за ужасяваща“, заяви депутатът.  \r\n„Той не обича да взема решения, той не иска да е човек, който има 20 текстови съобщения преди да си легне в полунощ и да бива буден в шест часа с още повече задължения“, добави той. \r\n„Той е доволен когато има нещо, с което да трябва да се справи, но когато натискът стане истински и когато трябва да съгласува конкуриращи се интереси, с това той не може да се справи“, казва още източникът. \r\nСпоред него има вътрешна борба сред поддръжниците на Корбин в партията, които работят с мисълта, че неговото заместване няма да отнеме дълго, и определено ще бъде скоро, ако лейбъристите загубят изборите. \r\nНо фракцията му е разделена по отношение на най-добрият вариант за негов наследник. \r\nЛидерът на движение „Моментъм“ Джон Лансман опита да премахне по-рано позицията на заместник-ръководител на партията, в ход който изглеждаше сякаш беше насочен срещу евентуалният кандидат на заемащият тази позиция Том Уотсън да наследи Корбин. \r\nСлед унищожителни критики от фигури в парията, включително Тони Блеър и Ед Милибанд, Корбин се намеси в спора и препоръча „оглед“ на позицията и назначението на общо двама души на нея – мъж и жена. \r\nТова ефективно реши временно въпроса и прекрати усилията на Лансман.  \r\nИзпълнителният комитет на партията обаче реши да приеме друго правило, което ще му позволи да избере временен лидер на лейбъристите в случай, че Корбин напусне ръководния си пост по една или друга причина. \r\nТой самият отхвърли идеята за това, че може да напусне, като настоя, че „разбира се“, ще изкара пълният си мандат начело на Великобритания, ако спечели изборите. \r\nТой добави пред британски медии, че ще „води партията в изборите“ и още, че ще „донесе политики, които ще подобрят стандарта на живота и ще предоставят по-добри възможности за хората в страната“. \r\n„Радвам се да правя това, посещавам (предизборни) кампании през цялото време, участвах в 40 такива събития през август в цялата страна“, заяви Корбин. \r\nЕдин от министрите в сянка на партията също отхвърли предложенията, че Корбин вече е уморен от работата си.  \r\n„Джереми е повече от способен да ни води за още пет години“, каза той. \r\nДруга водеща фигура в партията, Лен Макклъски, също отрече да има възможност ръководителят на лейбъристите да напусне поста си. \r\n„Никога не съм виждал по силна личност от Джереми Корбин. Всички тези неща за възрастта и здравето му, той вече е ставал свидетел на оставките на Камерън и на Тереза мей и когато стане време за изборите, ще види още една“, заяви той.  \r\n \r\n*** \r\n \r\n  Президентът на САЩ Доналд Тръмп и премиерът на Великобритания Борис Джонсън целят да подпишат търговска сделка в следващите девет месеца, пише британският вестник  The Sun . \r\nМакар Джонсън да беше скептичен за целите на Тръмп и за срока на подобна сделка, това вече изглежда като по-реалистична цел за президента, с оглед на наближаващите избори в САЩ през ноември другата година.  \r\nАмериканските политици ще бъдат заети с предизборните кампании през есента и новият президент може и да не споделя ентусиазма на Тръмп за такава сделка. Също така стана ясно, че споразумението, към което се стремят Лондон и Вашингтон се очаква да е най-голямото търговско споразумение, което САЩ някога са постигнали с друга държава. \r\nВъпреки, че то може да бъде подписано следващото лято, прилагането му ще трябва да изчака до завършването на транзитният период на Брекзит през декември 2020 г. \r\n \r\n “Голяма победа за нас” \r\n \r\nТо все пак ще бъде голяма победа за поддръжниците на Брекзит. \r\nВисш държавен служител от Великобритания заяви пред The Sun, че Лондон и Вашингтон са готови да потвърдят подписването на такава сделка до юли 2020 г. \r\n„Има политическо желание и от двете страни за споразумение до юли. Това е голяма победа за нас и Тръмп също е много мотивиран да се похвали за нея в САЩ. Също така има съгласие и от двете страни на атлантика, че трябва да подпишем до тогава, заради наближаващите в САЩ избори.“, заяви той пред вестника. \r\nБританският и американският лидери ще проведат разговори за сделката в кулоарите на Общото събрание на ООН на 24 септември. \r\nДвамата мъже бяха планирали също така да уточнят основният скелет на сделката, но това се забави, за да бъдат изгладени други подробности. Вероятно това ще се случи, когато президентът е в Лондон през декември тази година за срещата от високо равнище на страните в НАТО. \r\nМакар официално преговорите да не могат да започнат докато Великобритания не е официално напуснала Европейския съюз, двете страни се стремят към преговори от месеци.  \r\nНай-големият приоритет на САЩ е да изработи намаление на митата за стомана, внасяна на острова и намаление или премахване на данъците за дигиталните си компании.  \r\nЛондон от своя страна ще иска достъп до гигантския американски пазар за финансови услуги.", "date": "2019.09.23", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2019/09/23/2701438/balgariya-iska-po-visok-protsent-obvarzana-podkrepa-v-novata-obshta-selskostopanska-politika.html", "text": "Министърът на земеделието, храните и горите Десислава Танева се срещна с френския си колега Дидие Гийом в рамките на неформалното заседание на Съвета на ЕС по земеделие в град Хелзинки. Това съобщиха от пресцентъра на   Министерството на земеделието, храните и горите . Министър Танева заяви, че за България най-важната тема е бюджетът по обвързаната подкрепа в Реформата на Общата селскостопанска политика 2021-2027г. Страната ни настоява за осигуряването на адекватни нива на обвързана подкрепа. ,,За да запазим настоящата подкрепа към фермерите, трябва да се даде възможност на държавите да прилагат схемата на нива от 18%+2% за протеинови култури, при условие, че няма да може да продължим преходната национална помощ, както предвижда предложението на ЕК”, посочи българският министър.  \r\nДесислава Танева запозна френския си колега с анализ на Института по аграрна икономика за прилагането на обвързаната подкрепа в периода 2015 - 2019 г. ,,Той показва, че нямаме изкривяване през последните 5 г. и подкрепата е насочена към малките и средни земеделски стопани”, отбеляза Танева. Тя изтъкна, че България и Франция винаги имат единомислие по важните теми. \r\nПо време на срещата двамата министри обсъдиха и търговското споразумение Меркосур. Десислава Танева коментира, че документът ще се отрази негативно на пчеларите в България. ,,Отчитайки интересите на евентуалните засегнати сектори, България не би могла да подкрепи изцяло ратифицирането на търговското споразумение в частта, касаеща селскостопанските стоки. Споделям притесненията на бранша”, допълни Танева. От своя страна министър Гийом заяви, че Франция също не приема в този вид търговското споразумение.  \r\nДидие Гийом посочи, че Франция настоява за приемане на законодателство за етикетиране на продуктите с посочена страна на произход. От своя страна българският министър заяви, че в България предстои промяна на законодателството в областта на храните и темата ще бъде предложена по време на обсъждането.", "date": "2019.09.23", "title": "България иска по-висок процент обвързана подкрепа в новата Обща селскостопанска политика"}
{"url": "http://www.focus-news.net/news/2019/09/23/2701439/dvizhenieto-po-pat-slanchev-bryag-burgas-pri-obhoda-na-grad-aheloy-se-osashtestvyava-v-edna-lenta-poradi-stroitelno-montazhni-raboti.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци. До 15 август 2020 г. движението по път Слънчев Бряг – Бургас в участъка при обхода на гр. Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/час в кръстовищата и до 70 км/час в останалите участъци. \r\nБезпроблемно се осъществява движението по основните пътни артерии на град Бургас. Натоварен е автомобилният трафик в района на пътен възел „Юг“, както и по някои участъци от бул. „24-ти Черноморски пехотен полк“. В централната градска част няма образувани големи колони от автомобили в районите на възловите кръстовища. Преминаването се осъществява без забавяне. \r\nМария ПОПЧЕВА", "date": "2019.09.23", "title": "Движението по път Слънчев Бряг – Бургас при обхода на град Ахелой се осъществява в една лента поради строително-монтажни работи"}
{"url": "http://www.focus-news.net/news/2019/09/23/2701440/4-signala-za-zamarsyavane-na-vazduha-sa-polucheni-prez-izminaloto-denonoshtie-v-burgas.html", "text": "4 сигнала за замърсяване на въздуха са получени през изминалото денонощие в града. Това съобщиха за  Радио „Фокус“ – Бургас  от Общината. Сигналите са постъпили от различни точки на града – от ж.к. „Зорница“, от ж.к. „Лазур“ и от централната градска част. Последвалата проверка в петролната рафинерия не е отчела отклонение от нормата на показателите. \r\nМария ПОПЧЕВА", "date": "2019.09.23", "title": "4 сигнала за замърсяване на въздуха са получени през изминалото денонощие в Бургас"}
{"url": "http://www.focus-news.net/news/2019/09/23/2701442/64-godishen-mazh-e-postradal-pri-bitov-intsident-s-gazova-butilka-v-plovdiv.html", "text": "64-годишен мъж е пострадал при битов инцидент с газова бутилка в Пловдив. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за инцидента е получен в 18.11 часа снощи. 64-годишният собственик на жилището е с обгорял крак. Унищожени са 10 кв. м дограма. Причината за инцидента е техническа неизправност на газовата бутилка. \r\nТони МИХАЙЛОВ", "date": "2019.09.23", "title": "64-годишен мъж е пострадал при битов инцидент с газова бутилка в Пловдив"}
{"url": "http://www.focus-news.net/news/2019/09/23/2701441/reuters-petima-tsivilni-sa-bili-ubiti-vav-vazdushni-udari-ot-strana-na-vodenata-ot-sauditska-arabiya-koalitsiya-v-yemen.html", "text": "Представителни на йеменските шиитски бунтовници заявиха, че петима цивилни са били убити при въздушни удари на коалицията, водена от Саудитска Арабия в провинция Омран в Йемен, според хутската местна телевизия “Aл Масира“, предава  Reuters . \r\nПодкрепяните от Иран хути заявиха, че коалицията е нанесла въздушни удари по джамия, в която е имало цивилни. Две деца също така са безследно изчезнали, като е възможно те още да са под отломките от съборената сграда. Все още няма официален коментар от страна на Рияд. \r\n \r\n Превод и редакция:  Теодор Пенев", "date": "2019.09.23", "title": "Reuters: Петима цивилни са били убити във въздушни удари от страна на водената от Саудитска Арабия коалиция в Йемен"}
{"url": "http://www.focus-news.net/news/2019/09/23/2701431/the-independent-dzheremi-korbin-e-uzhasen-ot-ideyata-da-e-ministar-predsedatel.html", "text": "Лидерът на Лейбъристката партия на Великобритания е „ужасен“ от идеята да стане министър-председател на страната и може да не остане още дълго на лидерския пост, заяви член на политическата сила, пише вестник  The Independent . \r\nОсвен това фракцията, организирана около Корбин изглежда ще се опита да поеме контрол върху наследничеството му, ако той реши наистина да се оттегля от ръководния пост. \r\nСамият Корбин заяви, че харесва работата си като ръководител на лейбъристите и смята да изкара пълният си пет годишен мандат начело на Великобритания, ако спечели общите избори, които се очаква да се проведат в следващите месеци. Това означава, че той ще бъде премиер от 75-ата си годишнина през 2024 г. \r\nТази роля може и да му бъде възложена и ако бъде поканен от кралицата да формира общо правителство след евентуален вот на недоверие срещу настоящият премиер Борис Джонсън, или ако той реши да подаде оставка, вместо да иска отсрочка за Брекзит от Брюксел. \r\nИзточникът на лейбъристите заяви, че се смята, че Корбин би бил „ужасен“ от тази перспектива обаче, тъй като личността му не би се справила с длъжността. \r\n„Ако Джереми стане министър-председател, той би сметнал тази длъжност за ужасяваща“, заяви депутатът.  \r\n„Той не обича да взема решения, той не иска да е човек, който има 20 текстови съобщения преди да си легне в полунощ и да бива буден в шест часа с още повече задължения“, добави той. \r\n„Той е доволен когато има нещо, с което да трябва да се справи, но когато натискът стане истински и когато трябва да съгласува конкуриращи се интереси, с това той не може да се справи“, казва още източникът. \r\nСпоред него има вътрешна борба сред поддръжниците на Корбин в партията, които работят с мисълта, че неговото заместване няма да отнеме дълго, и определено ще бъде скоро, ако лейбъристите загубят изборите. \r\nНо фракцията му е разделена по отношение на най-добрият вариант за негов наследник. \r\nЛидерът на движение „Моментъм“ Джон Лансман опита да премахне по-рано позицията на заместник-ръководител на партията, в ход който изглеждаше сякаш беше насочен срещу евентуалният кандидат на заемащият тази позиция Том Уотсън да наследи Корбин. \r\nСлед унищожителни критики от фигури в парията, включително Тони Блеър и Ед Милибанд, Корбин се намеси в спора и препоръча „оглед“ на позицията и назначението на общо двама души на нея – мъж и жена. \r\nТова ефективно реши временно въпроса и прекрати усилията на Лансман.  \r\nИзпълнителният комитет на партията обаче реши да приеме друго правило, което ще му позволи да избере временен лидер на лейбъристите в случай, че Корбин напусне ръководния си пост по една или друга причина. \r\nТой самият отхвърли идеята за това, че може да напусне, като настоя, че „разбира се“, ще изкара пълният си мандат начело на Великобритания, ако спечели изборите. \r\nТой добави пред британски медии, че ще „води партията в изборите“ и още, че ще „донесе политики, които ще подобрят стандарта на живота и ще предоставят по-добри възможности за хората в страната“. \r\n„Радвам се да правя това, посещавам (предизборни) кампании през цялото време, участвах в 40 такива събития през август в цялата страна“, заяви Корбин. \r\nЕдин от министрите в сянка на партията също отхвърли предложенията, че Корбин вече е уморен от работата си.  \r\n„Джереми е повече от способен да ни води за още пет години“, каза той. \r\nДруга водеща фигура в партията, Лен Макклъски, също отрече да има възможност ръководителят на лейбъристите да напусне поста си. \r\n„Никога не съм виждал по силна личност от Джереми Корбин. Всички тези неща за възрастта и здравето му, той вече е ставал свидетел на оставките на Камерън и на Тереза мей и когато стане време за изборите, ще види още една“, заяви той.  \r\n \r\n Превод и редакция:  Теодор Пенев", "date": "2019.09.23", "title": "The Independent: Джереми Корбин е „ужасен“ от идеята да е министър-председател"}
{"url": "http://www.focus-news.net/news/2019/09/23/2701443/sport-etar-veliko-tarnovo-posreshta-kato-domakin-otbora-na-vitosha-bistritsa-v-posledniya-mach-ot-deseti-krag-na-balgarskata-efbet-liga.html", "text": "Футбол: Етър Велико Търново посреща като домакин отбора на Витоша Бистрица в последния мач от десети кръг на българската „Ефбет“ лига. Домакините са на 13-та позиция с осем точки и при победа ще се изкачат до осмата позиция в класирането, която сега заема Славия с десет точки. От своя страна Витоша се намира в дъното на класирането в България с три точки и победа само ще доближи отбора от Бистрица до Етър. Мачът ще се играе днес от 17:30 часа.", "date": "2019.09.23", "title": "Спорт: Етър Велико Търново посреща като домакин отбора на Витоша Бистрица в последния мач от десети кръг на българската „Ефбет“ лига."}
{"url": "http://www.focus-news.net/news/2019/09/23/2701446/pencho-markishki-fizik-v-polunosht-okolo-datata-na-esennoto-ravnodenstvie-nay-visoko-v-nebeto-sa-sazvezdiyata-pegas-andromeda-kasiopeya-tsefey-gushter-ribi-triagalnik-i-oven.html", "text": "В полунощ около датата на есенното равноденствие най-високо в небето са съзвездията Пегас, Андромеда, Касиопея, Цефей, Гущер, Риби, Триъгълник и Овен. Това каза в интервю за  Агенция „Фокус“  физикът от Института по астрономия с Национална обсерватория при Българска академия на науката Пенчо Маркишки. „По-ниско над южния хоризонт са видими съзвездията Водолей, Козирог, Кит, Скулптор, Южна риба и Микроскоп. Всички те са слаби – можем да ги наречем условно есенни съзвездия. На запад се виждат вече клонящите към залез летни съзвездия Лебед, Лира, Орел и др., а от изток се издигат някои типично зимни ярки съзвездия, като Колар, Бик (Телец) и Орион. Звездният куп Плеяди ще привлича погледа ни, ако сме далеч от градските светлини“, обясни той.  \r\n„В началото на септемврийските нощи в посока юг – югозапад все още са добре видими ярките планети Юпитер и Сатурн. Юпитер сега се намира в южната част на съзвездието Змиеносец и е толкова ярък, че мнозина го бъркат с Венера, наричайки го Вечерница. Сатурн сега е в съзвездието Стрелец, а не както твърдят някои астролози – че е в Козирог. С напредването на есента условията за наблюдение на тези две планети ще се влошават – те ще залязват все по-скоро след Слънцето и затова на всяка следваща вечер ще бъдат видими за все по-кратко време\", допълни също така Маркишки. Физикът подчерта, че впечатление прави и вече променената ориентация на Млечния път – светлият силует на нашата галактика. „В ясните и безлунни летни нощи сме свикнали да го виждаме проточил се от южния хоризонт към най-високата част на небето, а после – снижаващ се на североизток. Сега през септември около полунощ той се е „извъртял“ от запад към изток и като че ли ни посочва зимните съзвездия“, допълни той . \r\nТеодора ПАТРОНОВА", "date": "2019.09.23", "title": "Пенчо Маркишки, физик: В полунощ около датата на есенното равноденствие най-високо в небето са съзвездията Пегас, Андромеда, Касиопея, Цефей, Гущер, Риби, Триъгълник и Овен"}
{"url": "http://www.focus-news.net/news/2019/09/23/2701445/tacc-rouhani-prizova-stranite-ot-persiyskiya-zaliv-savmestno-da-garantirat-sigurnostta-na-regiona.html", "text": "Техеран призовава всички страни от Персийския залив да вземат участие в инициативата на Иран за гарантиране на безопасността на корабоплаването в региона, предава  ТАСС  Тези думи бяха произнесени от иранския президент Хасан Роухани на правителствено заседание, преди да замине за Ню Йорк, за да участва в Общото събрание на ООН. \r\n„Всички държави от Персийския залив са поканени да участват в тази инициатива\", заяви президентът, чиято реч беше излъчена от иранската държавна телевизия. \r\n \r\n Превод и редакция:  Теодор Пенев", "date": "2019.09.23", "title": "TACC: Рoухани призова страните от Персийския залив съвместно да гарантират сигурността на региона"}
{"url": "http://www.focus-news.net/news/2019/09/23/2701451/pencho-markishki-fizik-astronomicheskata-esen-shte-nastapi-dnes-v-1050-chasa-balgarsko-vreme.html", "text": "Тази година астрономическата есен ще настъпи днес в 10.50 часа българско време, когато Слънцето ще пресече небесния екватор, преминавайки през есенната равноденствена точка в съзвездието Дева. Това каза в интервю за  Агенция „Фокус“  физикът от Института по астрономия с Национална обсерватория при Българска академия на науката Пенчо Маркишки. „След това Слънцето ще продължи пътя си по еклиптиката в южната небесна полусфера. За жителите на Северното полукълбо на Земята това бележи началото на есента, а за тези южно от екватора ще започне пролетта. За двете полукълба на Земята сезоните са противоположни“, посочи той.  \r\n„В последните часове на нощта на 8 срещу 9 октомври има шанс да наблюдаваме повишена активност на метеорния поток Дракониди. По принцип този поток е слаб – с едва няколко метеора за час, но на 10 септември 2018 г. родителското тяло на потока – кометата 21P/Giacobini-Zinner премина през своя перихелий (най-близо до Слънцето) и предполага се – разпръсна в пространството нови облаци от космически частици – т. нар. метеорни роеве, през които Земята преминава всяка година около 9 октомври. Повишена активност на Дракониди наблюдавахме и миналата година – с над 100 метеора за час“, обясни той. \r\n„На 11 ноември след обяд от България ще може да се наблюдава началото на преминаването на планетата Меркурий пред слънчевия диск – явление, често наричано пасаж или транзит на Меркурий. За нас то ще започне в 14:35:20 ч., когато планетата ще започне бавно да навлиза в очертанията на слънчевия диск“, каза още Маркишки.  \r\nТеодора ПАТРОНОВА", "date": "2019.09.23", "title": "Пенчо Маркишки, физик: Астрономическата есен ще настъпи днес в 10.50 часа българско време"}
{"url": "http://www.focus-news.net/news/2019/09/23/2701449/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху предстоящия Празник на плодородието и отбелязването на 90 години от създаване на Института по земеделие в града. От 27 до 29 септември за дванадесета поредна година в града под „Хисарлъка” ще се проведе Празникът на плодородието. Посетителите ще се насладят на изобилието на плодородния кюстендилски край, известен като Овощната градина на България. Програмата включва изложение на красиво аранжирани маси от местни производители, читалища, детски градини, институции  и организации, изложение на  произведения на художници и занаятчии от цялата страна. В тридневния форум жителите и гостите на града могат да се включат в арт работилници и атрактивни състезателни игри. Всичко това е съпътствано от богата музикална програма. По темата ще говорим със Слава Соколова, експерт към отдел „Култура и духовно развитие” към Община Кюстендил. Съорганизатор на Празника на плодородието е Институтът по земеделие. Тази година той отбелязва своя 90-годишен юбилей. След откриването си, това научно учреждение се превръща в първото средище не само на практическата, но и на научната овощарска мисъл в страната. В него са работили видни учени в областта на овощарството. Днес научните работници и специалисти се стремят да отговорят на всички предизвикателства, поставени пред земеделската наука и практика. Повод да ви срещнем с директора на научния институт – доцент д-р Илияна Кришкова.  \r\nВ предаването ще ви разкажем за връчването на плакета „Почетен гражданин на Кюстендил”, което се случи по време на последното редовно заседание на Общинския съвет в града за настоящия мандат. Ще ви предложим информация и за новата инициатива на кмета на Община Кюстендил Петър Паунов, свързана със здравословния начин на живот.  \r\nНа 28 септември се навършват 111 години от рождението на големия български композитор академик Марин Големинов. По този повод в Кюстендил ще се проведе церемония по връчване на Националната награда за принос в музикалното изкуство. По темата ще разговаряме с Димитър Божилов и Райчо Христов от Сдружение „Марин Големинов”. \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.09.23", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/09/23/2701448/kathimerini-politsiyata-zadarzha-desetki-migranti-v-aktsiya-sreshtu-okupirana-sgrada-v-atina.html", "text": "Акция на гръцката полиция в окупирана сграда в центъра на атинския квартал Екзархия доведе до задържането на десетки нерегистрирани мигранти, открити в нея, пише електронното издание на гръцкия вестник  Kathimernini . \r\nСградата, преди да бъде изоставена и окупирана от мигранти и анархисти, е била училище. Тя е била нелегално окупирана от повече от четири години. \r\nДесетки служители на реда взеха участие в акцията, включително членове на гръцките спец части.  \r\nПолицейската акция е част от новите мерки на консервативното правителство за справяне с престъпността в атинската столица и следва след поредица от други подобни акции в Екзархия. \r\n \r\n Превод и редакция:  Теодор Пенев", "date": "2019.09.23", "title": "Kathimerini: Полицията задържа десетки мигранти в акция срещу окупирана сграда в Атина"}
{"url": "http://www.focus-news.net/news/2019/09/23/2701450/kaloyan-pargov-bsp-mozhe-da-napravi-istoricheski-probiv-v-sofiya-no-tryabva-da-badem-umni.html", "text": "На този етап сами в столицата не можем да спечелим, имаме нужда от съюзници - въпрос, който от 30 години тормози партията и ни тежи като воденичен камък, каза лидерът на БСП - София, съобщиаха от  градския съвет на БСП . След 30 години БСП може да направи исторически пробив в София, но трябва да бъдем умни. Това каза лидерът на БСП в столицата Калоян Паргов по време на разговора си с Явор Дачков в предаването \"Гласове\" по БСТВ. Водачът на листата на социалистите в София обясни, че формулата граждански кандидат за кмет на града, подкрепен от БСП, дава възможност за разтваряне на ветрилото. \"От 30 години в София господства дясната политика, неолибералният модел на управление, коментира Калоян Паргов. - Всички виждаме той до къде доведе града ни. Ако ние се държим егоистично към нашия кандидат, няма да можем да дадем възможност на онази част от обществото, която иска промяна, да го припознае. Казвам това предвид нагласата към БСП в София. Това е наш голям проблем\". Лидерът на БСП в столицата добави, че за разлика от десните, социалистите са по-широко скроени. \"В предишни местни избори на балотажите за районни кметове сме подкрепяли не един и двама десни кандидати, които са печелили - в \"Лозенец\", във \"Витоша\", в \"Красно село\", в \"Средец\", в \"Оборище\", припомни той. - За съжаление, от другата страна е чугунена работа. Десните трудно преглъщат егото си. Трудно им е да подкрепят някого, за да може да се промени нещо. Надявам се, да се разчупят с кандидат като Манолова на балотажа\". \r\nКалоян Паргов за пореден път отбеляза, че лавото е консолидирано, а това е един от основните фактори за успех. \"Три са важните условия, за да може БСП да се представи добре на избори, продължи той. - И всичките се събират в думата консолидация. Консолидация на партията - да няма дрязги между нас. В София това е факт. Консолидация на лявото - видяхте, че АБВ, Д-21 и по-малки социалдемократически партии подкрепиха Мая Манолова още за първи тур. И консолидация на онази част от обществото, която иска промяна. Вижте какво става с дясното. Те се разделиха на 4. ГЕРБ и СДС стоят зад Фандъкова, Демократична България си има кандидат, Спаси София - също, а една група десни, която разтваря ветрилото към центъра, подкрепи Мая Манолова. Всички, искащи промяна на модела на управление на ГЕРБ, който господства вече 10 години, трябва да припознаят един такъв кандидат. Този кандидат излиза от рамките на чисто партийна кандидатура\". Калоян Паргов обясни, че е нормално партийните членове да се вълнуват. \"Но нека да е ясно, че БСП сама в София към този момент не може да спечели избори, заяви той. - БСП има нужда от съюзници. Този въпрос от 30 години тормози партията и тежи като воденичен камък. За да осъществим историческия пробив след вече 30 години, трябва да работим умно. Мая Манолова е известна в нашите среди, все пак тя произлиза от БСП. Целта ни за предстоящите избори е да дадем възможност на всички софиянци, без да имат предубеждения, да гласуват за различен модел на управление на града като подкрепят Мая Манолова. За първи път ще го кажа - имаше два варианта за нашия кандидат. Първият беше да повторим модела с президента Румен Радев - чисто граждански кандидат да бъде издигнат от БСП. Избрахме втория - да използваме естествената притегателна сила на националния омбудсман, като я издигне инициативен комитет, а БСП я припознае и я подкрепи\". \r\nЛидерът на столичните социалисти призова опонентите на предстоящите местни избори за позитивна, честна и прозрачна капания. \"Оценяваме усилията на кмета Фандъкова през последните 10 години. Тя, каквото можа - направи. Може да бъде и по-добре. Ние имаме решение за това\", завърши Калоян Паргов.", "date": "2019.09.23", "title": "Калоян Паргов: БСП може да направи исторически пробив в София, но трябва да бъдем умни"}
{"url": "http://www.focus-news.net/news/2019/09/23/2701444/vavedena-e-vremenna-organizatsiya-na-dvizhenieto-v-uchastak-ot-avtomagistrala-struma-pri-dupnitsa.html", "text": "Въведена е временна организация на движението в участък от автомагистрала „Струма” при Дупница. Това съобщи за  Радио „Фокус” – Кюстендил  дежурният в Областно пътно управление – Кюстендил. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ и продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“ при пътен възел „Дупница Север“, както и по пътните връзки от път ІІ-62 Дупница - Кюстендил към автомагистрала „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 30 септември. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.23", "title": "Въведена е временна организация на движението в участък от автомагистрала „Струма” при Дупница"}
{"url": "http://www.focus-news.net/news/2019/09/23/2701447/66-godishen-mazh-e-zaginal-sled-kato-v-blasnat-ot-tovaren-avtomobil-v-rayona-na-letishte-varna-pri-kachvaneto-na-avtomagistrala-hemus.html", "text": "66-годишен мъж е загинал, след като в блъснат от товарен автомобил в района на летище „Варна“ при качването на автомагистрала „Хемус“. Това съобщиха от  ОДМВР - Варна . Инцидентът е станал тази нощ около 23.30 часа в района на летище „Варна“ при качването на автомагистралата. 54-годишният водач на товарен автомобил „Волво“ по време на движение блъска пешеходец, който пресича пътното платно. Вследствие на инцидента мъжът (на 66 г.) е загинал на място.  \r\nИзясняват се причините и обстоятелствата около инцидента. По случая е образувано досъдебно производство.", "date": "2019.09.23", "title": "66-годишен мъж е загинал, след като в блъснат от товарен автомобил в района на летище „Варна“ при качването на автомагистрала „Хемус“"}
{"url": "http://www.focus-news.net/news/2019/09/23/2701454/mazh-e-s-opasnost-za-zhivota-sled-pozhar-v-selo-kostandenets.html", "text": "Мъж е с опасност за живота след пожар в село Костанденец. Това съобщиха от  ОДМВР - Разград . Пострадалият е англичанин, живеещ в селото. Той е получил тежки изгаряния при инцидент в двора на къщата си. Сигналът е подаден около 20.00 часа на 21 септември на тел.112. При неправилно боравене със запалителна течност (бензин) 56-годишният чужденец получил 95% изгаряния по тялото. Откаран е по спешност в МБАЛ - Разград, откъдето е транспортиран във Варна с опасност за живота. Образувано е досъдебно производство по чл.129, ал.2 от НК.", "date": "2019.09.23", "title": "Мъж е с опасност за живота след пожар в село Костанденец"}
{"url": "http://www.focus-news.net/news/2019/09/23/2701453/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Почти навсякъде има разкъсана облачност и е умерено ветровито в по-високите части на планините. Температурите са между 4 и 12 градуса. Съоръженията работят в Пампорово, Банско и Боровец. Информация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.09.23", "title": "ПСС: Лоши са условията за туризъм в планините"}
{"url": "http://www.focus-news.net/news/2019/09/23/2701455/s-bogata-folklorna-programa-dobrinishte-otbelyaza-svoya-praznik.html", "text": "В Деня на независимостта на България, Добринище чества своя празник. Това съобщиха от  пресцентъра на Община Банско . Георги Икономов и депутатът Александър Мацурев бяха официални гости на тържеството и не скриха вълнението си заради отправената покана да бъдат заедно с гражданите на Добринище на този ден. Много местни състави участваха в програмата, а публиката възторжено ги аплодираше. Поздравителни адреси от еврокомисар Мария Габриел, старши комисар Дойчин Дойчинов и Георги Костов - директор на Агенция \"Митници\", бяха получени в чест на събитието и прочетени от сцената. Георги Икономов поздрави жителите на този прекрасен град и каза, че българщината, подвигът и стремежът за свобода са добродетели, които са повод за гордост и трябва отговорно да се съхраняват.  \r\nПразникът на Добринище и Денят на  независимостта на България са събития, които възраждат патриотичния дух и припомнят забравени усещания за дълг и отговорност към делата, посветени на Родината.", "date": "2019.09.23", "title": "С богата фолклорна програма Добринище отбеляза своя празник"}
{"url": "http://www.focus-news.net/news/2019/09/23/2701457/s-narodni-borbi-i-folklor-zavarshva-tridnevniyat-mezhdunaroden-festival-balkanska-cherga-v-kyustendilskoto-selo-shishkovtsi.html", "text": "С народни борби и фолклор завършва тридневният Международен фестивал „Балканска черга“ в село Шишковци. Това съобщи за  Радио „Фокус“ – Кюстендил  Борислав Крумов, председател на Сдружение „Роден край“ и основен организатор на проявата. Програмата на деветото издание на фестивала продължава от 10.00 часа с изпълнения на фолклорни състави от региона. От 12.30 часа в село Шишковци ще бъде открита изложба на стари занаяти, включени са и демонстрации. В следобедните часове програмата продължава с народни борби за агне в които могат да се включат професионалисти и аматьори. Ще се проведе и турнир по дърпане на въже. Закриването на фестивала е от 18.00 часа. \r\nВенцеслав ИЛЧЕВ", "date": "2019.09.23", "title": "С народни борби и фолклор завършва тридневният Международен фестивал „Балканска черга“ в кюстендилското село Шишковци"}
{"url": "http://www.focus-news.net/news/2019/09/23/2701456/mogerini-pregovorite-sas-severna-makedoniya-i-albaniya-sa-ot-reshavashto-znachenie-i-za-es.html", "text": "Върховният представител на Европейският съюз по външните работи Федерика Могерини се срещна снощи с министър-председатели и министри на шест държави от Западните Балкани, пише македонският вестник  “Независен“ , и е обсъдила значението на Македония и Албания за Общността, както се съобщава в изявление на службата й.  \r\nСрещата, проведена в кулоарите на Общото събрание на ООН, обсъди още европейската перспектива на целия регион и постигнатия напредък. \r\n\"Те (страните от Западните Балкани) изразиха подкрепа за започването на преговори за присъединяване към ЕС на Северна Македония, както и на Албания, подчертавайки, че това решение е от решаващо значение не само за двете страни, но и за целия регион и за Европа\", се казва в изявление на службата на представителката на ЕС. \r\nОсвен това, каза Могерини, присъстващите на срещата са се съгласили, че преговорите между Сърбия и Косово, свързани с признаването на независимостта на Прищина и евентуалното премахване на стопроцентовите мита, наложени срещу Белград, трябва да продължат и да се постигне споразумение за нормализиране на отношенията между двете страни.  \r\n„Всички наши партньори от Западните Балкани потвърдиха своята твърда ангажираност към перспективата на ЕС, подчертавайки, че всички те продължават да работят по реформите (нужни за приема им), както и за подобряването на регионалното сътрудничество и добросъседските отношения“, се казва още в съобщението на Могерини. \r\n \r\n Превод и редакция:  Теодор Пенев", "date": "2019.09.23", "title": "Могерини: Преговорите със Северна Македония и Албания са от решаващо значение и за ЕС"}
{"url": "http://www.focus-news.net/news/2019/09/23/2701458/ekipi-na-planinska-spasitelna-sluzhba-sa-izdirvali-dve-momicheta-v-planinata-kray-sliven.html", "text": "Екипи на ПСС са издирвали две момичета в планината край Сливен. В хода на спасителната акция, момичетата са намерени. През изминалото денонощие регистрираните инцидента са били три. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Освен издирваните момичета, другите два инцидента са травми на крак. Единият случай е от Рилските езера, където е работил отрядът на Дупница. Другият е станал в района на Калофер между местността Паниците и хижа „Рай“. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.09.23", "title": "Екипи на Планинска спасителна служба са издирвали две момичета в планината край Сливен"}
{"url": "http://www.focus-news.net/news/2019/09/23/2701460/vavezhda-se-organizatsiya-na-dvizhenieto-v-sofiya-vav-vrazka-sas-zasnemane-na-reklamen-klip.html", "text": "Въвежда се организация на движението в София във връзка със заснемане на рекламен клип. Това съобщиха от пресцентъра на  Столична община . До 21.00 часа днес се забранява престоят и паркирането на пътни превозни средства, с изключение на колите на снимачния екип и извън местата в режим на платно паркиране „служебен абонамент“, както следва: \r\n- на ул. „Славянска“ между ул. „Г. С. Раковски“ и „Градска градина“ – 20 паркоместа; \r\n- на ул. „Георги Бенковски“ между ул. „Аксаков“ и ул. „Иван Вазов“ - 20 паркоместа; \r\n- на ул. „Иван Вазов“ между ул. „Г. С. Раковски“ и ул. „Кузман Шапкарев“ – 15 паркоместа. \r\nДо 21.00 часа днес се забранява влизането на пътни превозни средства, както следва: \r\n- по ул. „Славянска“ между ул. „Г. С. Раковски“ и „Градска градина“; \r\n- по ул. „Георги Бенковски“ между ул. „Аксаков“ и ул. „Иван Вазов“.", "date": "2019.09.23", "title": "Въвежда се организация на движението в София във връзка със заснемане на рекламен клип"}
{"url": "http://www.focus-news.net/news/2019/09/23/2701435/politico-leybaristite-ne-mogat-da-izbyagat-ot-brekzit-dori-s-radikalni-novi-reformi.html", "text": "Дори с бляскавите нови предложения за местни реформи, пропастите за Брекзит все още отвличат вниманието при старта на годишната конференция на Лейбъристката партия на Великобритания, пише европейската редакция на списание  Politico . \r\nВ подготовката си за потенциални предсрочни избори, опозиционната партия започна да предлага нови политики, които да са основата на кампанията й, докато се подготвяше началото на годишната среща в Брайтън.  \r\nНай-забележителното предложение, което получи безапелационна подкрепа от партийните членове през уикенда, ефективно ще забрани частните училища. \r\nТова предложение е само едно от няколко подобни, създадени да издърпат британските политики надалеч от Брекзит и да подкрепят дебат за публичните услуги и местните политики. \r\nМинистърът в сянка, Джон Макдонъл ще продължи да предлага нови местни реформи, като обяви план за установяването на Национална служба за грижа, която ще осигури безплатни грижи за всички стари хора, които имат нужда от такава, на цена от около шест млрд. паунда, които ще дойдат от данъци. \r\nИ двете предложения се очаква да увеличат членството и електората на партията преди очакваните избори. \r\nНо тези нови радикални идеи не бяха достатъчни за да се отмести фокуса от факта, че Джереми Корбин е изправен пред вътрешен конфликт заради вижданията си за брекзит от няколко от своите съпартийци, членове на кабинета в сянка. \r\nОсновни фигури за това са Том Уотсън, неговият заместник, който по-рано оцеля след опит да бъде премахната позицията му и външният министър в сянка Емили Торнбери. \r\nИ двамата искат лейбъристите публично да обявят, че застават зад оставане на Великобритания в Европейският съюз.  \r\nТе са подкрепени и от други дейци, включително секретарят в сянка за Брекзит Кир Стармер.  \r\nКорбин промени позицията си до това да подкрепи провеждането на втори референдум тази година и не изглежда, че ще застане зад инициативата за оставане в ЕС при евентуален вот за това. Освен това той би искал, ако партията му влезе в парламента, първо да се договори с Брюксел, преди да проведе ново допитване. \r\nНационалният изпълнителен комитет, основният изпълнителен орган на партията, подкрепи тази политика, но служители на политическата сила и кабинета в сянка се очаква да работят за решаването на точното становище за Брекзит, с което ще излязат лейбъристите. \r\nОчакват се и дебати за промените в климата, с активисти, натискащи за постигане на нулеви емисии на въглерод до 2030 г., макар други фракции в партията да се противопоставят на тези инициативи от страх, че те ще повлияят негативно на работните места. \r\nОчаква се нови изявления на ръководството на лейбъристите относно изменението на климата да последват по-късно тази седмица, следвайки другите предложени реформи. Дълготрайна тема в британската политика, изявлението за частните училища на партията казва, че \"даренията, инвестициите и имотите на тези училища\" трябва да бъдат \"преразпределени демократично и справедливо в образователните институции на страната\" и че правителството трябва да престане да ги финансира. \r\nЕдва седем процента от децата в страната посещават такива училища, но огромна част от икономическия, културен и политически елит на страната е учил именно в частни учебни заведения. \r\n  \r\n Превод и редакция:  Теодор Пенев", "date": "2019.09.23", "title": "Politico: Лейбъристите не могат да избягат от Брекзит, дори с радикални нови реформи"}
{"url": "http://www.focus-news.net/news/2019/09/23/2701459/afp-velikobritaniya-se-prisaedini-kam-obvineniyata-sreshtu-iran-za-atakite-nad-sauditska-arabiya.html", "text": "Британският министър-председател Борис Джонсън обвини Техеран за това, че стои зад атаките над петролните рафинерии в Саудитска Арабия в коментари пред репортери в Ню Йорк, където се намира за срещата от високо равнище на Общото събрание на ООН, където и ще се срещне с президента на Иран, предава  AFP . \r\n„Мога да ви кажа, че Великобритания прехвърля отговорността за атаките срещу „Арамко“, тъй като това е много възможно, на Иран“, е заяви Джонсън според британски медии. \r\n \r\n Превод и редакция:  Теодор Пенев", "date": "2019.09.23", "title": "AFP: Великобритания се присъедини към обвиненията срещу Иран за атаките над Саудитска Арабия"}
{"url": "http://www.focus-news.net/news/2019/09/23/2701463/vavezhda-se-vremenna-organizatsiya-na-dvizhenieto-v-sofiya-za-provezhdane-na-sporten-panair-v-zala-arena-armeets.html", "text": "Въвежда се временна организация на движението в София за провеждане на спортен панаир в зала „Арена Армеец“. Това съобщиха от  Столична община . От 11.00 часа до приключване на мероприятието днес се забранява движението и разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2019.09.23", "title": "Въвежда се временна организация на движението в София за провеждане на спортен панаир в зала „Арена Армеец“"}
{"url": "http://www.focus-news.net/news/2019/09/23/2701466/pregled-na-osnovnite-temi-v-balkanskiya-pechat-agentsiya-fokus.html", "text": "Правителствена делегация от Северна Македония, водена от премиера Зоран Заев, ще остане в Ню Йорк от 23 до 28 септември, където ще присъства на 74-ото Общо събрание на ООН, пише македонското издание  “Независен” . \r\nСпоред гръцки източници утре ще се проведе среща между премиера на Северна Македония Зоран Заев и неговия гръцки колега Кириакос Мицотакис. \r\nТова ще бъде първата среща на двамата премиери, откакто Кириакос Мицотакис спечели изборите, проведени в началото на юли в Гърция. \r\nПрограмата на премиера Заев включва и официална среща с генералния секретар на ООН Антонио Гутериш. \r\nОфициалното обръщение на премиера Заев пред Общото събрание е насрочено за сутринта на последният ден, в който той ще бъде в Ню Йорк. \r\nВ правителствената делегация влизат още вицепремиерът по европейските въпроси Буяр Османи, министърът на външните работи Никола Димитров, министърът на здравеопазването Венко Филипче и министърът на околната среда Насер Нуредини. \r\nМинистрите ще участват в дискусиите в рамките на четирите срещи на събранието, които тази година са посветени на промените в климата, универсалният достъп до качествени здравни услуги, целите за устойчиво развитие и финансирането му. \r\n \r\n*** \r\n \r\n  Много жители на Тирана и Дуръс все още не се връщат по домовете си след земетресението с магнитуд 5,8 по скалата на Рихтер, което рани 105 души и повреди стотици къщи, пише македонското издание  “Нова Македония” . \r\nСлед първото земетресение последваха над 100 вторични труса, като около 600 къщи бяха повредени, а жителите на Тирана, Дурес и други части на западните и централните части на страната бяха оставени без вода и електричество в продължение на няколко часа. \r\nСлед земетресението десетки хора излязоха на улиците, а най-малко 500 души прекараха нощта във временни заслони. \r\nИзвършва се оценка на щетите на къщи и сгради и са разпънати шатри за настаняване на населението. \r\nАлбанският премиер Еди Рама отмени посещение в Ню Йорк за заседанието на Общото събрание на ООН поради трусовете. Той каза, че е получавал обаждания от колеги от Италия, Франция, Германия и други европейски страни, които са му предложили помощ за справяне с последствията от земетресението. \r\nЕврокомисарят Йоханес Хан заяви в съобщение в „Туитър“ заяви, че Европейският съюз е предложил помощ на Тирана. \r\nСлед правителствено заседание беше наредено полицията да бъде в постоянна готовност, за да контролира ситуацията след земетресенията, които се усещаха най-много в Тирана и град Дуръс. \r\n \r\n*** \r\n \r\n  Акция на гръцката полиция в окупирана сграда в центъра на атинския квартал Екзархия доведе до задържането на десетки нерегистрирани мигранти, открити в нея, пише електронното издание на гръцкия вестник  Kathimernini . \r\nСградата, преди да бъде изоставена и окупирана от мигранти и анархисти, е била училище. Тя е била нелегално окупирана от повече от четири години. \r\nДесетки служители на реда взеха участие в акцията, включително членове на гръцките спец части.  \r\nПолицейската акция е част от новите мерки на консервативното правителство за справяне с престъпността в атинската столица и следва след поредица от други подобни акции в Екзархия.", "date": "2019.09.23", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2019/09/23/2701461/21-godishen-mazh-e-zadarzhan-zaradi-poboy-v-zavedenie-v-razgrad.html", "text": "21-годишен мъж е задържан заради побой в заведение в Разград. Това съобщиха от  ОДМВР - Разград . Сигнал за възникналия побой в дискотека в Разград е получен около 01.30 часа тази нощ. При пристигане на полицейски патрул на място е установен 21-годишен мъж от град Опака, който в явно нетрезво състояние отправял обидни думи и заплахи към служителите на реда. Установена е и счупена входна стъклена врата на заведението. Мъжът е задържан в Районното управление. По случая е започнато разследване.", "date": "2019.09.23", "title": "21-годишен мъж е задържан заради побой в заведение в Разград"}
{"url": "http://www.focus-news.net/news/2019/09/23/2701467/tri-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за Радио „Фокус“ – Пловдив от водоснабдителното дружество, обслужващо областта. Без вода са абонатите от населените места Красново, Сърнегор и Богданица. Очаква се нормалното водоподаване към засегнатите домакинства да бъде възстановено до 17.00 часа днес. \r\nС нарушено водоподаване днес са също живущите в района на улиците „Доктор Танчев“ и „Търговска“ в град Карлово, също абонатите по ул. „Гео Милев“ в град Хисаря. Екипите на водоснабдителното дружество отстраняват авария и на ул. „Албена“ в Пловдив. С нарушено водоподаване днес са също абонатите в Индустиална зона „Тракия“ и част от Южна промишлена зона в областния град. \r\nТони МИХАЙЛОВ", "date": "2019.09.23", "title": "Три села в Пловдивска област са с нарушено водоподаване заради аварии"}
{"url": "http://www.focus-news.net/news/2019/09/23/2701464/nova-makedoniya-makedoniya-albantsite-vse-oshte-se-strahuvat-da-se-varnat-po-domovete-si-sled-zemetreseniyata.html", "text": "Много жители на Тирана и Дуръс все още не се връщат по домовете си след земетресението с магнитуд 5,8 по скалата на Рихтер, което рани 105 души и повреди стотици къщи, пише македонското издание  “Нова Македония” . \r\nСлед първото земетресение последваха над 100 вторични труса, като около 600 къщи бяха повредени, а жителите на Тирана, Дурес и други части на западните и централните части на страната бяха оставени без вода и електричество в продължение на няколко часа. \r\nСлед земетресението десетки хора излязоха на улиците, а най-малко 500 души прекараха нощта във временни заслони. \r\nИзвършва се оценка на щетите на къщи и сгради и са разпънати шатри за настаняване на населението. \r\nАлбанският премиер Еди Рама отмени посещение в Ню Йорк за заседанието на Общото събрание на ООН поради трусовете. Той каза, че е получавал обаждания от колеги от Италия, Франция, Германия и други европейски страни, които са му предложили помощ за справяне с последствията от земетресението. \r\nЕврокомисарят Йоханес Хан заяви в съобщение в „Туитър“ заяви, че Европейският съюз е предложил помощ на Тирана. \r\nСлед правителствено заседание беше наредено полицията да бъде в постоянна готовност, за да контролира ситуацията след земетресенията, които се усещаха най-много в Тирана и град Дуръс. \r\n \r\n Превод и редакция:  Теодор Пенев", "date": "2019.09.23", "title": "\"Нова Македония“ (Македония): Албанците все още се страхуват да се върнат по домовете си след земетресенията."}
{"url": "http://www.focus-news.net/news/2019/09/23/2701465/nezavisenmakedoniya-zaev-shte-se-sreshtne-s-mitsotakis-na-24-septemvri-v-kuloarite-na-obshtoto-sabranie-na-oon-v-nyu-york.html", "text": "Правителствена делегация от Северна Македония, водена от премиера Зоран Заев, ще остане в Ню Йорк от 23 до 28 септември, където ще присъства на 74-ото Общо събрание на ООН, пише македонското издание  “Независен” . \r\nСпоред гръцки източници утре ще се проведе среща между премиера на Северна Македония Зоран Заев и неговия гръцки колега Кириакос Мицотакис. \r\nТова ще бъде първата среща на двамата премиери, откакто Кириакос Мицотакис спечели изборите, проведени в началото на юли в Гърция. \r\nПрограмата на премиера Заев включва и официална среща с генералния секретар на ООН Антонио Гутериш. \r\nОфициалното обръщение на премиера Заев пред Общото събрание е насрочено за сутринта на последният ден, в който той ще бъде в Ню Йорк. \r\nВ правителствената делегация влизат още вицепремиерът по европейските въпроси Буяр Османи, министърът на външните работи Никола Димитров, министърът на здравеопазването Венко Филипче и министърът на околната среда Насер Нуредини. \r\nМинистрите ще участват в дискусиите в рамките на четирите срещи на събранието, които тази година са посветени на промените в климата, универсалният достъп до качествени здравни услуги, целите за устойчиво развитие и финансирането му. \r\n \r\n Превод и редакция:  Теодор Пенев", "date": "2019.09.23", "title": "„Независен“(Македония): Заев ще се срещне с Мицотакис на 24 септември в кулоарите на Общото събрание на ООН в Ню Йорк"}
{"url": "http://www.focus-news.net/news/2019/09/23/2701470/folklorni-shevitsi-ukrasiha-ulichni-kaseti-na-chez-razpredelenie-v-stolitsata.html", "text": "ЧЕЗ Разпределение България предостави 30 свои електроразпределителни касети в центъра на столицата за изпълнение на проекта „Art4Diplomacy”, който обединява фолклорни мотиви от България и 30 държави с дипломатически мисии в страната. Това съобщиха от пресцентъра на  ЧЕЗ . Идеята за реализацията на проекта е на художничката Петя Илиева, която е популярна с картините си с български шевици и фолклорни елементи.  \r\n„Включихме се с удоволствие в инициативата. Опитът ни досега показва, че картините по уличните електроразпределителни касети не само помагат за съхранение на съоръженията ни в естетически вид много по-дълго време, като ги предпазват от  облепване и друга външна намеса, но превръщайки улиците в художествени галерии на открито, ние допринасяме за подобряване на градската среда. Отворени сме да се включим и в други подобни инициативи“, коментира Виктор Станчев, главен оперативен директор на ЧЕЗ Разпределение България. \r\nКомпанията е с дългогодишни традиции в подобряване на градската среда чрез изрисуване на електроразпределителни касети. Досега, в рамките на различни проекти, са реализирали няколко подобни инициативи в Благоевград, Враца, Перник, както и по централните софийски улици.", "date": "2019.09.23", "title": "Фолклорни шевици украсиха улични касети на ЧЕЗ Разпределение в столицата"}
{"url": "http://www.focus-news.net/news/2019/09/23/2701471/sport-atletik-bilbao-pobedi-otbora-na-alaves-s-20-v-mach-ot-petiya-krag-na-ispanskata-primiera-divisyon-i-oglavi-klasiraneto-v-ispaniya.html", "text": "Футбол: Атлетик Билбао победи като домакин отбора на Алавес с 2:0 в мач от петия кръг на Примиера Дивисьон и оглави класирането в Испания. \r\nДомакините поведоха с гол на Раул Гарсия в 38-ата мунута от дузпа, а през второто полувреме гол вкара и Икер Муниан в 72-ата минута. Така Атлетико събраха 11 точки и оглавиха класирането, като изпревариха отбора на Реал Мадрид, които също имат 11 точки, но и по-лоша голова разлика.", "date": "2019.09.23", "title": "Спорт: Атлетик Билбао победи отбора на Алавес с 2:0 в мач от петия кръг на испанската Примиера Дивисьон и оглави класирането в Испания."}
{"url": "http://www.focus-news.net/news/2019/09/23/2701462/afp-britanskiyat-turoperator-tomas-kuk-prekrati-deynostta-si-i-obyavi-falit.html", "text": "Британският туроператор „Томас Кук“ обяви банкрута си, след като не успя да намери нови спонсори, предава  AFP . \r\nКомпанията беше на пазара за 178 години и имаше нужда от около 250 млрд. долара за да продължи да функционира и до последно правеше опити да си ги набави чрез частни инвеститори. \r\n„Въпреки нашите сериозни опити, тези дискусии не доведоха до споразумение между акционерите на компанията и възможните нови спонсори“, заявиха от компанията в изявление. \r\n„Борда на компанията в такъв случай заключи, че няма избор освен да предприеме стъпки към обявяване на банкрут“, се казва още в изявлението. \r\nТова означава, че около 600 хил. туристи може да се окажат изолирани без начин да се приберат у дома, включително около 150 хил. британци, които ще търсят помощ от правителството в Лондон. В свое изявление, то обеща, че ще наеме чартърни самолети за да извози своите граждани безплатно.  \r\n„Всички клиенти на Томас Кук, които са запазили полети за Великобритания в следващите две седмици ще бъдат отведени у дома възможно най-близо до уговорената с компанията дата“, се казва още в правителствено изявление.  \r\n \r\n \r\n Превод и редакция:  Теодор Пенев", "date": "2019.09.23", "title": "AFP: Британският туроператор „Томас Кук“ прекрати дейността си и обяви фалит"}
{"url": "http://www.focus-news.net/news/2019/09/23/2701469/prezidentat-rumen-radev-kam-sanarodnitsi-v-sasht-varnete-se-i-se-borete-za-balgariya.html", "text": "Все повече са българите зад граница и ние трябва да правим всичко възможно вие да бъдете не само духовно част от родината, но и да сте активни участници в обществено-политическите процеси в България. Това заяви президентът Румен Радев на среща в Ню Йорк с наши сънародници, които живеят и работят в САЩ, съобщиха от  прессекретариата на държавния глава .  \r\nВ Генералното ни консулство държавният глава Румен Радев отбеляза Деня на Независимостта на България с представители на нашата общност в САЩ и ги поздрави с празника. Президентът припомни и друг съдбовен момент от историята ни – Съединението на страната ни, „подпечатано“ по бойните полета на Драгоман и Сливница с кръвта на масово завърналите се от чужбина българи. „Затова, когато българите зад граница ми зададат въпроса „Кога ще се оправи България, за да се върнем?“, ще им кажа: Заповядайте – борете се за България, тя е ваша родина“, отбеляза Румен Радев. По думите на президента, сънародниците ни зад граница трябва да имат право и възможност да участват в българската политика, което ще е стимул и да се върнат в родината си.  \r\nДържавният глава призова за подкрепа за предложената от него законова промяна, даваща възможност на българи по рождение, придобили двойно гражданство в държави от ЕС и в развити демокрации като САЩ, Канада, Швейцария - да могат да се кандидатират за народни представители, президент и вицепрезидент – така, както е в болшинството от развитите страни. Изключително полезни за страната ни могат бъдат сънародниците ни зад граница с високо образование, престижни професии и опит, придобити в страни с много добре развити социални, политически и икономически системи, посочи президентът.  \r\nБългария има нужда от непримирими хора и от необратимост на демократичните процеси, заяви Румен Радев. Президентът отбеляза, че недоволните българи са много, но те трябва да са и непримирими към лошо качество и към всички явления, които ни отдалечават от демократичните процеси. По думите на държавния глава, за да бъде България достоен член на европейското семейство, трябва да има много по-голяма свобода на медиите, върховенство на закона, прозрачни, отчетни и отговорни институции, и най-вече активно гражданско общество, овластено да осъществява по-голям контрол и участие в управлението на страната, заяви президентът във връзка с интереса на българите зад граница за условията на живот в родината. Най-важното за позитивните промени в България не е само размерът на инвестициите и еврофондовете у нас, а в какво те биват влагани.    \r\nБългария се развива, въпросът е каква е скоростта и посоката на промяната й, заяви Румен Радев и допълни, че за разлика от редица други държави от бившия социалистически блок, България не е член на Шенген и Еврозоната, все още е под мониторинг за върховенството на закона, няма стратегически инвеститори.   \r\nНа срещата държавният глава призова сънародниците ни да бъдат по-активни и по-сплотени, за да формират своя организация, призната на федерално ниво. „Това ще консолидира още повече българската общност, което е предпоставка да се решат някои въпроси като откриване на директна въздушна линия между България и САЩ, за отпадане на визите“, посочи президентът.    \r\n„Отмяната на визите ще бъде знак, че съответства на стратегическите ни отношения със САЩ -  отношения на съюзници, партньори и приятели. Така го разбирам аз и това трябва да стане факт“, заяви президентът и посочи, че България изпълнява всички критерии, залегнали по Програмата на САЩ за безвизови пътувания с изключение на едно условие - големият брой откази на визи на български граждани.    \r\nЗа последните десетилетия българската общност в района на Ню Йорк расте непрекъснато – това са активни и образовани хора, с уважавани професии, посочи Румен Радев. Държавният глава даде висока оценка за усилията на нашите сънародници в САЩ за запазване на българската идентичност, българския език, култура, фолклор, традиции, особено сред младежите.     \r\nНапълно разбирам стремежа за културен център в Ню Йорк, който да се превърне в естествено средище на нашата общност тук, въпрос на средства е, но каузата си струва. Българите в САЩ са вече почти половин милион, а броят на служителите на посолството и на консулствата не е нараснал, заяви президентът и изрази надежда да се осигурят средства тази диспропорция да се промени, за да получават сънародниците ни добри административни услуги.   \r\nПрезидентът Румен Радев е в Ню Йорк за участие в 74-тата сесия на Общото събрание на ООН. Днес той ще участва в Срещата на най-високо равнище по въпросите на климата. По-късно през деня по покана на президента на САЩ българският държавен глава ще вземе участие и в събитие на високо равнище за защитата на религиозните свободи, организирано и модерирано от Доналд Тръмп.", "date": "2019.09.23", "title": "Президентът Румен Радев към сънародници в САЩ: Върнете се и се борете за България"}
{"url": "http://www.focus-news.net/news/2019/09/23/2701472/mvr-chetirima-dushi-sa-zaginali-a-34-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 34 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 28 тежки пътнотранспортни произшествия. В София са регистрирани 19 леки и две тежки катастрофи, при които има един загинал и трима пострадали.", "date": "2019.09.23", "title": "МВР: Четирима души са загинали, а 34 са пострадали при катастрофи в страната през изминалото денонощие"}
{"url": "http://www.focus-news.net/news/2019/09/23/2701474/sofiyska-voda-vremenno-shte-prekasne-vodosnabdyavaneto-v-chast-ot-kv-krastova-vada-na-24-septemvri.html", "text": "„Софийска вода” временно ще прекъсне водоснабдяването в част от кв. „Кръстова вада“ на 24 септември. Това съобщиха от пресцентъра на  дружеството . \r\nВъв връзка с подмяня на спирателен кран на ул. „Никола Крушкин-Чолака“ в кв. „Кръстова вада“ се налага спиране на водоподаването от 10.00 до 18.30 часа на клиентите на „Софийска вода”, живеещи в района на: ул. „Асен Найденов“, ул. „Никола Крушкин – Чолака“, ул. „Манфред Вьорнер“, ул. „Мичман Тодор Саев“ и ул. „Данаил Етрополски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мичман Тодор Саев“ на ъгъла с ул. „Никола Крушкин - Чолака“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.23", "title": "„Софийска вода” временно ще прекъсне водоснабдяването в част от кв. „Кръстова вада“ на 24 септември"}
{"url": "http://www.focus-news.net/news/2019/09/23/2701475/the-daily-mail-prezidentat-na-iran-hasan-rouhani-na-pat-kam-obshtoto-sabranie-na-oon-v-opit-da-specheli-podkrepa-za-iran-sreshtu-sasht.html", "text": "Президентът на Иран Хасан Роухани пое от Техеран към Ню Йорк, за да присъства на Общото събрание на ООН в опит да спечели подкрепа за Техеран срещу „жестокото“ напрежение от страна на Вашингтон, пише британското издание  The Daily Mail . \r\nПред репортери преди да се качи на самолета, той заяви, че неговата делегация се отправя към събранието на ООН въпреки нежеланието на президента на САЩ Доналд Тръмп да им предостави визи, макар такива те все пак да получиха. \r\nТехеран и Вашингтон са в сериозен конфликт от май миналата година, когато Тръмп оттегли САЩ от ядрената сделка от 2015 г. и започна да налага нови санкции на Иран в своята кампания за „максимален натиск“ над тях. \r\n„Когато американците не искат (Иран да присъства на срещата), тогава трябва да настояваме да пътуваме натам“, заяви Роухани. \r\n„Жизнено важно е за нас да вземем участие в Общото събрание на ООН и да разговаряме“, заяви още президента на пресконференция в Техеран. \r\n„Жестоките действия, които бяха предприети срещу иранската нация и също така трудните и сложни проблеми, пред които е изправен регионът ни трябва да бъдат обяснени на хората и на странтие по света“, подчерта Роухани. \r\nТой добави, че ще представи иранският план за мир в Персийския залив на Общото събрание. \r\n \r\n Ормузкия мирен план", "date": "2019.09.23", "title": "The Daily Mail: Президентът на Иран Хасан Роухани на път към Общото събрание на ООН в опит да спечели подкрепа за Иран срещу САЩ"}
{"url": "http://www.focus-news.net/news/2019/09/23/2701477/v-burgas-shte-bade-otkrita-izlozhbata-s-risunki-ot-plenera-posveten-na-hudozhnika-rusi-stoyanov.html", "text": "Изложбата с рисунки от пленера, посветен на художника Руси Стоянов, ще бъде открита от 18.00 часа в галерия „Ателиер“ на улица „Възраждане“ 25. Това съобщиха от пресцентъра на  Община Бургас . Творбите са от детския пленер „Бургас през погледа на Руси Стоянов“, който се проведе в местността Шилото. В събитието, съфинансирано от Община Бургас по проекта за финансиране на културни проекти, се включиха 30 деца, които, вдъхновени от живота и творчеството на големия творец, пресъздадоха Кръста, пейзажи и портрети с разнообразни техники, сред които графика, акварел и акрил. Ученици от 5-ти до 12-ти клас от художествени паралелки и такива, които проявяват интерес към изобразителното изкуство, под ръководството на художничките Надя Пеовска, Ангелина Ангелова и Пенка Илиева – Чория. По време на изложбата ще се прожектира документален филм за Руси Стоянов. Авторите на най-добрите рисунки от пленера ще получат награди, осигурени от съпругата на художника Галя Стоянова и от Община Бургас.", "date": "2019.09.23", "title": "В Бургас ще бъде открита изложбата с рисунки от пленера, посветен на художника Руси Стоянов"}
{"url": "http://www.focus-news.net/news/2019/09/23/2701473/sazdadena-e-neobhodimata-organizatsiya-ot-strana-na-oblastna-direktsiya-na-mvr-blagoevgrad-vav-vrazka-s-ochakvaniya-po-intenziven-trafik-sled-seriyata-pochivni-dni.html", "text": "Създадена е необходимата организация от страна на Областна дирекция на МВР – Благоевград във връзка с очаквания по-интензивен трафик след серията почивни дни по повод 22 септември  -Денят на Независимостта на България, предаде репортер на  Радио „Фокус“ – Пирин . На различни места в региона ще бъдат изведени допълнителни полицейски патрули, които ще следят за спазване правилата за движение, както и ще оказват съдействие при образуването на задръствания или колони от автомобили. Традиционно най-натоварено се очаква да бъде движението по главен път Е-79 в посока от ГКПП „Кулата“ към София и по второкласен път – 19 Симитли  – Гоце Делчев от Банско към столицата. Образуването на задръствания е възможно в Кресненското дефиле, както и при  пътен възел „Симитли“, където се събира целия трафик на идващите от Гърция и тези от Банско. \r\nЛивия НИНОВА", "date": "2019.09.23", "title": "Създадена е необходимата организация от страна на Областна дирекция на МВР – Благоевград във връзка с очаквания по-интензивен трафик след серията почивни дни"}
{"url": "http://www.focus-news.net/news/2019/09/23/2701476/reuters-pone-35-tsivilni-sa-bili-ubiti-v-napadenie-na-afganistanskite-sili-za-sigurnost-v-yuzhnata-chast-na-stranata.html", "text": "Поне 35 цивили са били убити и 13 са били ранени при атака, извършена от афганистанските правителствени сили в провинция Хелманд, по информация на двама служители в местната администрация, предава  Reuters . \r\nИнцидентът се е случил, когато правителствените сили са извършили акция срещу къща, която според правителството е била използвана от талибаните за обучаване на терористи, които да извършват самоубийствени атентати, но по време на атаката в средата на престрелката са се оказали присъстващи на сватбени празненства. \r\n„Убити са 35 души, а 13 са ранени. Тези хора са присъствали на сватбено тържество в близост до атаката“, заяви Атула Афган, член на местния общински съвет.  \r\nДруг член на съвета посочи, че 40 души, всички от които цивилни, са били убити. \r\n \r\n Превод и редакция:  Теодор Пенев", "date": "2019.09.23", "title": "Reuters: Поне 35 цивилни са били убити в нападение на афганистанските сили за сигурност в южната част на страната"}
{"url": "http://www.focus-news.net/news/2019/09/23/2701468/afp-momentat-na-istinata-nastapva-na-klyuchovo-sabranie-na-oon-za-promenite-v-klimata.html", "text": "Около 60 световни лидери ще се срещнат на Общото събрание на ООН, която ще е посветена на промените в климата, предава  AFP .  \r\nПо-рано младежи от множество държави по целият свят проведоха масови митинги, които съживиха природозащитническия активизъм, водени от Грета Тунберг, която днес ще застане на подиума на ООН, веднага след речта на Антониу Гутериш.  \r\nПо-малко от половината от 136 световни лидери, които ще се явят на събранията в Ню Йорк ще присъстват на днешното събрание. Част от тези, които ще пропуснат срещата днес ще са президентът на САЩ Доналд Тръмп и бразилският му колега Жаир Болсонаро, както и австралийският премиер Скот Морисън.  \r\nРъководителят на Европейската фондация за климата, Лоранс Тубиана заяви пред AFP, че днешната срещата е „момент на истината“. \r\n„Има напрежение между държавите, които искат да превърнат целите си в истински политики и тези, които отказват да го направят“, заяви тя. \r\n„Можем да се надяваме на най-доброто, че тази група от прогресивни държави и местните авторитети ще се приготвят за втора вълна (демонстрации), които ще покажат къде е прогреса и дори къде е икономическият растеж“, добави тя. \r\n  \r\n Превод и редакция:  Теодор Пенев", "date": "2019.09.23", "title": "AFP: „Моментът на истината“ настъпва на ключово събрание на ООН за промените в климата"}
{"url": "http://www.focus-news.net/news/2019/09/23/2701478/anadolu-agency-predstaviteli-na-pakistanskata-chast-ot-kashmir-molyat-erdogan-da-povdigne-vaprosa-za-regiona-po-vreme-na-obshtoto-sabranie-na-oon.html", "text": "Кашмирците имат големи очаквания от президента на Турция Реджеп Тайип Ердоган и очакват той да повдигне въпроса за статута на индийският щат Джаму и Кашмир, заяви депутатът от местния съвет провинция Азад Кашмир в Пакистан Абдул Тураби, предава турската  Anadolu Agency . \r\n „Когато президента Ердоган отиде в Индия, той говори за Кашмир“, заяви той, като имаше предвид визитата на държавния глава в Индия през 2017 г. \r\n„По това време очакваме, че Ердоган ще води и ще мобилизира контактната група на “Организацията за ислямско сътрудничество“ (ОИС) за Джаму и Кашмир“, добави още той.  \r\nТураби призова Ердоган да повдигне въпроса от името на Турция и ОИС. \r\n„Трябва да бъде приложен натиск върху ООН да действа, за да предотвратим кризата и затова Турция трябва да повдигне въпроса на Общото събрание“, заяви Тураби. \r\n \r\n Превод и редакция:  Теодор Пенев", "date": "2019.09.23", "title": "Anadolu Agency: Представители на пакистанската част от Кашмир молят Ердоган да повдигне въпроса за региона по време на Общото събрание на ООН"}
{"url": "http://www.focus-news.net/news/2019/09/23/2701479/vsenoshtno-bdenie-shte-se-sastoi-v-giginskiya-manastir-sv-sv-kozma-i-damyan.html", "text": "На 24 септември Православната църква прославя преподобни Силуан Атонски. На този ден Църногорският (Гигински) манастир „Св. св. Козма и Дамян“ празнува храмов празник на най-новия си параклис, посветен на преподобни Силуан Атонски, предаде репортер на  Агенция „Фокус“ . По този повод днес вечерта от 20.00 часа ще започне Всенощно бдение.  \r\nНа 24 септември от 09.00 часа ще бъде отслужена  Архиерейска света Литургия, оглавена от Негово преосвещенство Белоградчишки епископ Поликарп - викарий на Софийския митрополит. Богослуженията ще бъдат огласени от православните песнопения на псалти от Света гора, София, Солун, Белград и Сандански.   \r\nОт 18.00 часа в салона на Софийската св. митрополия ще бъде представена книгата „Духовно израстване в Христа“ на архимандрит Вартоломей, игумен на манастира Есфигмен - Света гора. \r\nПрославата на св. Силуан Атонски в манастира става с благословението на Негово Светейшество Българския Патриарх и Софийски митрополит Неофит и при домакинството на манастирското братство, ръководено от Негово високопреподие архиманрит Никанор - игумен на светата обител.  \r\nНикола ПЕТКОВ", "date": "2019.09.23", "title": "Всенощно бдение ще се състои в Гигинския манастир „Св. св. Козма и Дамян“"}
{"url": "http://www.focus-news.net/news/2019/09/23/2701484/the-independent-nay-strannite-sluchki-po-vreme-na-obshtite-sabraniya-na-oon.html", "text": "Годишното заседание на Общото събрание на ООН в Ню Йорк започва като най-голямото дипломатически събитие в света, като стотици делегати ще се съберат в Манхатън, където често са се случвали любопитни събития, пише британския вестник  The Independent . \r\nСъбранието ще обърне внимание на много важни въпроси, за които света трябва да вземе съвместно решение. Но трябва да се случи нещо много необичайно за да засенчи някои от най-гневните, изненадващи или чисто и просто чудновати епизоди на събранията на ООН от основаването й през 1945г. \r\nЕдно от най-любопитните събития е гнева на Хрушчов от 1960 г. Хрушчов, който не е известен с това, че обича да бъде критикуван публично, отговори на критиките на делегатите от Филипините за съветските политики в Източна Европа като започна шумно да удря с юмруци по масата. Когато това не накара делегатите от азиатската страна да млъкнат, той си свали демонстративно обувката и започна да  удря масата с нея. В друг случай бившият президент на Венецуела Уго Чавес оприличи тогавашния си американски колега Джордж Буш на Сатаната. \r\n„Дяволът дойде тук вчера.“, заяви той преди драматично да направи жест на молитва и да посочи подиума. \r\n„Ето тук. Още мирише на сяра. Вчера президента на САЩ, към когото аз се обръщам като към Сатаната, дойде да говори тук сякаш владее света“.  \r\nВ друг случай е замесен Доналд Тръмп. Когато миналата година той говореше пред съвета, той описваше как според него администрацията му е „почти най-успешната“ в историята на САЩ, коментар, който предизвика посмихвания и открит смях в залата. Тръмп спря за секунда с изненада и отметна, че не е очаквал такава реакция. По-късно той се измъкна като заяви, че „хората се смяха с мен, не на мен“ и че „са се забавлявали“. \r\n \r\n Превод и редакция:  Теодор Пенев", "date": "2019.09.23", "title": "The Independent: Най-странните случки по време на Общите събрания на ООН"}
{"url": "http://www.focus-news.net/news/2019/09/23/2701481/premierat-boyko-borisov-druzhbata-ni-sas-sasht-ne-varvi-samo-po-liniya-na-bazite-ucheniyata-i-otbranitelnata-mosht-s-tyah-pravim-i-neshta-za-arheologiyata-kulturata-i-istoriyata.html", "text": "Дружбата ни със САЩ не върви само по линия на военните бази и всичко, което свърза отбранителната мощ на държавата. Това каза пред журналисти в Пловдив премиерът Бойко Борисов, който посети града, за да се запознае как вървят довършителните работи на Голямата Базилика, предаде репортер на  Радио „Фокус” - Пловдив . „За радост с тях правим и други неща – това е археологията, историята, културата”, добави Борисов и благодари на Фондация „Америка за България”, която, по думите му, е наляла милиони левове в Базиликата, заедно с държавата и Община Пловдив. Премиерът отбеляза още, че напразно политическите им опоненти ги упрекват, че са дали милиарди за самолети F-16. Според министър-председателя не напразно днес в града има и много водещи чужди медии, за да покажат на по-голям кръг от зрители и читатели каква история и археология има България. „Защото Пловдив е един от малкото в света живи градове, легнал върху такава археология и история, която досега е стояла под земята. Сега ще може повече хора да я виждат, а и бизнесът ще е много по-доволен, защото стотици хиляди туристи ще дойдат в страната ни“, каза премиерът.  \r\nБойко Борисов отбеляза още, че в сряда на Базиликата в Европейската столица на културата ще дойдат всички посланици, но тогава той ще бъде в Корея и затова идва днес в града, за да види докъде са стигнали довършителните работи на обекта. „Посланиците ще посетят още и кулата на Маноле, защото това е един уникален обект в Европа”, добави той и изказа предположение, че фондация „Америка за България” може да предложи нещо и за този археологически обект. Премиерът изброи и други важни археологически обекти в страната ни като разкопките в Хераклея Синтика край Петрич, разкопките в Търговище – най-стария град, който е бил по-голям и от Търново, солниците в Провадия, където са живели най-богатите хора в Европа, както и Перперикон – уникален каменен град. Борисов изрази надежда, че най-сетне България ще започне да печели пари от тази дейност, така както са Гърция и Италия, като ще използва връзките и контактите си с Фондация „Америка за България”, за да се промотира страната ни и археологията в нея и да се разказва на повече хора за това. \r\nПо думите на премиера издръжката на Голямата Базилика в Пловдив ще струва около 300000 лева годишно за 20 души на щат там. „Надяваме се по-нататък обектът да се самоиздържа от билети и посещения”, добави Борисов. \r\nСлед Голямата Базилика той премина и по новия площад на Пловдив, за да разгледа направеното там, а след това посети и Новата художествена галерия на ул. „Гладстон”, която, по думите му, ще бъде един прекрасен дом на пловдивските художници. \r\nЦветана ТОНЧЕВА", "date": "2019.09.23", "title": "Премиерът Бойко Борисов: Дружбата ни със САЩ не върви само по линия на базите, ученията и отбранителната мощ, с тях правим и неща за археологията, културата и историята"}
{"url": "http://www.focus-news.net/news/2019/09/23/2701482/95-razreshitelni-za-stroezh-na-zhilishtni-sgradi-sa-bili-izdadeni-v-oblast-blagoevgrad-prez-vtoroto-trimesechie-na-2019-godina.html", "text": "През второто тримесечие на 2019 година общинските администрации на територията на област Благоевград са издали разрешителни за строеж на 95 жилищни сгради със 121 жилища в тях и 22 254 кв. м разгъната застроена площ (РЗП), на 3 административни сгради/офиси с 573 кв. м РЗП и на 82 други сгради с 28 165 кв. м РЗП. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“ – Благоевград към Териториално статистическо бюро – Югозапад. По думите ѝ спрямо предходното тримесечие издадените разрешителни за строеж на жилищни сгради нарастват с 33.8%, жилищата в тях – с 4.3% и съответната им РЗП е повече с 12.7%. „Издадените разрешителни за строеж на административни сгради са без промяна, но тяхната РЗП намалява с 44.6%. При броя на издадените разрешителни за строеж на други сгради се наблюдава увеличение с 26.2%, докато разгънатата им застроена площ бележи спад с 41.9%“, каза още Илиева. Тя добави, че в сравнение с второто тримесечие на 2018 г. издадените разрешителни за строеж на нови жилищни сгради са по-малко с 6.9%, броят на жилищата в тях – с 60.6%, а разгънатата им застроена площ – с 41.1%. „Разрешителните за строеж, издадени на административни сгради, бележат спад с 25.0%, а тяхната РЗП – с 34.4%. Броят на издадените разрешителни за строеж на други видове сгради се намаляват с 13.7%, а разгънатата им застроена площ – с 31.1%“, отбеляза Илиева. \r\nЛивия НИНОВА", "date": "2019.09.23", "title": "95 разрешителни за строеж на жилищни сгради са били издадени в област Благоевград през второто тримесечие на 2019 година"}
{"url": "http://www.focus-news.net/news/2019/09/23/2701487/premierat-boyko-borisov-v-plovdiv-v-amerika-ne-ni-poznavat-ot-nay-dobrata-svetlina-nie-sme-mnogo-dreven-narod.html", "text": "В Америка не ни познават от най-добрата светлина, за съжаление. Това каза пред журналисти в Пловдив премиерът Бойко Борисов, предаде репортер на  Радио „Фокус” - Пловдив . „Американците като ги питаш за нас, ще кажат, че сме стреляли по папата, въпреки че двама папи идваха вече тук без проблем”, добави Борисов. Той разказа с гордост за тракийските селища на 8000 години, които излизат при строителството на магистрали и за катакомбите в София, където може да се види римски и православен храм. След това обясни, че всичко това се съхранява и експонира в музеите. „Ние сме много древен народ, с хилядолетна история и колкото повече съумеем да покажем на света, толкова по-добре за нас”, каза още Бойко Борисов. \r\nСлед обиколката си из град Пловдив премиерът откри и Пловдивския технически панаир. \r\nЦветана ТОНЧЕВА", "date": "2019.09.23", "title": "Премиерът Бойко Борисов в Пловдив: В Америка не ни познават от най-добрата светлина, ние сме много древен народ"}
{"url": "http://www.focus-news.net/news/2019/09/23/2701486/sport-volfsburg-izliza-kato-domakin-sreshtu-otbora-na-hofenhaym-v-posledniya-mach-ot-petiya-krag-na-germanskata-bundesliga.html", "text": "Футбол: Волфсбург излиза като домакин срещу отбора на Хофенхайм в последния мач от петия кръг на германската Бундеслига. \r\nОтборът на Волфсбург се намира на осмо място без да е допуснал загуба в изиграните до момента четири мача и победа днес може да му осигури третата позиция, на която в момента се намира Борусия Дортмунд. Хофенхайм са записали една победа, равен и две загуби досега и се намират на 13-то място в класирането в Германия с 4 точки. Мачът започва в 21:30 часа.", "date": "2019.09.23", "title": "Спорт: Волфсбург излиза като домакин срещу отбора на Хофенхайм в последния мач от петия кръг на германската Бундеслига."}
{"url": "http://www.focus-news.net/news/2019/09/23/2701488/barziyat-vlak-ot-burgas-za-sofiya-e-avariral-na-gara-tvarditsa-zaradi-natrupani-kamani-na-zhp-liniyata.html", "text": "Бързият влак от Бургас за София е аварирал на гара \"Твърдица\" около 10. 30 ч. Това съобщиха за  Агенция „Фокус“  от  пресцентъра на БДЖ . Причината са натрупани камъни на жп линията, които са повредили локомотива. На място влакът е изчакал друг локомотив, който да превози пътниците. Влакът пътува с 98 минути закъснение. Пострадали няма.", "date": "2019.09.23", "title": "Бързият влак от Бургас за София е аварирал на гара \"Твърдица\" заради натрупани камъни на жп линията"}
{"url": "http://www.focus-news.net/news/2019/09/23/2701489/tass-iranskite-vlasti-osvobodiha-britanskiya-tanker-stena-impero.html", "text": "Иранските власти освободиха британския танкер „Стена Имперо“, който бе задържан в Ормузкия пролив от Ислямския революционен гвардейски корпус, предава  TACC , като се позовава на Sky News Arabia. \r\nСпоред представителя на иранското правителство Али Раби, \"законните процедури по освобождаването на британския танкер са приключили\".  \r\nТой обаче не посочи точното време кога нефтеният танкер ще тръгне от бреговете на Иран. \"Все още не знаем точно кога танкера ще може да отиде в морето\", обясни Раби. \r\nПо-рано шефът на пристанищния и крайбрежен департамент на провинция Хормозган обяви, че в близко бъдеще петролният танкер „Стена Имперо“ ще бъде освободен в съответствие със съдебното решение. \r\nНа 19 юли иранските медии съобщиха, че танкерът „Стена Имперо“ плаващ под великобритански флаг е задържан в Ормузкия пролив. \r\nПо-късно властите в Ислямска република заявиха, че танкерът е замесен в инцидент с ирански риболовен кораб. \r\n \r\n Превод и редакция:  Теодор Пенев", "date": "2019.09.23", "title": "ТАСС: Иранските власти освободиха британския танкер „Стена Имперо“"}
{"url": "http://www.focus-news.net/news/2019/09/23/2701485/ministar-nikolina-angelkova-shte-dade-brifing-vav-vrazka-s-obyaveniya-falit-na-turoperatora-tomas-kuk.html", "text": "Във връзка с обявения фалит на британския туроператор „Томас Кук“ министърът на туризма Николина Ангелкова ще даде брифинг от 17.00 часа в сградата на Министерството на туризма. Това съобщиха от пресцентъра на  Министерството .", "date": "2019.09.23", "title": "Министър Николина Ангелкова ще даде брифинг във връзка с обявения фалит на туроператора „Томас Кук“"}
{"url": "http://www.focus-news.net/news/2019/09/23/2701480/boris-dzhonsan-ne-ochakvayte-probiv-po-brekzit-v-nyu-york.html", "text": "Премиера на Великобритания Борис Джонсън предупреди, че няма възгледи да бъде осъществен пробив в преговорите за Брекзит в кулоарите на Общото събрание на ООН в Ню Йорк, предава  Reuters . \r\nТой каза, че е постигнат „значителен“ прогрес откакто е на власт, което се случи през юли, но все още има „ясни дупки и трудности“ в преговорите за излизане от Европейският съюз. \r\n„Бих ви предупреди да не мислите, че това е бъде момента“, заяви той пред репортери преди да се качи в самолета, който ще го отведе на срещата в Ню Йорк. \r\n„Не искам да повдигам вярванията, че ще има пробив в Ню Йорк“, добави той. \r\n \r\n Превод и редакция:  Теодор Пенев", "date": "2019.09.23", "title": "Борис Джонсън: Не очаквайте пробив по Брекзит в Ню Йорк"}
{"url": "http://www.focus-news.net/news/2019/09/23/2701490/rumyana-panova-sdruzhenie-hora-i-traditsii-praznikat-na-brezhanskiya-kesten-e-obichano-sabitie-koeto-privlicha-hora-ne-samo-ot-obshtina-simitli-no-i-ot-tsyala-balgariya.html", "text": "Празникът на брежанския кестен е обичано събитие, което привлича хора не само от община Симитли, но и от цяла България. Това каза за  Радио „Фокус“ – Пирин  Румяна Панова, председател на Сдружение „Хора и традиции“. Тя обясни, че както всяка година, така и тази, той ще се проведе на площада на село Брежани. „Тъй като изданието тази година е юбилейно, то предварително сме организирали серия от празници, тоест по-малки празници, които предхождат кулминацията на 19 октомври. Като цяло хората знаят, че нашите празници преминават особено интересно“, каза още Панова. Тя добави, че в програмата винаги има хубава народна музика, хубави фолклорни танци, кулинарна изложба, която представя уменията на брежанската домакиня да приготвя ястия от кестени. „Празникът наистина е много обичан и привлича много хора, не само от Община Симитли, но и от цяла България. А най-хубавото е, че много от местните жители се прибират от чужбина, за да станат част от празника“, отбеляза Панова. Тя отправи покана към всички слушатели и читатели на Радио и Агенция „Фокус“ – да посетят празника, защото тази година програмата ще бъде особено интересна. \r\nЛивия НИНОВА", "date": "2019.09.23", "title": "Румяна Панова, Сдружение „Хора и традиции“: Празникът на брежанския кестен е обичано събитие, което привлича хора не само от община Симитли, но и от цяла България"}
{"url": "http://www.focus-news.net/news/2019/09/23/2701483/pp-ataka-organizira-protest-pred-sadebnata-palata-zaradi-predsrochnoto-osvobozhdavane-na-polfriyman.html", "text": "Партия „Атака“ излиза на протест на 24 септември от 11.00 часа пред Съдебната палата с искане за оставката на съдия Калпакчиев и поправки в закона, които не позволяват подобни гаври с националното достойнство. Това съобщиха от пресцентъра на  партията . \r\n„Съдия Калпакчиев пусна предсрочно от затвора убиеца Джок Полфрийман, който излежа 12 от наложените му 20 години затвор за убийството на студента Андрей Монов. Престъплението бе извършено на пл. „Света Неделя“  \r\nв столицата в нощта на 28 декември 2007 г.“, посочват от партията. \r\nПартия „Атака“ призовава всички, които са против скандалното решение на съда, да се присъединят към протеста. На него ще присъстват лидерът на „Атака“ Волен Сидеров и народните представители от партията.", "date": "2019.09.23", "title": "ПП „Атака“ организира протест пред Съдебната палата заради предсрочното освобождаване на Полфрийман"}
{"url": "http://www.focus-news.net/news/2019/09/23/2701492/valeri-simeonov-predstavi-kandidatite-za-kmet-i-za-obshtinski-savetnitsi-na-pp-nfsb-za-burgas.html", "text": "Валери Симеонов представи кандидатите за кмет и за общински съветници на ПП Национален фронт за спасение на България (НФСБ) за Бургас, предаде репортер на  Радио „Фокус“ – Бургас . Според Валери Симеонов издигнатите кандидати от листата на партията са хора, доказали се в своя професионален и обществен живот. „В тези листи няма да видите нито един начинаещ политик, нито една, както се казва, политическа калинка. Дай Боже избирателите да прозрат това и да направят своя правилен избор – да не гласуват за тези, които изглеждат добре и които са сресани добре, а да гласуват за тези, които ще променят както Бургас и общините в област Бургас, така и България. Доказали сме за изминалите четири години в Народното събрание и за изминалите две години в изпълнителната власт какво можем да правим. Доказали сме, че сме политическа сила на действието, а не на приказките“, отбеляза Валери Симеонов. \r\nПръв беше представен кандидатът за кмет на НФСБ и пръв в листата с кандидати за общински съветници за община Бургас д-р Бойко Миразчийски. Според лидера на партията той притежава качествата за достоен кмет на град Бургас. „Потомствен лекар, бургазлия и специалист хирург. Завършва висшето си образование в Медицинска академия в София и оттогава работи в най-голямата бургаска болница – УМБАЛ – Бургас. От 2017 е изпълнителен директор на здравното заведение“, посочи още Валери Симеонов.  \r\nКато втори в листата с кандидати за общински съветници беше посочен началникът на Регионална дирекция „Национален строителен контрол“ – Бургас Милен Ненчев. „Той остава в паметта на всички българи с това, че успя да събори т.нар. „кървава чешма“ в село Търнак, издигната в чест на терористите, които взривиха вагона за майки и деца на гара Буново през 1985 година. Това костваше освобождаването от поста му през 2010 година“, отбеляза лидерът на НФСБ.  \r\nСледващите кандидати за общински съветници за община Бургас от листата на НФСБ са: Ивайло Вагенщайн, Васил Камберов, Антон Стоянов, Севдалина Пенева, Делян Иванов, Радостин Долчинков, Петър Андонов, Георги Баташки, Коста Влъчков, Янчо Милев, Ивайло Стаматов, Марияна Лефтерова, Боян Дянков, Вълчо Чайков. Кандидатът за кмет на община Камено от листата на НФСБ е Иван Кузманов, а кандидатът за кмет на град Черноморец – Станислав Тодоров, който е и водач на листата с общински съветници в град Созопол. Кандидатът за кмет на село Дебелт отново е Иванка Ангелова, а на село Винарско – Галя Георгиева. \r\nМария ПОПЧЕВА", "date": "2019.09.23", "title": "Валери Симеонов представи кандидатите за кмет и за общински съветници на ПП НФСБ за Бургас"}
{"url": "http://www.focus-news.net/news/2019/09/23/2701491/agentsiya-i-radio-fokus-otpravyat-porednata-zagadka-v-igrata-nezabravimoto.html", "text": "През настоящата седмица Агенция и Радио „Фокус“ отправят следната загадка в играта „Незабравимото“, целяща популяризиране на българските литературни шедьоври. Представя я кметът на Карлово д-р Емил Кабаиванов: \r\n \r\n \r\nНе съм те никога избирал на земята. \r\nРодих се просто в теб на юнски ден във зноя. \r\nАз те обичам не защото си богата, \r\nа само за това, че си родина моя. \r\n \r\nИ българин съм не заради твойта слава \r\nи твойте подвизи и твойта бранна сила, \r\nа зарад туй, че съм безсилен да забравя \r\nза ослепелите бойци на Самуила.  \r\n \r\n \r\nПитаме от кое литературно произведение е откъсът и кой е авторът, отговорите ви очакваме на адрес: София, ул. „Султан тепе“ 8,на тел. 0882 802 802, както и на телефоните на \"Фокус\" в цялата страна. \r\nИмейл:   и във  \r\nПечелившите ще бъдат наградени в навечерието на общобългарския празник 1 ноември – Денят на народните будители. Подаръкът е уникална книга на Красимир Узунов.", "date": "2019.09.23", "title": "Агенция и Радио „Фокус“ отправят поредната загадка в играта „Незабравимото“"}
{"url": "http://www.focus-news.net/news/2019/09/23/2701495/vitseprezidentat-iliyana-yotova-shte-se-sreshtne-s-predsedatelya-na-voenniya-komitet-na-nato-glaven-marshal-ot-aviatsiyata-sar-styuart-piych-na-24-septemvri.html", "text": "На 24 септември вицепрезидентът Илияна Йотова ще проведе среща с председателя на Военния комитет на НАТО главен маршал от авиацията сър Стюарт Пийч. Това съобщиха от  прессекретариата на държавния глава . Срещата ще започне в 10.00 часа на „Дондуков 2“.", "date": "2019.09.23", "title": "Вицепрезидентът Илияна Йотова ще се срещне с председателя на Военния комитет на НАТО  главен маршал от авиацията сър Стюарт Пийч на 24 септември"}
{"url": "http://www.focus-news.net/news/2019/09/23/2701496/st-komisar-nikolay-dimov-odmvr-smolyan-zasileno-e-politseyskoto-prisastvie-po-vsichki-patni-arterii-v-oblastta.html", "text": "Традиционно в цялата страна, включително и в област Смолян, в почивните дни засилваме полицейското присъствие по всички пътни артерии. Това каза за  Радио „Фокус“ – Смолян  ст. комисар Николай Димов, директор на ОДМВР – Смолян. „Всички технически средства за контрол както на скоростта, така и на пробите за установяване на пробите за алкохол и наркотични вещества са изправни и целият състав на „Пътна полиция“ е на улицата, включително колеги от Охранителна и Териториална полиция са включени за осигуряване на безопасността на движението. Повече са полицаите в местата, където е предвидена по-голяма концентрация на хора“, уточни ст. комисар Димов. \r\nТой отбеляза, че в момента тече и специализирана полицейска операция с основен акцент спазване на скоростните режими и ограничения, забраната за управление на МПС след употреба на алкохол, наркотици и техни аналози, както и за шофиране от неправоспособни водачи. „Това е основният акцент, както и използването на мобилните телефони. Засега има установени нарушители, говорещи по телефон докато шофират и те са доста. Паралелно с тази операция върви и друга във връзка с началото на учебната година за състоянието на училищните автобуси, тъй като е есенно време и предстои да паднат първите слани и автобусите трябва да са изправни и това ни е приоритет“, допълни ст. комисар Димов. Той посочи, че проверките продължават. „Това е радващо, защото безопасността на децата трябва да ни е приоритет“, каза още ст. комисар Димов. \r\nНели ГЕРГЬОВСКА", "date": "2019.09.23", "title": "Ст. комисар Николай Димов, ОДМВР – Смолян: Засилено е полицейското присъствие по всички пътни артерии в областта"}
{"url": "http://www.focus-news.net/news/2019/09/23/2701494/pregled-na-mezhdunarodnite-novini-do-1300-chasa-agentsiya-fokus.html", "text": "Иранските власти освободиха британския танкер „Стена Имперо“, който бе задържан в Ормузкия пролив от Ислямския революционен гвардейски корпус, предава  TACC , като се позовава на Sky News Arabia. \r\nСпоред представителя на иранското правителство Али Раби, \"законните процедури по освобождаването на британския танкер са приключили\".  \r\nТой обаче не посочи точното време кога нефтеният танкер ще тръгне от бреговете на Иран. \"Все още не знаем точно кога танкера ще може да отиде в морето\", обясни Раби. \r\nПо-рано шефът на пристанищния и крайбрежен департамент на провинция Хормозган обяви, че в близко бъдеще петролният танкер „Стена Имперо“ ще бъде освободен в съответствие със съдебното решение. \r\nНа 19 юли иранските медии съобщиха, че танкерът „Стена Имперо“ плаващ под великобритански флаг е задържан в Ормузкия пролив. \r\nПо-късно властите в Ислямска република заявиха, че танкерът е замесен в инцидент с ирански риболовен кораб. \r\n \r\n*** \r\n \r\n  Президентът на Иран Хасан Роухани пое от Техеран към Ню Йорк, за да присъства на Общото събрание на ООН в опит да спечели подкрепа за Техеран срещу „жестокото“ напрежение от страна на Вашингтон, пише британското издание  The Daily Mail . \r\nПред репортери преди да се качи на самолета, той заяви, че неговата делегация се отправя към събранието на ООН въпреки нежеланието на президента на САЩ Доналд Тръмп да им предостави визи, макар такива те все пак да получиха. \r\nТехеран и Вашингтон са в сериозен конфликт от май миналата година, когато Тръмп оттегли САЩ от ядрената сделка от 2015 г. и започна да налага нови санкции на Иран в своята кампания за „максимален натиск“ над тях. \r\n„Когато американците не искат (Иран да присъства на срещата), тогава трябва да настояваме да пътуваме натам“, заяви Роухани. \r\n„Жизнено важно е за нас да вземем участие в Общото събрание на ООН и да разговаряме“, заяви още президента на пресконференция в Техеран. \r\n„Жестоките действия, които бяха предприети срещу иранската нация и също така трудните и сложни проблеми, пред които е изправен регионът ни трябва да бъдат обяснени на хората и на странтие по света“, подчерта Роухани. \r\nТой добави, че ще представи иранският план за мир в Персийския залив на Общото събрание. \r\n \r\n Ормузкия мирен план \r\n \r\nГоворейки за мирния план на Иран той заяви, че „всички държави в Персийския залив са поканени да се присъединят към нашата коалиция, за да осигурим и поддържаме регионалната сигурност“. \r\nНапрежението в региона нарастна, след като от май тази година Иран все повече пренебрегва клаузите от ядрените споразумения от 2015 г., а САЩ от своя страна разположиха нови военни сили в Близкия изток. \r\nНапрежението се покачи допълнително след атаките върху петролните рафинерии на Саудитска Арабия на 14 септември, за което Рияд и Вашингтон до голяма степен обвиняват именно Техеран. \r\nБританският премиер Борис Джонсън заяви, че „Великобритания насочва отговорността, до голяма степен, на Иран“ за нападенията. \r\nТой също е на път за Ню Йорк, където се очаква да проведе среща с Роухани. \r\nОткакто САЩ се оттеглиха от ядреното споразумение от 2015 г., те налагат вълни от санкции на Иран, които са насочени срещу въоръжените сили на страната, финансовия сектор и висшите държавни служители, включително външния министър Джавад Зариф.  \r\nИран отговори като започна да нарушава задълженията си по сделката, която трябваше да отпусне санкциите срещу Техеран в замяна на ограничаване на ядрената програма на страната. \r\nСАЩ заявиха, че ще се произнесат по случая на срещата на Общото събрание на ООН. \r\nДържавният секретар, Майк Помпео заяви, че страната му иска да даде на дипломацията „всеки шанс да успее“ след атаките, които причиниха срив в износа на петрол на Саудитска Арабия. \r\n„Нашата администрация приема това много сериозно и работим неуморно да осигурим дипломатически изход“, заяви той по-рано пред репортери. \r\n„Но не се лъжете, ако не успеем в това начинание и Иран продължава да се държи така, сигурен съм, че президентът Доналд Тръмп ще вземе нужните решения за да постигнем нашите цели“, добави още Помпео. \r\n \r\n*** \r\n \r\n  Британският туроператор „Томас Кук“ обяви банкрута си, след като не успя да намери нови спонсори, предава  AFP . \r\nКомпанията беше на пазара за 178 години и имаше нужда от около 250 млрд. долара за да продължи да функционира и до последно правеше опити да си ги набави чрез частни инвеститори. \r\n„Въпреки нашите сериозни опити, тези дискусии не доведоха до споразумение между акционерите на компанията и възможните нови спонсори“, заявиха от компанията в изявление. \r\n„Борда на компанията в такъв случай заключи, че няма избор освен да предприеме стъпки към обявяване на банкрут“, се казва още в изявлението. \r\nТова означава, че около 600 хил. туристи може да се окажат изолирани без начин да се приберат у дома, включително около 150 хил. британци, които ще търсят помощ от правителството в Лондон. В свое изявление, то обеща, че ще наеме чартърни самолети за да извози своите граждани безплатно.  \r\n„Всички клиенти на Томас Кук, които са запазили полети за Великобритания в следващите две седмици ще бъдат отведени у дома възможно най-близо до уговорената с компанията дата“, се казва още в правителствено изявление.  \r\n \r\n*** \r\n \r\n  Британският министър-председател Борис Джонсън обвини Техеран за това, че стои зад атаките над петролните рафинерии в Саудитска Арабия в коментари пред репортери в Ню Йорк, където се намира за срещата от високо равнище на Общото събрание на ООН, където и ще се срещне с президента на Иран, предава  AFP . \r\n„Мога да ви кажа, че Великобритания прехвърля отговорността за атаките срещу „Арамко“, тъй като това е много възможно, на Иран“, е заяви Джонсън според британски медии. \r\n \r\n*** \r\n \r\n  Представителни на йеменските шиитски бунтовници заявиха, че петима цивилни са били убити при въздушни удари на коалицията, водена от Саудитска Арабия в провинция Омран в Йемен, според хутската местна телевизия “Aл Масира“, предава  Reuters . \r\nПодкрепяните от Иран хути заявиха, че коалицията е нанесла въздушни удари по джамия, в която е имало цивилни. Две деца също така са безследно изчезнали, като е възможно те още да са под отломките от съборената сграда. Все още няма официален коментар от страна на Рияд. \r\n \r\n*** \r\n \r\n  Лидерът на Лейбъристката партия на Великобритания е „ужасен“ от идеята да стане министър-председател на страната и може да не остане още дълго на лидерския пост, заяви член на политическата сила, пише вестник  The Independent . \r\nОсвен това фракцията, организирана около Корбин изглежда ще се опита да поеме контрол върху наследничеството му, ако той реши наистина да се оттегля от ръководния пост. \r\nСамият Корбин заяви, че харесва работата си като ръководител на лейбъристите и смята да изкара пълният си пет годишен мандат начело на Великобритания, ако спечели общите избори, които се очаква да се проведат в следващите месеци. Това означава, че той ще бъде премиер от 75-ата си годишнина през 2024 г. \r\nТази роля може и да му бъде възложена и ако бъде поканен от кралицата да формира общо правителство след евентуален вот на недоверие срещу настоящият премиер Борис Джонсън, или ако той реши да подаде оставка, вместо да иска отсрочка за Брекзит от Брюксел. \r\nИзточникът на лейбъристите заяви, че се смята, че Корбин би бил „ужасен“ от тази перспектива обаче, тъй като личността му не би се справила с длъжността. \r\n„Ако Джереми стане министър-председател, той би сметнал тази длъжност за ужасяваща“, заяви депутатът.  \r\n„Той не обича да взема решения, той не иска да е човек, който има 20 текстови съобщения преди да си легне в полунощ и да бива буден в шест часа с още повече задължения“, добави той. \r\n„Той е доволен когато има нещо, с което да трябва да се справи, но когато натискът стане истински и когато трябва да съгласува конкуриращи се интереси, с това той не може да се справи“, казва още източникът. \r\nСпоред него има вътрешна борба сред поддръжниците на Корбин в партията, които работят с мисълта, че неговото заместване няма да отнеме дълго, и определено ще бъде скоро, ако лейбъристите загубят изборите. \r\nНо фракцията му е разделена по отношение на най-добрият вариант за негов наследник. \r\nЛидерът на движение „Моментъм“ Джон Лансман опита да премахне по-рано позицията на заместник-ръководител на партията, в ход който изглеждаше сякаш беше насочен срещу евентуалният кандидат на заемащият тази позиция Том Уотсън да наследи Корбин. \r\nСлед унищожителни критики от фигури в парията, включително Тони Блеър и Ед Милибанд, Корбин се намеси в спора и препоръча „оглед“ на позицията и назначението на общо двама души на нея – мъж и жена. \r\nТова ефективно реши временно въпроса и прекрати усилията на Лансман.  \r\nИзпълнителният комитет на партията обаче реши да приеме друго правило, което ще му позволи да избере временен лидер на лейбъристите в случай, че Корбин напусне ръководния си пост по една или друга причина. \r\nТой самият отхвърли идеята за това, че може да напусне, като настоя, че „разбира се“, ще изкара пълният си мандат начело на Великобритания, ако спечели изборите. \r\nТой добави пред британски медии, че ще „води партията в изборите“ и още, че ще „донесе политики, които ще подобрят стандарта на живота и ще предоставят по-добри възможности за хората в страната“. \r\n„Радвам се да правя това, посещавам (предизборни) кампании през цялото време, участвах в 40 такива събития през август в цялата страна“, заяви Корбин. \r\nЕдин от министрите в сянка на партията също отхвърли предложенията, че Корбин вече е уморен от работата си.  \r\n„Джереми е повече от способен да ни води за още пет години“, каза той. \r\nДруга водеща фигура в партията, Лен Макклъски, също отрече да има възможност ръководителят на лейбъристите да напусне поста си. \r\n„Никога не съм виждал по силна личност от Джереми Корбин. Всички тези неща за възрастта и здравето му, той вече е ставал свидетел на оставките на Камерън и на Тереза мей и когато стане време за изборите, ще види още една“, заяви той.", "date": "2019.09.23", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/23/2701498/yeni-safak-amerikanski-senator-se-opitva-da-varne-turtsiya-v-programata-za-f-35.html", "text": "Американският сенатор от Републиканската Партия Линдзи Грейъм заяви след среща с президента на Турция Реджеп Тайип Ердоган, че би желал да приеме обратно Анкара в общия проект по разработването и произвеждането на изстребители от последно поколение Ф-35, пише турският вестник  Yeni Safa . \r\n„Опитваме се да ги върнем обратно в програмата за Ф-35“,е заявил Греъм в Ню Йорк, който е близък до президента Доналд Тръмп. \r\nАнкара и Вашингтон влязоха в конфликт във връзка със закупуването на руски системи за противовъздушна отбраната С-400 от Турция, които според САЩ не са съвместими със стандартите на НАТО и представляват заплаха за изтребителите Ф-35. \r\nТова доведе до извеждането на Турция от програмата за изтребителя, след като Анкара получи първите установки през юли. Турция искаше да закупи чат от американските изтребители, но сега твърди, че търси алтернативи. \r\nГеръм е разговарял с Ердоган в Ню Йорк, малко преди заседанието на Общото събрание на ООН.  \r\nВъв видео, публикувано в „Туитър“ се вижда, че той и Ердоган дискутират възможността за търговско споразумение. \r\n„Турция е много важен съюзник, не само що се отнася до Сирия, но за целия регион“, казва Греъм пред репортери.  \r\nЕрдоган ще се срещне в кулоарите на срещата на ООН с президента на САЩ Доналд Тръмп. \r\nВ интервю по-рано този месец, турският лидер каза пред „Ройтерс“, че ще дискутира с Тръмп закупуването и на американски системи за ПВО „Пейтриът“, като изтъкна, че личните му взаимоотношения с американският президент би трябвало да помогнат за решаването на кризата, създадена от покупката на С-400. \r\nДържавната агенция на Турция по-рано обяви, че двамата също така са провели и телефонен разговор, в който са обсъдили двустранните отношения и други регионални проблеми. \r\n \r\n Превод и редакция:  Теодор Пенев", "date": "2019.09.23", "title": "Yeni Safak: Американски сенатор се опитва да върне Турция в програмата за Ф-35"}
{"url": "http://www.focus-news.net/news/2019/09/23/2701497/premierat-boyko-borisov-uvereno-varvim-kam-chakalnyata-na-evrozonata.html", "text": "Премиерът Бойко Борисов откри 75-тото издание на Международния технически панаир в Пловдив, предаде репортер на  Радио „Фокус” - Пловдив . Страна партньор на панаира тази година е Русия, затова на откриването присъстваха и руският посланик Анатолий Макаров и руският заместник-министър на образованието Наталия Бочарова.  \r\n„Това, което е било необходимо, държавата го е направила”, каза от трибуната Бойко Борисов. Според него в страната има ръст на икономиката от 3.5%, а световните финансови агенции отчитат повишаване на кредитния рейтинг на България. „Уверено вървим към чакалнята на Еврозоната”, каза още премиерът. По думите му в страната ни се откриват нови работни места и то високотехнологични. „Не случайно партньорите на панаира говорят само за развитието на нови технологии и се подписват десетки нови договори”, добави Борисов. \r\nВ тазгодишното издание участват 600 фирми от 34 страни. Премиерът поздрави всички участници и им пожела успех. \r\nПред павилиона на Русия Бойко Борисов се пошегува: „Досега бях с американците, а сега с руския посланик. Да не вземем пак да ги объркаме“. \r\nЦветана ТОНЧЕВА", "date": "2019.09.23", "title": "Премиерът Бойко Борисов: Уверено вървим към чакалнята на Еврозоната"}
{"url": "http://www.focus-news.net/news/2019/09/23/2701501/ministar-mladen-marinov-privetstva-uchastnitsite-na-37-ata-godishna-konferentsiya-na-evropeyskata-sektsiya-na-asotsiatsiyata-na-zavarshilite-natsionalnata-akademiya-na-fbr.html", "text": "„С голямо удоволствие приех поканата да съм сред гостите на 37-ата годишна конференция на Европейската секция на Асоциацията на завършилите Националната академия на ФБР. От една страна защото България за първи път има възможност да домакинства това събитие, което е едно от най-значимите в дейността на Асоциацията, а от друга - защото ценя високо истинския и неподправен професионализъм на хората, ангажирани в  противодействието на престъпността, за чието изграждане значима роля има и Националната академия на ФБР“. Това каза министър Младен Маринов пред участниците във форума, съобщиха от пресцентъра на  МВР . Той припомни, че съвременните предизвикателства, пред които са изправени службите за сигурност и правоохрана по света, изискват подготвеност, обединени усилия и координиран отговор, така че да бъдем една крачка пред престъпните групи и да гарантираме сигурността на нашите общества. По думите му изградената професионална мрежа от контакти между съвипускниците е отлична платформа за обмен на добри практики, обсъждане на общи инициативи и инструмент за реализиране на съвместни действия. Това ни прави по-силни и обединени за обезпечаване на сигурността на нашите страни и региони, тъй като тероризмът, радикализацията, киберпрестъпността, транснационалната организирана престъпност са проблеми, които не признават граници, и пред които нито една страна не може да се изправи сама.  \r\nМинистър Маринов отново припомни, че в регионален план, сигурността в Югоизточна Европа, и в частност на Балканите, винаги е била основен приоритет на българското правителство. Като държава членка на Европейския съюз и същевременно част от региона, България последователно отстоява позицията, че ситуацията на Балканите е неразривно свързана със сигурността на Европейския съюз и не само.  Развитието на сътрудничеството между правоохранителните органи във всичките му измерения, основаващо се на взаимно доверие и открит диалог, е основен фокус в работата на Министерството на вътрешните работи, посочи още вътрешният министър и изрази убеденост, че настоящата конференция и темите от общ интерес, застъпени по време на сесиите, ще провокират нови идеи за укрепването на сигурността в държавите, които представляваме. Той благодари сърдечно на   организационния екип за положените усилия,  на партньорите  от Асоциацията и не на последно място на  офиса на ФБР в София за тяхната солидна подкрепа.  \r\nПриветствие към участниците в конференцията отправиха председателят на ДАНС Димитър Георгиев, заместник-директорът на ФБР Джей Таб, Кевин Уингърсън – президент на Асоциацията на Националната академия на ФБР и Илия Пулов – председател на европейската секция на Асоциацията на Националната академия на ФБР.  \r\n37-та годишна конференция на Европейската секция на Асоциацията на Националната Академия на ФБР, чийто президент е старши комисар Илия Пулов, ще продължи своята работа до 25 септември. Във форума участват повече от 270 делегати от правоохранителните служби на Съединените щати и Европа. Събитието се организира за първи път в България и е израз на отличното сътрудничество между българските и американските правоохранителни служби, както и на водещата роля на България в европейската правоохранителна рамка. На него присъстват заместник -директорът на ФБР Джей Таб, ръководният състав на Асоциацията на Националната на Академия ФБР от САЩ, както и полицейски ръководители от Европа. Мотото на форума е „Обединени сме по-силни – Регионален отговор на комплексните заплахи“ - съзнателна връзка с националния девиз на България и мотото на Българското председателство на Съвета на ЕС. По време на конференцията ще бъдат обсъждани въпроси от актуалния дневен ред на правоохранителните служби на Европа и САЩ - противодействие на организираната престъпност, в т.ч. киберпрестъпност, трафик на хора, наркотици и оръжие, взаимодействие и сътрудничество в областта на борбата с тероризма и трансграничните имиграционни заплахи, успешно сътрудничество в рамките на Центъра за правоприлагане в Югоизточна Европа (SELEC), усилия за опазване на културното наследство и др. Годишната конференция на европейската секция на Асоциацията на завършилите Националната академия на ФБР е едно от най-значимите събития в сферата на обученията в правоприлагането, по време на което делегатите имат възможност да обменят добри практики и да продължат разширяването на мрежата от професионални контакти. Основните акценти по време на събитието в София ще бъдат върху обединените усилия и успешно реализираните съвместни случаи.  \r\n Асоциацията на Националната академия на ФБР е международна организация, в която членуват около 18 000 служители на средно и ръководно ниво от правоприлагащите органи по света, като всеки един от тях е завършил Националната академия на ФБР в Куонтико, Вирджиния, САЩ. Асоциацията е най-мащабната структура от професионални контакти в сферата на правоприлагането в света, която е посветена на затвърждаване на принципите на върховенството на закона по целия свят и осигурява платформа за обучение по най-съвременните достижения и способи на работа в областта на сигурността, противодействието на престъпността и охраната на обществения ред.  \r\nУчастие в обученията взимат служители от над 170 държави и над 7500 правоохранителни агенции. Обучението в Националната академия на ФБР представлява 10-седмичен професионален курс за служители на правоохранителните органи на САЩ и държави от целия свят. Програмата включва модули, посветени на разузнавателната дейност, тероризма, киберсигурността, криминално профилиране, криминалистика, поведенчески науки, лидерство в правоохраната и др. Всеки курс се състои от приблизително 220 участници .", "date": "2019.09.23", "title": "Министър Младен Маринов приветства участниците на 37-ата годишна конференция на Европейската секция на Асоциацията на завършилите Националната академия на ФБР"}
{"url": "http://www.focus-news.net/news/2019/09/23/2701500/sport-malko-predi-nachaloto-na-uchastieto-si-v-turnira-v-chendu-grigor-dimitrov-zagubi-pozitsii-v-svetovnata-ranglista.html", "text": "Тенис: Малко преди началото на участието си в турнира в Ченду, Григор Димитров загуби позиции в световната ранглиста. Българинът е загубил позиция в класацията и вече е на 26 място. В годишната ранглиста той също е 26-ти. Димитров ще започне турнира от сериите „ATP 250” в Ченду директно от втори кръг, където ще играе срещу победителя от мача между Даниел Евънс и Ян Бай.", "date": "2019.09.23", "title": "Спорт: Малко преди началото на участието си в турнира в Ченду, Григор Димитров загуби позиции в световната ранглиста"}
{"url": "http://www.focus-news.net/news/2019/09/23/2701503/ministar-desislava-taneva-se-sreshtna-s-ministara-na-zemedelieto-na-germaniya-yuliya-klyokner.html", "text": "Министърът на земеделието, храните и горите Десислава Танева се срещна с Юлия Кльокнер, федерален министър на земеделието, храните и защита на потребителите на Германия в рамките на неформалното заседание на Съвета на ЕС по земеделие в град Хелзинки. Това съобщиха от пресцентъра на   Министерството на земеделието, храните и горите . По време на срещата двете обсъдиха хода на дебата за реформата на новата ОСП и позицията на Германия за отхвърляне на обвързаната подкрепа в следващия програмен период. Министър Танева посочи, че ако се намали финансовият ресурс за обвързаната подкрепа за България, това ще засегне над 13 хил. фермери в сектор „Животновъдство“ и над 13 хил. стопани, отглеждащи плодове и зеленчуци. По думите ѝ тези сектори изпитват значителни икономически трудности.  Българският министър подчерта, че земеделският сектор у нас е най-силно зависим от природните условия и фактори в сравнение с другите икономически дейности. Десислава Танева каза още, че поради нарасналите предизвикателства се налага осигуряването на стабилен бюджет за адекватно финансиране в рамките на новата ОСП.  \r\nМинистърът на земеделието, храните и горите обясни, че обвързаната подкрепа в страната ни е насочена към малките и средни земеделски стопанства, които имат завишени потребности от подпомагане, за да бъдат конкурентоспособни. ,,Това сочат данните в анализа на схемите в сектора за 2015-2019 г., изготвен от Института по аграрна икономика\", каза още българският министър. Тя допълни, че секторите на животновъдството и плодовете и зеленчуците, които са обект на обвързаната подкрепа, осигуряват заетост за 38.5% от общо заетите в земеделието в страната. Те предоставят възможности за работа и доходи на уязвими групи в селските райони, където възможностите за заетост са ограничени.  \r\n България ще изпрати  SWOT анализът на Германия, за да се запознае детайлно със ситуацията в страната ни. По време на срещата министър Танева запозна германския министър със структурата на стопанствата в България.", "date": "2019.09.23", "title": "Министър Десислава Танева се срещна с министъра на земеделието на Германия Юлия Кльокнер"}
{"url": "http://www.focus-news.net/news/2019/09/23/2701499/gd-granichna-politsiya-trafikat-e-izklyuchitelno-intenziven-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Трафикът е изключително интензивен на изход за товарни автомобили на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика е към 13.00 часа. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.  \r\nВъв връзка с извършване на ремонтно строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще  работи само през светлата част на денонощието – от 08.00 часа до 22.00 часа.", "date": "2019.09.23", "title": "ГД „Гранична полиция“: Трафикът е изключително интензивен на изход за товарни автомобили на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/23/2701506/sportreal-madrid-pobedi-kato-gost-otbora-na-sevilya-s-10-v-mach-ot-petiya-krag-na-ispanskata-primiera-divisyon.html", "text": "Футбол:Реал Мадрид победи като гост отбора на Севиля с 1:0 в мач от петия кръг на испанската Примиера Дивисьон. \r\nСлед като първото полувреме завърши при резултат 0:0, единственият гол в мача отбеляза Карим Бензема в 64-ата минута. С тази победа Реал вече е на второ място с 11 точки, колкото има и лидерът Атлетик Билбао, но има и по-лоша голова разлика. Така в първите пет мача отборът от Мадрид няма допусната загуба, докато това беше първото поражение на петия в класирането в Испания Севиля.", "date": "2019.09.23", "title": "Спорт:Реал Мадрид победи като гост отбора на Севиля с 1:0 в мач от петия кръг на испанската Примиера Дивисьон."}
{"url": "http://www.focus-news.net/news/2019/09/23/2701493/priyateli-i-samishlenitsi-na-krasimir-uzunov-polozhiha-kamak-i-prast-ot-kaymak-chalan-na-groba-mu-v-sofiya.html", "text": "Приятели и съмишленици на основателя на Агенция и Радио \"Фокус\" Красимир Узунов - Поручика положиха камък и пръст от Каймак-Чалан на гроба му в София, предаде репортер на  Агенция \"Фокус\" . След като свършиха това дело приятелите му запалиха свещи на гроба му и преляха вино. На 20-ти септември, когато се състоя църковно-военният ритуал на Каймак-Чалан, те закопаха пръст от гроба на Узунов на върха. Така завинаги Красимир Узунов остава свързан с върха и битката, които извади от 100-годишната забрава. \r\n Красимир Узунов почина внезапно на 25 февруари 2019 г. на 56-годишна възраст. Журналист, патриот, българин, преди всичко човек - той остави трайна диря в българския обществен живот. Красимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят. \r\nДеница КИТАНОВА", "date": "2019.09.23", "title": "Приятели и съмишленици на Красимир Узунов положиха камък и пръст от Каймак-Чалан на гроба му в София"}
{"url": "http://www.focus-news.net/news/2019/09/23/2701507/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за община Петрич. В днешното издание на предаването два са основните акцента, на които ще наблегнем. Първият от тях е свързан с откриването на учебната 2019/ 2020 година и развитието на просветното дело в Петрич някога и днес. Втората тема пък е свързана с посещението на премиерът Бойко Борисов в Петрич за откриването на нов завод на голяма компания, произвеждаща продукти ниско напрежение, която прави втора инвестиция в града. \r\nТелефоните в студиото са 0885 303 373 и 073/ 88-55-81. Имейлът ни е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2019.09.23", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/09/23/2701510/pri-sreden-dobiv-ot-222-kgdka-zavarshi-zhatvata-na-maslodaen-slanchogled-v-oblast-shumen.html", "text": "При среден добив от 222 кг/дка завърши жътвата на маслодаен слънчоглед в област Шумен. Това съобщиха за  Радио „Фокус“ - Шумен  от Областната дирекция „Земеделие“. Миналата година средно от декар стопаните в областта са прибрали по 252 килограма слънчоглед. По-ниският добив сега се обуславя от настъпилото трайно засушаване. От засетите 171 133 дка с царевица до момента са прибрани 33% от засятата площ или 60 616 дка. Добити са 41 649 тона зърно при среден добив от 687 кг/дка. Продължава прибирането на реколтата от  трайните насаждения - ябълки, круши и грозде. От засети 6 391 дка с винени сортове до момента са обрани 1 704 дка. Получени са 944 тона грозде при около 700 кг/дка среден добив. От плододаващи 903 дка с десертни сортове е прибрано гроздето от 257 дка. Средният добив за момента е 451 кг/дка. \r\nИвелина ИВАНОВА", "date": "2019.09.23", "title": "При среден добив от 222 кг/дка завърши жътвата на маслодаен слънчоглед в област Шумен"}
{"url": "http://www.focus-news.net/news/2019/09/23/2701504/zatvorena-za-dvizhenie-e-patnata-otsechka-ot-kv-vetren-za-burgas-poradi-avariral-tovaren-avtomobil.html", "text": "Затворена за движение е пътната отсечка от кв. „Ветрен“ за Бургас поради необходимостта от вдигане на аварирал в дясната пътна лента товарен автомобил. Това съобщи за  Радио „Фокус“ – Бургас  Цветелина Рандева от ОДМВР – Бургас. Товарният автомобил е полегнал на дясната си страна върху крайпътен насип. Вероятно дейностите ще приключат за 45 мин. Обходният маршрут е по пътя Камено – „Лукойл“ – кв. „Долно Езерово“. \r\nМария ПОПЧЕВА", "date": "2019.09.23", "title": "Затворена за движение е пътната отсечка от кв. „Ветрен“ за Бургас поради аварирал товарен автомобил"}
{"url": "http://www.focus-news.net/news/2019/09/23/2701508/natovaren-e-trafikat-po-patya-velingrad-varvara.html", "text": "Натоварено е движението по планинската отсечка Велинград - Варвара, предаде репортер на  Радио „Фокус“ – Пазарджик . Интензивен е трафикът от Велинград към Пазарджик. В дефилето се образуват колони от автомобили. На места на шосето има паднали камъни, които не затрудняват трафика. На входа на пътя Варвара - Велинград има поставено светещо табло с предупредителен знак за опасност от падащи камъни. Полицейски патрул е разположен на ханче „Септември“. \r\nАлбена ЖИЛЕКОВА", "date": "2019.09.23", "title": "Натоварен е трафикът по пътя Велинград – Варвара"}
{"url": "http://www.focus-news.net/news/2019/09/23/2701511/afp-afganistanskite-vlasti-shte-razsledvat-informatsiyata-za-smartta-na-40-tsivilni-ubiti-v-aktsiya-na-pravitelstvenite-sili.html", "text": "Афганистан разследва информация за това, че 40 души са били убити по време на въздушни удари и акция срещу талибански сили в провинция Хелманд, предава  AFP . \r\nПо-рано афганистанските медии съобщиха, че по време на акция на силите за сигурност са били убити десетки цивилни, които са присъствали на сватбени тържества. В последствие стана ясно, че става дума за въздушно нападение и наземна операция.  \r\nМинистерството на отбраната заяви, че ще „сподели резултатите от разследването“ на атаката, която идва само дни след като нападение с безпилотен самолет причини смъртта на поне девет цивилни в провинцията Нангархар.  \r\nСпоред местните власти, във въздушния удар са били убити 14 талибани и други шест чужденци, като допълниха, че разследват възможността да са пострадали и цивилни.  \r\nСпоред очевидци в провинцията Хелманд, по време на сватбата е започнала наземна и въздушна операция от страна на силите за сигурност на Афганистан.  \r\nПо-късно член от местния общински съвет заяви пред AFP, че в нея са били убити 40 души, а 18 са били ранени.  \r\n \r\n Превод и редакция:  Теодор Пенев", "date": "2019.09.23", "title": "AFP: Афганистанските власти ще разследват информацията за смъртта на 40 цивилни, убити в акция на правителствените сили"}
{"url": "http://www.focus-news.net/news/2019/09/23/2701509/intenziven-e-trafikat-po-pat-e-79-v-rayona-na-simitli.html", "text": "Интензивен е трафикът по път Е-79 в района на Симитли. Това съобщиха за  Агенция \"Фокус\"  от пресцентъра на  МВР . В района на Симитли пътни полицаи подпомагат пътуващите. Към момента трафикът около входните артерии на столицата е нормален.", "date": "2019.09.23", "title": "Интензивен е трафикът по път Е-79 в района на Симитли"}
{"url": "http://www.focus-news.net/news/2019/09/23/2701515/na-71-godishna-vazrast-pochina-andon-chopakov-kmet-na-petrich-v-perioda-1995-1999-g.html", "text": "На 71-годишна възраст почина Андон Чопаков. Той беше кмет на община Петрич в периода 1995 – 1999 година, виден общественик в годините преди и след това, съобщиха за  Радио \"Фокус\"-Пирин  от пресцентъра на  Община Петрич . Името му винаги ще се свързва със значими дейности, свързани с развитието на община Петрич. Ръководството на Община Петрич изразява дълбоки съболезнования на семейството и близките. \r\nПоради тази причина се отменя публичният отчет на кмета Димитър Бръчков, насрочен за днес от 18.30 часа в НЧ „Братя Миладинови - 1914“. \r\nЛивия НИНОВА", "date": "2019.09.23", "title": "На 71-годишна възраст почина Андон Чопаков, кмет на Петрич в периода 1995 - 1999 г."}
{"url": "http://www.focus-news.net/news/2019/09/23/2701514/rumyana-panova-sdruzhenie-hora-i-traditsii-obshtina-simitli-kmetstvo-brezhani-i-yuzdp-sa-nashi-partnyori-za-organiziraneto-na-praznika-na-brezhanskiya-kesten.html", "text": "Община Симитли, кметство Брежани и ЮЗДП са наши партньори за организирането на Празника на брежанския кестен. Това каза за  Радио „Фокус“ – Пирин  Румяна Панова, председател на Сдружение „Хора и традиции“. Тя отбеляза, че с тяхно съдействие е подготвена и програмата тази година. „Тържествата ще започне около седмица по-рано с детски празник, който ще се състои на 13 октомври. По време на него ще се опитаме да създадем празнично настроени у нашите деца. За тази цел сме организирали интерактивни игри със съдействието на нашите приятели и съмишленици от Югозападно държавно предприятие. Те много ни помагат в цялостната организация на празника. Оказват ни също финансово съдействие, за да може да направим един още по-хубав празник. Те ни помагат още за организирането на един пленер с художници от нашия регион, които ще рисуват картини на теми, свързани с българската гора и природа, и брежанският кестен“, каза още Панова. Тя отбеляза, че в навечерието на самия празник на 18 октомври ще се проведе хубава поетична вечер „На чаша вино и печени кестени с поетесата Надежда Захариева“. „Чрез това събитие ще се докоснем до магията на нейната поезия, но и до великия поет Дамян Дамянов, който е бил нейн съпруг. Кулминацията в тържествата е на 19 октомври. Наши гости ще бъдат „Огражденска четворка“ и „Щуро маке“. Ще има също фантастична кулинарна изложба. Винаги на празника има чудесно настроение, единственото, което може да си пожелаем е хубаво време. Подготвили сме и още много други изненади“, уточни Панова. Тя изказа благодарности към Община Симитли, кметството в село Брежани и ЮЗДП за подкрепата, която оказват на Сдружение „Хора и традиции“. \r\nЛивия НИНОВА", "date": "2019.09.23", "title": "Румяна Панова, Сдружение „Хора и традиции“: Община Симитли, кметство Брежани и ЮЗДП са наши партньори за организирането на Празника на брежанския кестен"}
{"url": "http://www.focus-news.net/news/2019/09/23/2701517/sport-real-sosiedad-pobedi-otbora-na-espanyol-kato-gost-s-31-v-mach-ot-petiya-krag-na-ispanskata-primiera-divisyon.html", "text": "Футбол: Реал Сосиедад победи отбора на Еспаньол като гост с 3:1 в мач от петия кръг на испанската Примиера Дивисьон \r\nГостите поведоха в 18-ата минута с гол на Уилиан Хосе. В 34-ата отново той отбеляза за 2:0, а в 71-ата минута Хосеба Залдуа си вкара автогол за 2:1. Четири минути по-късно Александър Исак вкара последния гол в мача. Така отборът от Сосиедад се намира на четвърто място в класирането в Испания с десет точки, една по-малко от лидера Атлетик Билбао. Домакините са 18-ти с четири точки.", "date": "2019.09.23", "title": "Спорт: Реал Сосиедад победи отбора на Еспаньол като гост с 3:1 в мач от петия кръг на испанската Примиера Дивисьон"}
{"url": "http://www.focus-news.net/news/2019/09/23/2701512/mvr-za-oblekchavane-na-trafika-kam-stolitsata-prez-vladaya-sa-osigureni-dve-lenti-za-vlizashtite-v-sofiya.html", "text": "За облекчаване на трафика към столицата през Владая са осигурени две ленти за влизащите в София. Това съобщиха от пресцентъра на  МВР . \r\nВ следобедните часове се очаква завишаване на трафика по магистралите и главните пътища на страната в посока към големите градове. Служителите на „Пътна полиция“ ще подпомагат и контролират движението, където е необходимо. От полицията апелират шофьорите да карат със съобразена скорост, да спазват дистанция, да не предприемат рискови изпреварвания и да са толерантни на пътя.  \r\nКъм момента е силно интензивен трафикът в посока към София по път Е-79 в района на Симитли. Пътни полицаи са на място и подпомагат движението.  \r\nС цел безопасност и увеличаване на пропускателната способност на инфраструктурата в последния почивен ден, от 14.00 часа до 20.00 часа е в сила ограничение за движението на камиони над 12 тона по автомагистралите и най-натоварените пътища. От 10.00 часа в участъка от АМ „Струма“ край Дупница има две ленти за движение за леките автомобили и ППС до 12 т в посока София и една - за Кулата.  \r\nНа АМ „Хемус“ продължават ремонтно-възстановителните работи на съоръженията при 19-и км и при 36-и км, както и на тръбата за София на тунел „Витиня“. За улеснение на пътуващите в отсечките с ремонт има две ленти за пътуващите за София и една за Варна. Алтернативен маршрут в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград.  \r\nЗа облекчаване на движението през Владая и повишаване на пътната безопасност днес има две ленти за влизащите в София. Алтернативен маршрут на първокласния път е АМ „Струма“.  \r\nНа този етап нормално се осъществява преминаването през граничните пунктове с Гърция, Сърбия, Северна Македония, Румъния и Турция, информират от ГД „Гранична полиция“. На българо-турската граница, на ГКПП „Капитан Андреево“ и на ГКПП „Лесово“ трафикът е изключително интензивен на изход за товарни автомобили. Причина са ремонтни дейности на съпределните гранични пунктове.", "date": "2019.09.23", "title": "МВР: За облекчаване на трафика към столицата през Владая са осигурени две ленти за влизащите в София"}
{"url": "http://www.focus-news.net/news/2019/09/23/2701518/premierat-boyko-borisov-shte-bade-na-ofitsialno-poseshtenie-v-republika-koreya.html", "text": "Министър председателят Бойко Борисов ще бъде на официално посещение в Република Корея от 24 до 27 септември. Това съобщиха от  правителствена информационна служба .  Визитата на българския министър-председател Борисов се провежда в навечерието на 30-тата годишнина от установяването на дипломатически отношения между двете страни през 2020 г. Това е първото посещение на български министър-председател в Република Корея.  \r\nЦелта на посещението на министър-председателя Бойко Борисов е разширяване на сътрудничеството между България и Република Корея в политическия, икономическия и културния диалог между двете страни. В рамките на визитата българският премиер Борисов ще проведе срещи с премиера на Република Корея Ли Нак-йон и с президента на Република Корея Мун Дже-ин. Министър-председателят Борисов ще посети Центъра за научноизследователска и развойна дейност на компанията „Hyundai Motor Group“ в гр. Хуасонг, както и Университета за чужди езици „Ханкук“ в Сеул. \r\nВ официалната делегация, ръководена от министър-председателя Бойко Борисов в Република Корея, са заместник министър-председателят по обществения ред и сигурността и министър на отбраната Красимир Каракачанов, министърът на финансите Владислав Горанов, министърът на транспорта, информационните технологии и съобщения Росен Желязков и министърът на икономиката Емил Караниколов.", "date": "2019.09.23", "title": "Премиерът Бойко Борисов ще бъде на официално посещение в Република Корея"}
{"url": "http://www.focus-news.net/news/2019/09/23/2701519/ataka-iska-da-se-zabrani-prodazhbata-na-darzhavni-imoti.html", "text": "Атака иска да се забрани продажбата на държавни имоти. Това съобщиха от  пресцентъра на политическата формация . Партията на Сидеров предлага мораториум за година и всички държавни имоти да се обединят в един регистър, а не всяко министерство да си разпродава парцели и сгради. Депутатите от Атака внесоха в Народното събрание предложение за налагане на мораториум върху продажбата на държавни имоти за 1 година. През този период да бъде изготвен единен регистър, който да обедини всички държавни имоти, а не, както в момента, всяко министерство да си разпродава парцели и сгради. В същото предложение се иска и забрана за промяна на статута на терени и сгради от публична в частна държавна собственост за същия период. В мотивите си към проектопредложението от партията на Сидеров акцентират, че към момента регламентът е неясен и всяко министерство взима решения за продан на имоти, които са отпаднали от необходимост за ведомството. От Атака посочват, че същите обекти може да са от полза за друга институция. Още повече е спорно дали с продажбата на някои от държавните имоти не се засяга националната сигурност. Сидеров и неговите депутати настояват за този мораториум, тъй като е „необходима генерална реформа по отношение на стопанисването, грижите и евентуалните сделки с имоти частна и публична държавна собственост, като бъде създадена единна система по предоставянето и използването им от съответните министерства и разпореждането с тях”. Според Атака е задължително да се изчистят възможностите за недоразумения между институциите и да се сведе до минимум възможността за корупция чрез тези сделки.", "date": "2019.09.23", "title": "Атака иска да се забрани продажбата на държавни имоти"}
{"url": "http://www.focus-news.net/news/2019/09/23/2701516/strupvane-na-avtomobili-se-e-obrazuvalo-na-vhod-na-gkpp-malko-tarnovo.html", "text": "Струпване на автомобили се е образувало на вход на ГКПП „Малко Търново“. Това съобщи за  Радио „Фокус“ – Бургас  дежурният на пункта. Около десет са изчакващите да преминат границата автомобили. На изход от пункта преминаването се осъществява без забавяне, няма образувани колони от автомобили. \r\nМария ПОПЧЕВА", "date": "2019.09.23", "title": "Струпване на автомобили се е образувало на вход на ГКПП „Малко Търново“"}
{"url": "http://www.focus-news.net/news/2019/09/23/2701513/the-guardian-boris-dzhonsan-smyata-che-shansovete-za-sdelka-s-es-po-vreme-na-sreshtite-na-oon-sa-malki.html", "text": "Великобританският премиер Борис Джонсън отрече спекулациите, че страната може да се доближи до сделка с Брюксел за Брекзит по време на разговорите с европейски лидери на срещата от високо равнище на ООН, като заяви, че „пробив в Ню Йорк“ е малко вероятен, пише  The Guardian . \r\nПремиера, който ще се срещне с председателя на Европейския съвет Доналд Туск и други лидери от страните членки на Европейския съюз в кулоарите на заседанията на Общото събрание, заяви позицията си, че сделка е малко вероятна. \r\nПред репортери на самолета за Ню Йорк, след като беше загатнато, че ще бъде постигнат възможен компромис за клаузата за ирландската граница, Джонсън заяви, че „все още има дупки, все още има трудности“ за това как да бъде решен казуса. \r\n„Бих ви посъветвал да не си мислите, че това ще е момента“, заяви той. \r\n„Не искам да въздигам ненужно вярването, че ще има пробив в Ню Йорк. Не съм песимистичен, ще бутаме напред, но има още работа за вършене“, добави той. \r\nПроблемът пред Брюксел и Лондон все още остават исканията на двете страни за предпазната клауза за ирландската граница. \r\nЕС настоява, че не може да позволи сделка, която да доведе до установяването на митнически проверки между Северна Ирландия и републиката, което потенциално може да е в разрез със споразуменията от 1998 г., докато Великобритания се зарече да премахне клаузата, която осигурява свободно придвижване през границата, в случай че не бъде постигнато друго споразумение с Брюксел. \r\nВеликобритания също предложи да отвори границата за храна и агрикултурна продукция и други стоки, когато приключи транзитният период след Брекзит в края на 2020 г. \r\nДжонсън изглежда отхвърли идеята към тези стоки да се прибавят и промишлените стоки. \r\nТой все пак настоя, че е бил постигнат сериозен прогрес с европейските лидери откакто той е начело на Великобритания, като заяви, че „не е задължително те вече да имат привързаност“ към клаузата. \r\n„Обаче има все още дупки, все още има трудности.“, добави той, като уточни, че пътя към споразумението минава през взаимно уважение към принципите на единния пазар. \r\n„То (споразумението) ще отвори границата на Северна Ирландия, ще уважи принципите на мирния процес там, но и ще позволи на Великобритания да излезе от ЕС“, каза още премиера. \r\n„И има начин да постигнем това. Смятам, че колегите около масата в Брюксел могат да видят как можем да направим това. Това, което ще се иска е политическата воля да стигнем до споразумение“.  \r\nКакто и Туск, Джонсън ще се срещне идните дни с президента на Франция Еманюел Макрон и канцлера на Германия Ангела Меркел в кулоарите на Общото събрание на ООН. Той ще проведе разговор и с ирландския премиер Лео Варадкар и с ръководителите на правителствата в Холандия и Белгия, Марк Руте и Шарл Мишел. \r\n \r\n Превод и редакция:  Теодор Пенев", "date": "2019.09.23", "title": "The Guardian: Борис Джонсън смята, че шансовете за сделка с ЕС по време на срещите на ООН са малки"}
{"url": "http://www.focus-news.net/news/2019/09/23/2701505/afp-izrelskiyat-prezident-shte-se-sreshtne-s-netanyahu-i-gants-za-da-obsadyat-formiraneto-na-edinno-pravitelstvo.html", "text": "Президентът на Израел Реувен Ривлин ще се срещне с настоящия премиер Бенямин Нетаняху и неговия опозиционен съперник Бени Ганц, в опит да накара двете партии да формират единно правителство, предава  AFP . \r\nПрезидентът обяви в изявление, че е поканил двамата на среща, преди да реши на кого да възложи формирането на правителство, след изборите от миналата седмица, които единствено предизвикаха задълбочаване на политическата криза, тъй като нито един от двамата не разполага с мнозинство в парламента. \r\nРивлин направи изявлението си след като приключи консултациите с другите политически партии, избрани в парламента, които се проведоха за да чуе той техните препоръки за това дали „Ликуд“ на Нетаняху или „Синьо и бяло“ на Ганц трябва да стои в центъра на новото правителство. Центриския съюз на Ганц получи 33 места в 120 местния Кнесет, докато „Ликуд“ разполага с 31.  \r\n \r\n \r\n Превод и редакция:  Теодор Пенев", "date": "2019.09.23", "title": "AFP: Изрелският президент ще се срещне с Нетаняху и Ганц за да обсъдят формирането на единно правителство"}
{"url": "http://www.focus-news.net/news/2019/09/23/2701525/zlatnite-momicheta-ot-natsionalniya-otbor-po-hudozhestvena-gimnastika-shte-predstavyat-svoite-sachetaniya-v-spektakal-v-plovdiv.html", "text": "Златните момичета от националния отбор по художествена гимнастика ще представят своите съчетания в спектакъл в града. Това съобщиха за  Радио „Фокус“ – Пловдив  от Общината. Спортното шоу ще се проведе в зала „Колодрума“ от 19.00 часа на 26 септември. Ансамбълът на България, Боряна Калейн, Катрин Тасева, Невяна Владинова, както и момичетата от разширения състав при жените, ще бъдат основната действаща сила в продукцията. Специално участие в спектакъла ще вземе един от най-обичаните родни изпълнители – Орлин Павлов.Организаторите са отправили покани още към отбора по спортна аеробика и всички клубове по художествена гимнастика в Пловдив.Продукцията ще се проведе само два дни след завръщането на отбора от най-важното състезание за годината – Световното първенство в Баку, Азербайджан (16-22 септември).", "date": "2019.09.23", "title": "Златните момичета от националния отбор по художествена гимнастика ще представят своите съчетания в спектакъл в Пловдив"}
{"url": "http://www.focus-news.net/news/2019/09/23/2701520/kmetat-d-r-atanas-kambitov-otkri-sportna-panorama-2019-v-blagoevgrad.html", "text": "Кметът д-р Атанас Камбитов откри осмото издание на „Спортна панорама“ в Благоевград. Той поздрави представители на всички спортни клубове, които днес представиха своите отличия на площад „Македония“ и им пожела успех.Това съобщиха от  Общината \r\n „Създадохме традиция! Много се радвам, че с всяка година участниците и децата на площада стават все повече. Представителите на спортните клубове имат възможност да покажат успехите и медалите, а те за наша радост и гордост никак не са малко. Сигурен съм, че тук са бъдещите шампиони на България – тези, които ще прославят Благоевград и България пред света. Целта на Спортната панорама е да привлече децата към спорта. Тази година участват над 30 клуба, които се презентират. Римляните са казали „Здрав дух, здраво тяло!“. Община Благоевград има ангажимент да създава добри условия и спортни бази, ще продължим да работим в тази посока. Нашата община е една от малкото, които предоставят безплатно за ползване всички бази на спортните клубове. Така и трябва да бъде! Успех на всички“, каза кметът на Благоевград д-р Атанас Камбитов. След старта на събитието, домакинът д-р Камбитов, заедно с  всички гости станаха свидетели на изключителни демонстрации, представени от спортните клубове в Благоевград. Сред демонстрациите бяха такива по таекуон-до ITF, спортна и естетическа гимнастика, бокс, джудо, шах, баскетбол, спортна стрелба и др. Паралелно със спортната панорама, Община Благоевград отбеляза и Световния ден на ходенето. Проявата е част от Националната програма на БАСВ за физическа активност и развитие на българското население „БУЛФАР -2020”. Спортното събитие е включено в календара на Международната асоциация спорт за всички (ТАФИСА). Тя има за цел да популяризира здравословния начин на живот.", "date": "2019.09.23", "title": "Кметът д-р Атанас Камбитов откри „Спортна панорама 2019“ в Благоевград"}
{"url": "http://www.focus-news.net/news/2019/09/23/2701527/poslanikat-na-rusiya-v-sarbiya-moskva-nikoga-ne-se-e-izkazvala-protiv-integratsiyata-na-sarbiya-v-es.html", "text": "Русия никога не се е противопоставяла на присъединяването на Сърбия към Европейския съюз, напротив, Москва е заинтересована от формирането на единно политическо пространство, заяви руският посланик в Сърбия Александър Боцан-Харченко, коментирайки думите на американския посланик, че „Русия пречи на Белград да се присъедини към ЕС“, цитира думите му  TACC . \r\n\"Подобно изявление не е нищо повече от поредния опит да се подменят понятията, да се подведе сръбската общественост. Москва никога не се е противопоставяла на суверенния избор на Белград в полза на интеграцията в Европейския съюз. Уверени сме, че е възможен устойчив баланс между вектора на европейската интеграция и вектора на развитие на взаимноизгодно партньорство с Русия\" ,цитира го пресслужбата на посолството. \r\nОсвен това, според дипломата, „считаме за приоритетно тясно сътрудничество и диалог с Европейския съюз в интерес на формирането на единно пространство без разделителни линии“. Именно тази цел е залегнала в основните документи на двустранните отношения между Русия и ЕС, припомни посланикът. \r\nВ същото време руският дипломат посочи желанието на Запада да привлече Балканите в НАТО. \"Желанието за привличане на балканските държави към НАТО на всяка цена води до засилена конфронтация, милитаризация и разпокъсаност на региона, простираща се от Атлантическия до Тихия океан, не насърчава взаимното доверие, има изключително негативно влияние върху стратегическата стабилност в широк смисъл\", каза той. \r\nПо-рано посланикът на САЩ в Сърбия Кайл Скот заяви, че Русия възпрепятства присъединяването на балканските страни към Европейския съюз, въпреки желанието им за европейска интеграция. \"Отношенията между Русия и Сърбия са добри и нямаме проблеми с това. Но визията на Русия за Сърбия и региона не е същата като нашата и на ЕС. Русия иска да запази статуквото, а всички страни на Балканите казаха, че тяхната цел е интеграция в ЕС. Руските действия тук са насочени към възпрепятстване на този процес \", заяви американският дипломат в интервю за вестник Blic в понеделник. \r\nПреди това в интервю за вестник Kurier американски дипломат призова сърбите да разгледат бомбардировките над Югославия от 1999 г. от сили на НАТО „от по-широка перспектива“. \r\n \r\n  Юлиян Марков", "date": "2019.09.23", "title": "Посланикът на Русия в Сърбия: Москва никога не се е изказвала против интеграцията на Сърбия в ЕС"}
{"url": "http://www.focus-news.net/news/2019/09/23/2701522/bsp-registrira-kandidatite-za-rayonni-kmetove-kmetove-na-kmetstva-i-listata-za-obshtinski-savetnitsi-v-sofiya.html", "text": "БСП регистрира кандидатите за районни кметове, кметове на кметства и листата за общински съветници в София. Това съобщиха от пресцентъра на  Градския съвет на БСП - София . БСП регистрира кандидатите за районни кметове, кметове на кметства и листата за общински съветници в София в третия от почивните дни по повод честването на 111 години от обявяването на Независимостта на България. Лидерът на столичните социалисти Калоян Паргов, заедно със заместник-председателя на СОС от БСП Милка Христова и кандидати за общински съветници внесоха документите в ОИК малко след 10,00 часа днес. В първата десетка попадат 6 от общо седемте досегашни общински съветници от групата на БСП. Водач е Калоян Паргов, №2 е Милка Христова, №3 - Иван Таков, Владимир Данев е №5, Альоша Даков е №8, Николай Николов - №9. Седмият досегашен общински съветник - Борис Цветков е №19. Под №6 в листата е бившият областен управител на София Диана Тонова, а на първото място, определено за гражданска квота, е представителят на коалиционния партньор Комунистическа партия на България ген. Иван Мечков, който е №11. \"Все по-убеден и по-сигурен съм, че най-после ще можем да поставим начало на друго, различно и далеч по-успешно за софиянци управление на града, коментира Калоян Паргов след регистрацията. - Желая успех в кампанията на всичките ни кандидати. Мотивирани сме и вярваме, че ще спечелим надпреварата. За да променим досегашния модел на управление и да наложим нов, който е основан на професионализъм, прозрачност и с участието на гражданите\". След като регистрираха листата с кандидати за общински съветници на Местна коалиция \"БСП за България\", Калоян Паргов и Милка Христова присъстваха на официалното представяне на платформата на гражданския кандидат за кмет на София Мая Манолова. БСП подкрепи досегашния омбудсман на Република България в надпреварата за столичен градоначалник. На събитието, на което Мая Манолова представи 23 мерки в Програмата за управление на столицата до 2023 година, бяха поканени всички кандидати на БСП за общински съветници и за районни кметове. \"Програмата на Мая Манолова за управление на София е добра основа за бъдещето. В центъра й са проблемите на хората. Тези 23 мерки, които тя представи днес, са резултат от много срещи и разговори през последните месеци, коментира Калоян Паргов. - Както знаете, ние, от БСП, настоявахме основните стълбове в нашата платформа да бъдат припознати и включени и в програмата за управление на кандидата ни. Това стана факт и подписахме споразумение, заедно с другите леви партии АБВ, Д-21 и социалдемократите. Общите ни приоритети са ясни, но по-важното е, че ние имаме по-добри решения на проблемите. Защото основната цел на нашата работа е да осигурим по-качествен живот за гражданите на София\". \r\n Листата с кандидатите на Местна коалиция \"БСП за България\" за общински съветници : \r\n1. Калоян Драгомиров Паргов \r\n2. Милка Христова Христова \r\n3. Иван Янчов Таков \r\n4. Иван Максимов Пешев \r\n5. Валдимир Димитров Данев \r\n6. Диана Нинова Тонова \r\n7. Михаил Иванов Ставрев \r\n8. Альоша Маков Даков \r\n9. Николай Милчев Николов \r\n10. Васко Любомиров Тодоров \r\n11. Иван Николаев Мечков - представител на коалиционния партньор Комунистическа партия на България \r\n12. Иван Митьов Виделов  \r\n13. Николай Вельов Велчев \r\n14. Албена Александрова Кръстева \r\n15. Петко Емилов Димитров \r\n16. Краснодар Иванов Беломорски - представител на коалиционния партньор ПК \"Тракия\" \r\n17. Даниел Сергеев Тунчев \r\n18. Орлин Георгиев Ваташки \r\n19. Борис Цветков Цветков \r\n20. Евгений Николаевич Белий \r\n21. Христо Цветанов Монов - гражданска квота \r\n22. Гергана Сашова Алексова \r\n23. Пламен Стоилов Фердов \r\n24. Николай Йорданов Белалов \r\n25. Любомир Любомиров Черногорски \r\n26. Цецка Димитрова Кочкова \r\n27. Ленко Николов Петканин \r\n28. Мариана Неделчова Божкова \r\n29. Александър Спасов Грозданов \r\n30. Миглена Китанова Иванова \r\n31. Костадин Кирилов Стоичков - представител на коалиционния партньор партия \"Нова зора\" \r\n32. Анатолий Христов Станкулов \r\n33. Ивайло Илиянов Павлов \r\n34. Юлиян Асенов Генов \r\n35. Явор Николов Димитров \r\n36. Атанас Нанов Минев \r\n37. Пламен Веселинов Пувков \r\n38. Валентина Василева Узунова \r\n39. Борислав Райчев Борисов \r\n40. Добромир Мартинов Задгорски - гражданска квота \r\n41. Мария Стоилова Димитрова  \r\n42. Кристина Любомирова Иванова \r\n43. Тони Владов Попов \r\n44. Димитър Пламенов Петров \r\n45. Даниела Тодорова Гълъбова \r\n46. Елмира Иванова Котева \r\n47. Александър Любомиров Кьосевски \r\n48. Тихомира Жорж Костова \r\n49. Марина Спасова Богданова \r\n50. Станка Йорданова Калева \r\n51. Методи Володиев Крумов \r\n52. Георги Стоянов Георев \r\n53. Калоян Любомиров Малинов \r\n54. Десислава Боянова Димитрова \r\n55. Георги Александров Томов \r\n56. Светослав Георгиев Стойков \r\n57. Евелина Петрова Петрова \r\n58. Боян Петров Златев \r\n59. Михаил Бориславов Михайлов \r\n60. Христо Стоянов Чакъров \r\n61. Симеон Василев Иванов", "date": "2019.09.23", "title": "БСП регистрира кандидатите за районни кметове, кметове на кметства и листата за общински съветници в София"}
{"url": "http://www.focus-news.net/news/2019/09/23/2701524/registriraha-kandidaturata-na-kmeta-na-kyustendil-petar-paunov-za-nov-mandat.html", "text": "Областният координатор на ГЕРБ Виктор Янев, кметът на Община Кюстендил Петър Паунов и председателят на Общинския съвет Михаела Крумова внесоха документите за регистрация на кандидатите на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци“ за кмет на община, общински съветници и кметове на кметства в Община Кюстендил, съобщиха от  пресцентъра на Местната коалиция . Кандидат за кмет и водач на листата за общински съветници е досегашният кмет Петър Паунов. На второ място в листата е председателят на Общинския съвет и общински координатор на политическа партия ГЕРБ Михаела Крумова, трети в листата е председателят на читалище „Братство” Иван Андонов. В листата са и председателите на местните организации на съставните партии от коалицията: Анелия Любенова – на СДС, Георги Петров – на ВМРО-БНД, д-р Румен Гогов – на ДБГ, Асен Динчев – на ЗНС, Адела Димитрова – на Обединени Земеделци, както и Борислава Иванова – представителят на НФСБ. Листата е балансирано съчетание на най-големия политически формат и най-широкото гражданско участие. Кандидати за общински съветници на местната коалиция са водещи лекари, педагози, културни, спортни дейци и представители на предприемачеството. Сред новите лица, които коалицията издига, са един от най-големите дарители и водещи работодатели – Бойко Недялков, управителите на общинските предприятия „Обреден дом“ – Камелия Асенова и на „Ученическо хранене“ – Луиза Базовичка, зам.-председателят на Общинския съвет Ангел Ангелов, управителят на Областно пътно управление – Юлияна Божилова, председателят на Съюза на офицерите и сержантите от запаса и резерва Ясен Ангелов, директорът на Регионална дирекция „Социално подпомагане” – Радостина Васева и доц. д-р Бойко Соколовски, официалният представител за Кюстендил на Варненския свободен университет „Черноризец Храбър“ за обучение в степен бакалавър и магистър. В деня на регистрацията Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци стартира“ и своя интернет-страница: https://www.koaliciakustendil.com/", "date": "2019.09.23", "title": "Регистрираха кандидатурата на кмета на Кюстендил Петър Паунов за нов мандат"}
{"url": "http://www.focus-news.net/news/2019/09/23/2701502/tass-politikata-na-iran-uvelichava-naprezhenieto-v-sveta-smyata-makron.html", "text": "Френският президент Еманюел Макрон разкритикува политическия курс на иранското ръководство в изявление в самолета на път за Ню Йорк, където ще присъства на заседание на Общото събрание на ООН, предава  TACC , като се позовава на френския вестник  Le Monde . \r\n\"Иранците в момента са поели път, който увеличава напрежението, което е стратегическа грешка\", е заявил той.  \r\nТой добави, че с действията си Иран проваля мисията си да осигури мир в региона. \r\nВ същото време президентът, на въпроса кой, по негово мнение, е нападнал саудитските петролни съоръжения, отговори уклончиво. \r\n\"Трябва да сме много внимателни в изявленията относно онези, които стоят зад атаките. В момента има определени идеи за това, обаче не трябва да забравяме, че тази бомбардировка е военен акт от нов вид. Тя променя самата екосистема, в която се намира регионът, създава параметрите на нова ситуация\", смята френският лидер. \r\nТой обърна внимание на факта, че „регионалната сигурност в региона на Персийския залив се отразява пряко на цените на петрола“. \r\n\"Но това се отразява и на собствената ни сигурност“, подчерта френският президент. \r\nМакрон отбеляза, че остава надежда за напредък по иранския въпрос на сесията на Общото събрание на ООН.  \r\n\"В Ню Йорк имаме важна задача. И двете страни от кризата ще присъстват там. Надяваме се, че нещо (положително) ще се случи\", каза Макрон. \r\nФранция, увери президентът, „действа в този случай в традиционната си роля.“ \r\n„Ние водим диалог с всички страни. И Франция в никакъв случай не се възприема като последовател на решенията на САЩ, а по-скоро като страна-посредник“. \r\n \r\n Превод и редакция:  Теодор Пенев", "date": "2019.09.23", "title": "ТАСС: Политиката на Иран увеличава напрежението в света, смята Макрон"}
{"url": "http://www.focus-news.net/news/2019/09/23/2701529/gd-granichna-politsiya-izklyuchitelno-intenziven-na-izhod-e-trafikat-na-granitsata-s-turtsiya-intenzivno-e-dvizhenieto-na-vhod-za-avtomobili-na-gkpp-kulata-i-makaza.html", "text": "Изключително интензивен на изход е трафикът на границата с Турция, интензивен е  на  вход за автомобили на ГКПП \"Кулата\" и \"Маказа\". Това съобщиха от пресцентъра на  Главна дирекция \"Гранична полиция\" . Информацията за трафика е към 15.30 ч.На границата с Република Турция на ГКПП \"Капитан Андреево\" и ГКПП \"Лесово\" трафикът е изключително интензивен на изход за товарни автомобили. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. На останалите гранични пунктове трафикът е нормален. Във връзка с извършване на ремонтно строителни дейности на ГКПП \"Златарево\", от \"Гранична полиция\" уведомяват, чео 14 октомври 2019г. движението през пункта ще бъде затруднено. \r\nОт \"Гранична полиция\" напомнят, че от съображение за безопасност поради ниското ниво на р. Дунав фериботната платформа, обслужваща фериботната връзка Оряхово – Бекет  ще  работи само през светлата част на денонощието – от 08.00 ч. до 22.00 ч.", "date": "2019.09.23", "title": "ГД \"Гранична полиция\": Изключително интензивен на изход е трафикът на границата с Турция, интензивно е движението на  вход за автомобили на ГКПП \"Кулата\" и \"Маказа\""}
{"url": "http://www.focus-news.net/news/2019/09/23/2701530/sport-grigor-dimitrov-shte-startira-sreshtu-dan-evans-v-chendu.html", "text": "Тенис: Най-добрият български тенисист Григор Димитров ще излезе срещу британеца Дан Евънс във втория кръг на турнира в Ченду (Китай), след като в първия кръг българинът почиваше. Евънс победи представителя на домакините Ян Бай с 2:1 сета. Димитров и британеца са се срещали два пъти по между си като и двамата имат по една победа.", "date": "2019.09.23", "title": "Спорт: Григор Димитров ще стартира срещу Дан Евънс в Ченду"}
{"url": "http://www.focus-news.net/news/2019/09/23/2701523/tass-ruskiyat-premier-podpisa-postanovlenie-za-priemane-na-parizhkoto-sporazumenie-za-klimata.html", "text": "Руският премиер Дмитрий Медведев подписа правителствено постановление за приемане от Русия на Парижкото климатично споразумение. Това обяви ръководителят на кабинета на среща с вицепремиерите, цитиран от  TACC \r\n\"Подписах постановлението. То се отнася до приемането на Парижкото споразумение за климата. Темата е добре известна в целия свят, резонансна тема, за която постоянно се пише и говори\", каза Медведев. Според премиера очевидно е, че спирането на глобалните климатични промени е възможно само при съвместните усилия на международната общност.  \r\nНа срещата министър-председателят обсъди ратификацията на Парижкото споразумение за климата. Вицепремиерът Алексей Гордеев отчете планове за разработване и приемане на необходимите регулаторни актове за изпълнение на задълженията по това споразумение. \"Няма съмнение. Ще приемем документи, свързани с прилагането на Парижкото споразумение. Най-важното е самата икономика да е насочена към изпълнение на съответните изисквания на Парижкото споразумение\", каза Медведев. \r\nСпоред него една от най-важните задачи е да се гарантира, че развитието на икономиката отчита екологичните изисквания. \"И това са нови технологии, нови проектни решения, развитието на нови бизнес сектори, които у нас не са достатъчно представени. Те са свързани с така наречената икономика с ниско съдържание на въглерод, зелена икономика\", каза премиерът. Той е убеден: \"Всичко това е важно и полезно, но изисква доста значителна инвестиция.\" \"Следователно този проблем е достатъчно свързан и с икономическото ни развитие\", подчерта той. \r\nМедведев припомни, че срещата на върха за климата, която се провежда като част от сесията на Общото събрание на ООН, започва в Ню Йорк. \r\n\"Русия участва активно в мерките, предприети от международната общност в тази област\", добави премиерът. \r\n \r\n\"Изпълнението на задълженията по Парижкото споразумение, което беше прието, припомням, през декември 2015 г., се превръща в наше международно правно задължение. В споразумението участват 186 държави. Заедно ще трябва значително да намалим количеството на емисиите във въздуха за да се намали скоростта на глобалното затопляне и всяка страна сама определя приноса си в този процес и трябва да проверява на всеки 5 години как работи за постигане на целите на споразумението \", каза премиерът. \r\nСпоред Медведев това е по-гъвкав инструмент от Протокола от Киото. \r\n\"За нашата страна участието в този процес е важно. Заплахата от изменението на климата е унищожаване на екологичния баланс, увеличаване на рисковете за успешното развитие на ключови отрасли, включително селското стопанство. Е, и най-важното, това е заплаха за сигурността на хората, които живеят във вечната замръзналост , както и увеличаване на броя на природните бедствия. Смята се, че техният брой сега по някакъв начин е свързан с изменението на климата \", каза Медведев. \r\nТой отбеляза също, че Русия работи в областта на намаляването на емисиите на парникови газове в рамките на националния проект \"Екология\". \r\nВ решението за приемането на Парижкото споразумение, публикувано на уебсайта на правителството, се посочва, че споразумението за климата не трябва да се използва за създаване на бариери пред устойчивото социално-икономическо развитие на приемащите страни. \r\n„Приемаме Парижкото споразумение от 12 декември 2015 г., подписано от името на Руската федерация в град Ню Йорк на 22 април 2016 г.“, се казва в резолюцията. Както е отбелязано на уебсайта на правителството, Парижкото споразумение не съдържа основанията за ратификация, предвидени от руското законодателство, поради което съгласието на Русия да бъде обвързано с този документ се изразява във формата на неговото приемане. Според резолюцията на кабинета на руското външно министерство е възложено да уведоми генералния секретар на ООН за приемането на Парижкото споразумение. \r\nОсвен това в решението на правителството на Руската федерация приемането на Парижкото споразумение е придружено от няколко изявления. В едно от тях се казва, че „Руската федерация счита за неприемливо използването на споразумението и неговите механизми като инструмент за създаване на пречки пред устойчивото социално-икономическо развитие на страните по Конвенцията на ООН за изменението на климата“. Също така Руската федерация „изхожда от значението на поддържането и увеличаването на поглъщащия капацитет на горите и други екосистеми, както и от необходимостта от максимално възможното му отчитане, включително при прилагането на механизмите на Парижкото споразумение“. \r\n \r\n  Юлиян Марков", "date": "2019.09.23", "title": "ТАСС: Руският премиер подписа постановление за приемане на Парижкото споразумение за климата"}
{"url": "http://www.focus-news.net/news/2019/09/23/2701532/kmetat-na-blagoevgrad-d-r-atanas-kambitov-shte-napravi-parva-kopka-na-obekti-i-shte-otkrie-ofitsialno-veche-gotovi-takiva-na-24-septemvri-2019-g.html", "text": "Кметът на Благоевград д-р Атанас Камбитов ще направи първа копка на обекти и ще открие официално вече готови такива на 24 септември 2019 г. Това съобщиха от  Общината . Първото събитие ще е от 11:00 часа. Тогава кметът ще направи първа копка на подлез при кв. „Грамада“ (при бившия магазин „Аско Деница“). Следващата част от програмата ще включва: инспекция на новия светофар на входа на кв.  „Струмско“, която ще се проведе в 11.45 часа; първа копка за подмяна на  ВиК на ул. „Стара планина“ (при № 13), която ще бъде в 12.30 часа; откриване на детска площадка  в село Рилци (при Кметството), която ще се състой в 13.15 часа; откриване на детска площадка при  ж.к „Ален мак“ № 38 („Бялата висота“) ще бъде в 14.00 часа; откриване на детска площадка  при ж.к.“Орлова чука“ (при бл. 216)което ще се проведе 14.45 часа; представяне  на Система за видеонаблюдение – зала №5 на Община Благоевград – Център за видеонаблюдение в Община Благоевград – Център за видеонаблюдение в  ОД МВР ще бъде в 17.00 часа.", "date": "2019.09.23", "title": "Кметът на Благоевград д-р Атанас Камбитов ще направи първа копка на обекти и ще открие официално вече готови такива на 24 септември 2019 г."}
{"url": "http://www.focus-news.net/news/2019/09/23/2701528/predstavitelen-tantsov-sastav-chudesiya-pazardzhik-shte-vzeme-uchastie-v-mezhdunarodniya-folkloren-festival-v-obshtina-strumyani.html", "text": "Представителен танцов състав „Чудесия“ – Пазарджик ще вземе участие в Международния фолклорен фестивал в община Струмяни, съобщи за  Радио „Фокус“ – Пазарджик  Таня Димитрова, худ.-ръководител на състава. Шестнайстото издание на фестивала ще бъде на 4,5 и 6 октомври в с. Микрево, община Струмяни. „Влизаме в поредната сериозна танцова битка, представяйки Пазарджик, и нямам съмнение, че отново ще се завърнем като победители, коментира ръководителят на „Чудесия”. Фестивалът в община Струмяни е престижно ежегодно събитие с повече от 3000 участника в състезателната програма, професионални ансамбли и състави, фолклорни групи и изпълнители , които поднасят грандиозни спектакли на сцената под магичното южно небе“, поясни Таня Димитрова.  По думите й, всяко подобно предизвикателство възпитава децата на Пазарджик в дисциплина, екипно мислене и подкрепа, носи подплатено самочувствие и изгражда в тях дух на победители.", "date": "2019.09.23", "title": "Представителен танцов състав „Чудесия“ – Пазарджик ще вземе участие в Международния фолклорен фестивал в община Струмяни"}
{"url": "http://www.focus-news.net/news/2019/09/23/2701533/dni-na-kulturno-istoricheskoto-nasledstvo-zapochvat-v-isperih-ot-24-septemvri.html", "text": "Дни на културно-историческото наследство започват в Исперих от 24 септември. Това съобщиха от  Историческия музей  в града. От 17.00 часа ще бъде представена традиционната изложба „Археологическо лято 2019“. Детска работилница „Царевични фантазии“ ще работи в Етнографската къща от 24 до 27 септември. Тя ще завърши с изложба, в която ще бъдат представени всички проекти на участниците, на 30 септември от 17 часа. На 2 октомври в Историческия музей ще бъдат организирани традиционни детски царевични игри. На 4 октомври ще се проведе конкурс за карнавален костюм, изработен от царевични елементи. На 5 октомври ще се състои фолклорен концерт -надиграване с участието на любителски състави, ще бъде организирана кулинарна изложба, варене и дегустация на качамак.", "date": "2019.09.23", "title": "Дни на културно-историческото наследство започват в Исперих от 24 септември"}
{"url": "http://www.focus-news.net/news/2019/09/23/2701535/boris-tsvetkov-bsp-vlizam-v-rayonnata-kmetska-nadprevara-za-rayon-iskar-zaradi-horata-koito-iskat-promyana.html", "text": "Влизам в районната кметска надпревара за район Искър заради хората, които искат промяна. Това каза за предаването „Софийска трибуна“ по  Радио „Фокус“  Борис Цветков, кандидат на БСП за районен кмет и за общински съветник. „Моята мотивация са хората, които отказват да живеят в това безвремие, което не решава нето един от сериозните проблеми на нашите съкварталци. Например, въпреки големия демографски срив, отново има хиляди деца в София, много, от които са от район Искър, които нямат места в общинските детски ясли и градини. При положение, че имаме терени, които са предназначени за градини, имаме и предложения. Целият мандат на настоящия кмет не беше използван, напротив, няколко пъти бяха отхвърлени, внесени от мен и моите колеги предложения. Нещо повече, имахме доскоро две етернитови детски градини, за които чак сега се прие предложението да бъдат ремонтирани“, отбеляза той. Цветков посочи и други ключови проблеми в район Искър. „Продължава проблемът с презастрояването. С цената на много наши битки отстояваме всяка градинка междублоково пространство, детска или спортна площадка. Друг проблем е липсата на довеждащ транспорт. Имаме няколко станции на метрото, но това не пречи през целия ден бул. „Цариградско шосе“ да е задръстен в двете посоки. Поради липсата на довеждащ транспорт нашите съкварталци все още предпочитат личните си автомобили. Ще се преборим за свързването на двете съществуващи тролейбусни линии в кръгов тролейбусен довеждащ транспорт до метрото. Ще подновим и нашето предложение за почасовия билет. Довеждащият транспорт и почасовият билет ще подпомогнат транспортната система в София, ще освободи центъра и ще помогне за подобряването на чистотата на въздуха“, уточни кандидатът за районен кмет. По думите му всички средства на Столична община се изразходват за централните части на града. „Искаме нашите съкварталци, които са не по-малко данъкоплатци от живеещи в центъра, да получават равностойно внимание и отношение“, заяви той. В следващите дни предстоят протести срещу опитите за строеж в парка до езерото и в парка до 108-мо училище, съобщи Борис Цветков. „Настояваме да започнат преговори със собствениците и да бъдат убедени, че общественият интерес не съвпада с изграждането на предвидените блокове. Нека да реализират инвестицията си в района, но не в междублоково пространство“, заяви той. Кандидатът каза още, че е парадоксално, че гражданите не се допускат да заседания на Столичния общински съвет. Той призова всички избиратели да упражнят правото си на глас, защото съдбата на кварталите зависи от всеки един от жителите им.  \r\nВеселка ИВАНОВА", "date": "2019.09.23", "title": "Борис Цветков, БСП: Влизам в районната кметска надпревара за район Искър заради хората, които искат промяна"}
{"url": "http://www.focus-news.net/news/2019/09/23/2701536/dvizhenieto-po-pat-i-2-ruse-razgrad-shumen-pri-razklona-za-razgrad-se-osashtestvyava-v-edna-lenta-zaradi-katastrofa.html", "text": "Движението по път I-2 Русе – Разград – Шумен при разклона за Разград се осъществява в една лента заради катастрофа. Трафикът се регулира от \"Пътна полиция\". Шофьорите е необходимо да се движат с повишено внимание и съобразена скорост. Това съобщиха от  Агенция \"Пътна инфраструктура\" .Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.09.23", "title": "Движението по път I-2 Русе – Разград – Шумен при разклона за Разград се осъществява в една лента заради катастрофа"}
{"url": "http://www.focus-news.net/news/2019/09/23/2701540/rekoltirani-sa-70-ot-zasetite-s-tsarevitsa-ploshti-v-oblast-silistra.html", "text": "Реколтирани са 70% от засетите с царевица площи в област Силистра. Това съобщиха за  Радио „Фокус“- Шумен  от Областната дирекция „Земеделие“. Прибрана е продукцията от 215 400 от общо засяти 309 792 дка. Получени са 143 543 тона царевица, при среден добив от 666 кг/дка. Завършила е жътвата на маслодайния слънчоглед. От реколтираните 377 731 дка са получени 108 814 тона  слънчоглед, при среден добив от 288 кг/дка. През миналата година кампанията е завършила при средно 279 килограма от декар. Предсеитбена подготовка е извършена на 167 100 дка, а дълбока оран- 106 500 дка. Засети са едва 200 дка с зимна маслодайна рапица, в землището на община Силистра. Прибрана е тютюневата реколта в региона. От засетите 1 410 дка с ориенталски тютюн, са получени 319 тона суровина, при среден добив от 226 кг/дка. Средният добив от сорта „Бърлей“ е 283 кг/дка. Получени са 893 тона тютюн от общо 3 150 дка с „Бърлей“. Продължава беритбата на грозде в областта. Реколтирани са 1 500 дка от 14 989 дка с винени сортове. Средният добив е 380 кг/дка. Обрани са и 1 550 дка от общо 3 592 дка с десертни сортове. Средно от декар са получени по 503 килограма грозде. \r\nИвелина ИВАНОВА", "date": "2019.09.23", "title": "Реколтирани са 70% от засетите с царевица площи в област Силистра"}
{"url": "http://www.focus-news.net/news/2019/09/23/2701539/sport-rafael-nadal-shte-pochiva-izvestno-vreme-zaradi-travma.html", "text": "Тенис: Бившият номер едно в света Рафаел Надал обяви, че ще си вземе кратка почивка от тениса след последната травма, която получи. Той има възпаление в китката, заради което пропусна последния ден на турнира „Лейвър Къп“ в Женева.  Той разкри, че от известно време се бори с болка в китката и затова е решил да се прибере при семейството си и да си вземе кратка почивка. Все още не е ясно кога ще се завърне обратно в игра.", "date": "2019.09.23", "title": "Спорт: Рафаел Надал ще почива известно време заради травма"}
{"url": "http://www.focus-news.net/news/2019/09/23/2701526/stevo-pendarovski-sdsm-i-vmro-dpmne-sa-blizo-do-sporazumenie-za-zakona-za-prokuraturata.html", "text": "Президентът Стево Пендаровски смята, че работните групи на СДСМ и ВМРО-ДПМНЕ са много близо до споразумение по Закона за прокуратурата, ако има политическа воля, цитира думите му информационният портал  A1 On . \r\nСпоред Пендаровски, който днес гостува на Щип, работата по закона е изчистена и има още два или три спорни въпроса, по които двете страни имат различни мнения. \r\nРазличията, които са останали, казва Пендаровски, са толкова малки, че всички заинтересовани страни трябва да преодолеят тесните си политически интереси и да намерят решение по-скоро в интерес на гражданите. \r\nНа въпрос дали е възможно да се свика нова лидерска среща по Закона, държавният глава заяви, че поддържа редовни контакти с всички лидери на политическите партии, но е много важно да се види дали има политическа воля за решаване на този проблем. \r\n„Ако няма политическа воля, е безсмислено да ги събирам. И Свети Петър да ги събере няма да намери решение. Ако има воля, няма значение кой ще ги организира и къде ще се срещнат, те ще намерят решение след половин час, каза Пендаровски по време на днешното посещение във Велес. \r\nТой подчерта, че неприемането на закона няма да бъде пречка за очакваното през октомври решение за започване на преговори с ЕС. \r\n„Ако не приемем този закон, няма да е проблем да получим дата за преговори през октомври. С решението за прехвърляне на случаите на Специализираната прокуратура (СП) към държавната прокуратура този проблем беше решен през този период. Но разбира се е много важно да има нов закон за прокуратурата, чрез което бившата СП ще бъде систематично регулирана, така че да може да продължи делата заради нас, заради държавата. Важно е СП да е част от системата на редовната прокуратура и в този смисъл апелирам към политическите лидери да се договорят възможно най-скоро, каза Пендаровски. \r\n \r\n  Юлиян Марков", "date": "2019.09.23", "title": "Стево Пендаровски: СДСМ и ВМРО-ДПМНЕ са близо до споразумение за Закона за прокуратурата"}
{"url": "http://www.focus-news.net/news/2019/09/23/2701534/the-wall-street-journal-svetovnite-lideri-shte-obsadyat-sledvashtite-stapki-za-klimata.html", "text": "Световните лидери ще се съберат под егидата на Организацията на обединените нации, за да обсъдят следващите стъпки в глобалните усилия за забавяне на затоплянето на планетата, пише американският вестник  The Wall Street Journal . \r\nСрещата на върха за климата в понеделник е предназначена да генерира инерция около постигането на целите на Парижкото споразумение от 2015 г., което има за цел да ограничи глобалното повишение на температурата до под 2 градуса по Целзий. \r\nНе се очаква делегатите да постигнат нови споразумения по време на еднодневното събитие. Вместо това ръководители и представители на повече от 60 държави, както и бизнес лидери и други правителствени служители са подготвени да очертаят мерките, които трябва да се предприемат за борба с изменението на климата. Ключовите теми включват постепенно премахване на въглищата и да се премине към въглеродна неутралност към средата на века. \r\nСАЩ, които имат намерение да напуснат пакта за климата, няма да участва в понеделник. Сред планираните оратори са индийският премиер Нарендра Моди, китайският външен министър Ван И и германският канцлер Ангела Меркел. \r\nСрещата се провежда след младежките климатични протести по целия свят в петък и е придружена от поредица от индустриални и инвеститорски събития през седмицата, които са насочени към възприемане на по-устойчиви бизнес практики. \r\n„Ясното е, че ние не се движим достатъчно бързо и трябва да ускорим процеса и затова сме тук, за да натискаме, натискаме, натискаме, натискаме“, каза генералният секретар на ООН Антонио Гутериш пред репортери в петък. \r\nСредната глобална температура вече е с 1,1 градуса по Целзий над пред-индустриалните нива, според оценките на Световната метеорологична организация. \r\nМеркел разкри пакет от нови политики за климата миналата седмица, който включва субсидии за електрически превозни средства и цена на емисиите на въглероден диоксид. \r\nЕвропейският съюз се надяваше да осигури подкрепата на всички 28 държави-членки за постигане на въглероден неутралитет до 2050 г., основна цел на ООН но все още не е постигнат консенсус. \r\nМакар че никой от служителите на администрацията на Тръмп няма да се изкаже, губернаторът на щата Мейн Джанет Милс, която наскоро подписа закон, насочен към намаляване с 80% на емисиите на парникови газове в щата до 2050 г., има намерение да се изкаже. ООН покани няколко местни и регионални служители, които се борят с изменението на климата по целия свят, за да демонстрират, че действията се случват на всички нива. \r\n„Хората могат да говорят само ако идват с положителни стъпки, това е един вид билет“, каза  Гутериш. „За лоши новини не идвайте.“ \r\nЕскалиращото напрежение в Близкия изток след ударите върху саудитската петролна инфраструктура по-рано този месец, както и търговският конфликт между САЩ и Китай, се очаква да засенчат събитието, което предхожда началото на общия дебат на годишната сесия на Общо събрание на ООН. \r\n„Свидетели сме едновременно на глобалното затопляне и на глобалното политическо затопляне и двете неща са комбинирани и затрудняват живота ни“, коментира генералният секретар на САЩ Антонио Гутериш. \r\n \r\n  Юлиян Марков", "date": "2019.09.23", "title": "The Wall Street Journal: Световните лидери ще обсъдят следващите стъпки за климата"}
{"url": "http://www.focus-news.net/news/2019/09/23/2701521/afp-varhovniyat-sad-na-velikobritaniya-shte-reshi-vav-vtornik-za-spiraneto-na-parlamenta.html", "text": "Върховният съд ще се произнесе във вторник по въпроса дали британският премиер Борис Джонсън е действал неправомерно при спирането на работата на парламента в хода на планираното излизане на страната от ЕС в края на следващия месец, заяви говорител на съда, цитиран от  AFP . \r\nСлед продължили три дни изслушвания миналата седмица, най-висшият съд във Великобритания ще произнесе решението си в 10:30 часа (12:30 часа българско време) относно законността на съветите на Джонсън към кралица Елизабет Втора за пророгиране на парламента в продължение на пет седмици до 14 октомври. \r\nСпоред противниците на това негово действие по този начин той е ограничил в значителна степен възможността на парламента да повлияе върху решенията свързани с Брекзит. \r\n \r\n  Юлиян Марков", "date": "2019.09.23", "title": "AFP: Върховният съд на Великобритания ще реши във вторник за спирането на парламента"}
{"url": "http://www.focus-news.net/news/2019/09/23/2701537/ministar-nikolina-angelkova-sledim-situatsiyata-s-faliralata-turoperatorska-firma-tomas-kuk-za-da-zashtitim-pazara-na-balgariya.html", "text": "Следим ситуацията непрекъснато, за да защитим пазара на България. Предстои изключително сериозна работа. Това каза министърът на туризма Николина Ангелкова на брифинг във връзка с обявения фалит на британския туроператор „Томас Кук“, предаде репортер на  Агенция \"Фокус\" . \"В интерес на истината ние от петък сме в контакт с ръководството на компаниятa и и с главния изпълнителен директор, от когото бяхме информирани, че събота и неделя ще бъдат критични с оглед на преговорите, които се водят за спасителния пакет на компанията. За съжаление явно до положителен резултат не се е стигнало и в 4.00 ч. българско време бе обявен фалитът на компанията. Ние сме в непрекъсната координация и контакт с британското посолство\", допълни Ангелкова. \"Искам да благодаря на британското посолство за подкрепата. Те са предприели действия за покриване на разходите на туристите\", заяви Ангелкова. По думите й утре ще се проведе среща с всички туроператори и хотелиери, които са работили с \"Томас Кук\" за това какви биха били последиците и какъв е точният брой туристи и хотели, които са били засегнати. \"Нямаме информация за български туристи, които са останали там заради фалита на фирмата\", посочи още тя.  \r\nЗорница КОСТАДИНОВА", "date": "2019.09.23", "title": "Министър Николина Ангелкова: Следим ситуацията с фалиралата туроператорска фирма \"Томас Кук\", за да защитим пазара на България"}
{"url": "http://www.focus-news.net/news/2019/09/23/2701542/premierat-boyko-borisov-balgariya-uspeshno-izpalnyava-poetiya-angazhiment-za-investitsii-v-otbranata.html", "text": "„България успешно изпълнява поетия ангажимент за инвестиции в отбраната, договорени на Срещата на върха в Уелс през 2014 г.“, заяви премиерът Бойко Борисов на срещата си с председателя на Военния комитет на НАТО сър Стюарт Пийч. Това съобщиха от  правителствена информационна служба .  \r\nБългарският министър-председател подчерта, че държавата ни е решена да продължи да повишава бюджета си за отбрана с цел постигане на заложените параметри. От началото на 2018 г. у нас успешно се прилага националният План за нарастване на отбранителните разходи до 2024 г. „Със закупуването на 8 броя самолети F-16V Block 70 през настоящата година целта вече е постигната и в края на 2019-а се очаква разходите за отбрана на България да надвишат 3% от БВП“, посочи премиерът Бойко Борисов пред сър Стюарт Пийч.  \r\nМинистър-председателят добави, че членството на страната ни в НАТО и ЕС е основа на отбранителната политика на България. Нейните цели са фокусирани в три основни направления – повишаване на разходите за отбрана, модернизация и превъоръжаване, както и преодоляване на дефицита на личния състав във Въоръжените сили. \r\nПремиерът Борисов изтъкна, че превъоръжаването и модернизацията на Въоръжените сили е ключов дългосрочен приоритет за България с десетгодишен хоризонт. „Приоритетна задача е реализирането на проекти, чрез които се придобиват способности в подкрепа на изпълнението на приетите от нас Цели за способности на Алианса“, каза още министър-председателят Бойко Борисов. \r\nПремиерът посочи още, че страната ни е фокусирала усилия към популяризиране на военната професия и повишаване на нейната конкурентоспособност на пазара на труда. „Прилагат се също активни действия за създаването на подходящи условия за задържане на достатъчно мотивирани професионалисти в сектора“, изтъкна премиерът Борисов. \r\nФокус на разговора със сър Стюарт Пийч бе още сигурността и стабилността на Западните Балкани, което е стратегически приоритет за България и НАТО. „През годините бяха вложени много усилия, има успехи, но остават и множество предизвикателства“, акцентира премиерът Борисов. На срещата бе подчертано, че НАТО не може да си позволи да оттегли вниманието си от Западните Балкани. \r\nМинистър-председателят Бойко Борисов и председателят на Военния комитет на НАТО сър Стюарт Пийч обсъдиха още трансатлантическите отношения и сътрудничество между НАТО и ЕС, както и теми от дневния ред на Алианса.", "date": "2019.09.23", "title": "Премиерът Бойко Борисов: България успешно изпълнява поетия ангажимент за инвестиции в отбраната"}
{"url": "http://www.focus-news.net/news/2019/09/23/2701541/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Израел Реувен Ривлин ще се срещне с настоящия премиер Бенямин Нетаняху и неговия опозиционен съперник Бени Ганц, в опит да накара двете партии да формират единно правителство, предава  AFP . \r\nПрезидентът обяви в изявление, че е поканил двамата на среща, преди да реши на кого да възложи формирането на правителство, след изборите от миналата седмица, които единствено предизвикаха задълбочаване на политическата криза, тъй като нито един от двамата не разполага с мнозинство в парламента. \r\nРивлин направи изявлението си след като приключи консултациите с другите политически партии, избрани в парламента, които се проведоха за да чуе той техните препоръки за това дали „Ликуд“ на Нетаняху или „Синьо и бяло“ на Ганц трябва да стои в центъра на новото правителство. Центриския съюз на Ганц получи 33 места в 120 местния Кнесет, докато „Ликуд“ разполага с 31.  \r\n*** \r\n \r\n  Афганистан разследва информация за това, че 40 души са били убити по време на въздушни удари и акция срещу талибански сили в провинция Хелманд, предава  AFP . \r\nПо-рано афганистанските медии съобщиха, че по време на акция на силите за сигурност са били убити десетки цивилни, които са присъствали на сватбени тържества. В последствие стана ясно, че става дума за въздушно нападение и наземна операция.  \r\nМинистерството на отбраната заяви, че ще „сподели резултатите от разследването“ на атаката, която идва само дни след като нападение с безпилотен самолет причини смъртта на поне девет цивилни в провинцията Нангархар.  \r\nСпоред местните власти, във въздушния удар са били убити 14 талибани и други шест чужденци, като допълниха, че разследват възможността да са пострадали и цивилни.  \r\nСпоред очевидци в провинцията Хелманд, по време на сватбата е започнала наземна и въздушна операция от страна на силите за сигурност на Афганистан.  \r\nПо-късно член от местния общински съвет заяви пред AFP, че в нея са били убити 40 души, а 18 са били ранени.  \r\n*** \r\n \r\n Върховният съд ще се произнесе във вторник по въпроса дали британският премиер Борис Джонсън е действал неправомерно при спирането на работата на парламента в хода на планираното излизане на страната от ЕС в края на следващия месец, заяви говорител на съда, цитиран от  AFP . \r\nСлед продължили три дни изслушвания миналата седмица, най-висшият съд във Великобритания ще произнесе решението си в 10:30 часа (12:30 часа българско време) относно законността на съветите на Джонсън към кралица Елизабет Втора за пророгиране на парламента в продължение на пет седмици до 14 октомври. \r\nСпоред противниците на това негово действие по този начин той е ограничил в значителна степен възможността на парламента да повлияе върху решенията свързани с Брекзит. \r\n*** \r\n \r\n Руският премиер Дмитрий Медведев подписа правителствено постановление за приемане от Русия на Парижкото климатично споразумение. Това обяви ръководителят на кабинета на среща с вицепремиерите, цитиран от  TACC \r\n\"Подписах постановлението. То се отнася до приемането на Парижкото споразумение за климата. Темата е добре известна в целия свят, резонансна тема, за която постоянно се пише и говори\", каза Медведев. Според премиера очевидно е, че спирането на глобалните климатични промени е възможно само при съвместните усилия на международната общност.  \r\nНа срещата министър-председателят обсъди ратификацията на Парижкото споразумение за климата. Вицепремиерът Алексей Гордеев отчете планове за разработване и приемане на необходимите регулаторни актове за изпълнение на задълженията по това споразумение. \"Няма съмнение. Ще приемем документи, свързани с прилагането на Парижкото споразумение. Най-важното е самата икономика да е насочена към изпълнение на съответните изисквания на Парижкото споразумение\", каза Медведев. \r\nСпоред него една от най-важните задачи е да се гарантира, че развитието на икономиката отчита екологичните изисквания. \"И това са нови технологии, нови проектни решения, развитието на нови бизнес сектори, които у нас не са достатъчно представени. Те са свързани с така наречената икономика с ниско съдържание на въглерод, зелена икономика\", каза премиерът. Той е убеден: \"Всичко това е важно и полезно, но изисква доста значителна инвестиция.\" \"Следователно този проблем е достатъчно свързан и с икономическото ни развитие\", подчерта той. \r\nМедведев припомни, че срещата на върха за климата, която се провежда като част от сесията на Общото събрание на ООН, започва в Ню Йорк. \r\n\"Русия участва активно в мерките, предприети от международната общност в тази област\", добави премиерът. \r\n \r\n\"Изпълнението на задълженията по Парижкото споразумение, което беше прието, припомням, през декември 2015 г., се превръща в наше международно правно задължение. В споразумението участват 186 държави. Заедно ще трябва значително да намалим количеството на емисиите във въздуха за да се намали скоростта на глобалното затопляне и всяка страна сама определя приноса си в този процес и трябва да проверява на всеки 5 години как работи за постигане на целите на споразумението \", каза премиерът. \r\nСпоред Медведев това е по-гъвкав инструмент от Протокола от Киото. \r\n\"За нашата страна участието в този процес е важно. Заплахата от изменението на климата е унищожаване на екологичния баланс, увеличаване на рисковете за успешното развитие на ключови отрасли, включително селското стопанство. Е, и най-важното, това е заплаха за сигурността на хората, които живеят във вечната замръзналост , както и увеличаване на броя на природните бедствия. Смята се, че техният брой сега по някакъв начин е свързан с изменението на климата \", каза Медведев. \r\nТой отбеляза също, че Русия работи в областта на намаляването на емисиите на парникови газове в рамките на националния проект \"Екология\". \r\nВ решението за приемането на Парижкото споразумение, публикувано на уебсайта на правителството, се посочва, че споразумението за климата не трябва да се използва за създаване на бариери пред устойчивото социално-икономическо развитие на приемащите страни. \r\n„Приемаме Парижкото споразумение от 12 декември 2015 г., подписано от името на Руската федерация в град Ню Йорк на 22 април 2016 г.“, се казва в резолюцията. Както е отбелязано на уебсайта на правителството, Парижкото споразумение не съдържа основанията за ратификация, предвидени от руското законодателство, поради което съгласието на Русия да бъде обвързано с този документ се изразява във формата на неговото приемане. Според резолюцията на кабинета на руското външно министерство е възложено да уведоми генералния секретар на ООН за приемането на Парижкото споразумение. \r\nОсвен това в решението на правителството на Руската федерация приемането на Парижкото споразумение е придружено от няколко изявления. В едно от тях се казва, че „Руската федерация счита за неприемливо използването на споразумението и неговите механизми като инструмент за създаване на пречки пред устойчивото социално-икономическо развитие на страните по Конвенцията на ООН за изменението на климата“. Също така Руската федерация „изхожда от значението на поддържането и увеличаването на поглъщащия капацитет на горите и други екосистеми, както и от необходимостта от максимално възможното му отчитане, включително при прилагането на механизмите на Парижкото споразумение“. \r\n*** \r\n \r\n Русия никога не се е противопоставяла на присъединяването на Сърбия към Европейския съюз, напротив, Москва е заинтересована от формирането на единно политическо пространство, заяви руският посланик в Сърбия Александър Боцан-Харченко, коментирайки думите на американския посланик, че „Русия пречи на Белград да се присъедини към ЕС“, цитира думите му  TACC . \r\n\"Подобно изявление не е нищо повече от поредния опит да се подменят понятията, да се подведе сръбската общественост. Москва никога не се е противопоставяла на суверенния избор на Белград в полза на интеграцията в Европейския съюз. Уверени сме, че е възможен устойчив баланс между вектора на европейската интеграция и вектора на развитие на взаимноизгодно партньорство с Русия\" ,цитира го пресслужбата на посолството. \r\nОсвен това, според дипломата, „считаме за приоритетно тясно сътрудничество и диалог с Европейския съюз в интерес на формирането на единно пространство без разделителни линии“. Именно тази цел е залегнала в основните документи на двустранните отношения между Русия и ЕС, припомни посланикът. \r\nВ същото време руският дипломат посочи желанието на Запада да привлече Балканите в НАТО. \"Желанието за привличане на балканските държави към НАТО на всяка цена води до засилена конфронтация, милитаризация и разпокъсаност на региона, простираща се от Атлантическия до Тихия океан, не насърчава взаимното доверие, има изключително негативно влияние върху стратегическата стабилност в широк смисъл\", каза той. \r\nПо-рано посланикът на САЩ в Сърбия Кайл Скот заяви, че Русия възпрепятства присъединяването на балканските страни към Европейския съюз, въпреки желанието им за европейска интеграция. \"Отношенията между Русия и Сърбия са добри и нямаме проблеми с това. Но визията на Русия за Сърбия и региона не е същата като нашата и на ЕС. Русия иска да запази статуквото, а всички страни на Балканите казаха, че тяхната цел е интеграция в ЕС. Руските действия тук са насочени към възпрепятстване на този процес \", заяви американският дипломат в интервю за вестник Blic в понеделник. \r\nПреди това в интервю за вестник Kurier американски дипломат призова сърбите да разгледат бомбардировките над Югославия от 1999 г. от сили на НАТО „от по-широка перспектива“. \r\n*** \r\n \r\n Френският президент Еманюел Макрон изрази надежда за пробив в спора между Иран и САЩ, в рамките на срещата на световните лидери  в понеделник в Ню Йорк на Общото събрание на ООН, предава  AFP . \r\nНо Макрон призна, че нападението над саудитски петролни комплекси на 14 септември, за което Иран е широко обвиняван, е засилило нестабилността в Близкия изток. \r\n\"Дали шансовете за среща се увеличиха с тези удари? Не, трябва да сме наясно. Можем да видим, че нещата стават напрегнати\", каза той пред репортерите по време на полета си за Ню Йорк. \r\n\"Двамата основни играчи са там\", каза той, като се позова на присъствието на лидерите на САЩ и Иран в Организацията на обединените нации тази седмица. \"Но може да се случи нещо.\" \r\nОчаква се Макрон да проведе срещи с президента на САЩ Доналд Тръмп и иранския президент Хасан Роухани през следващите дни. \r\n*** \r\n \r\n Генералният секретар на ООН Антонио Гутериш в понеделник обяви създаването на Сирийския конституционен комитет, а също така изрази благодарност към Русия, Турция и Иран за тяхната работа в тази област, предава  TACC . \r\n\"С удоволствие съобщавам за споразумение между сирийското правителство и сирийския комитет за преговори за създаване на балансиран, надежден и приобщаващ Конституционен комитет\", каза той пред репортери. „Той ще се срещне в Женева през следващите седмици“, добави административният ръководител на световната организация. Според Гутериш \"създаването на комитет може и трябва да бъде началото на политически път към споразумение\". Както той подчерта, \"това трябва да бъде придружено от конкретни действия за изграждане на доверие\" между страните. \r\n„Благодарен съм на правителствата на Русия, Турция и Иран за усилията в областта на дипломацията, за да помогнат за сключването на това споразумение“, също така оценявам подкрепата на държавите-членки на Съвета за сигурност и малката група (Великобритания, Германия, Йордания, Саудитска Арабия, САЩ и Франция). Гутериш обаче отказа да отговаря на въпроси на журналисти. \r\nГенералният секретар на ООН обяви на 18 септември, че Сирийският конституционен комитет ще започне работа скоро. На 9 септември специалният пратеник на президента на Руската федерация за страните от Близкия Изток и Африка, заместник-министърът на външните работи Михаил Богданов заяви, че формирането на Сирийския конституционен комитет трябва да приключи през септември. Специалният пратеник на ООН Геир Педерсен говори за същите условия. \r\nРешението за създаване на този орган за отправяне на препоръки относно измененията в конституцията на републиката е взето на 31 януари 2018 г. в Сочи на Конгреса за националния диалог в Сирия. Според плана на бившия специален представител на ООН Стефан де Мистура, предшественик на Педерсен, комитетът трябва да включва 150 души (съответно по 50 делегати от Дамаск, опозицията и гражданското общество). Всяка група трябва да назначи 15 експерти, които да участват в срещите, които ще се провеждат в Женева при закрити врати.", "date": "2019.09.23", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/23/2701531/afp-makron-se-nadyava-na-progres-po-krizata-s-iran-v-ramkite-na-obshtoto-sabranie-na-oon.html", "text": "Френският президент Еманюел Макрон изрази надежда за пробив в спора между Иран и САЩ, в рамките на срещата на световните лидери  в понеделник в Ню Йорк на Общото събрание на ООН, предава  AFP . \r\nНо Макрон призна, че нападението над саудитски петролни комплекси на 14 септември, за което Иран е широко обвиняван, е засилило нестабилността в Близкия изток. \r\n\"Дали шансовете за среща се увеличиха с тези удари? Не, трябва да сме наясно. Можем да видим, че нещата стават напрегнати\", каза той пред репортерите по време на полета си за Ню Йорк. \r\n\"Двамата основни играчи са там\", каза той, като се позова на присъствието на лидерите на САЩ и Иран в Организацията на обединените нации тази седмица. \"Но може да се случи нещо.\" \r\nОчаква се Макрон да проведе срещи с президента на САЩ Доналд Тръмп и иранския президент Хасан Роухани през следващите дни. \r\n \r\n  Юлиян Марков", "date": "2019.09.23", "title": "AFP: Макрон се надява на прогрес по кризата с Иран в рамките на Общото събрание на ООН"}
{"url": "http://www.focus-news.net/news/2019/09/23/2701538/tass-generalniyat-sekretar-na-oon-obyavi-sazdavaneto-na-siriyski-konstitutsionen-komitet.html", "text": "Генералният секретар на ООН Антонио Гутериш в понеделник обяви създаването на Сирийския конституционен комитет, а също така изрази благодарност към Русия, Турция и Иран за тяхната работа в тази област, предава  TACC . \r\n\"С удоволствие съобщавам за споразумение между сирийското правителство и сирийския комитет за преговори за създаване на балансиран, надежден и приобщаващ Конституционен комитет\", каза той пред репортери. „Той ще се срещне в Женева през следващите седмици“, добави административният ръководител на световната организация. Според Гутериш \"създаването на комитет може и трябва да бъде началото на политически път към споразумение\". Както той подчерта, \"това трябва да бъде придружено от конкретни действия за изграждане на доверие\" между страните. \r\n„Благодарен съм на правителствата на Русия, Турция и Иран за усилията в областта на дипломацията, за да помогнат за сключването на това споразумение“, също така оценявам подкрепата на държавите-членки на Съвета за сигурност и малката група (Великобритания, Германия, Йордания, Саудитска Арабия, САЩ и Франция). Гутериш обаче отказа да отговаря на въпроси на журналисти. \r\nГенералният секретар на ООН обяви на 18 септември, че Сирийският конституционен комитет ще започне работа скоро. На 9 септември специалният пратеник на президента на Руската федерация за страните от Близкия Изток и Африка, заместник-министърът на външните работи Михаил Богданов заяви, че формирането на Сирийския конституционен комитет трябва да приключи през септември. Специалният пратеник на ООН Геир Педерсен говори за същите условия. \r\nРешението за създаване на този орган за отправяне на препоръки относно измененията в конституцията на републиката е взето на 31 януари 2018 г. в Сочи на Конгреса за националния диалог в Сирия. Според плана на бившия специален представител на ООН Стефан де Мистура, предшественик на Педерсен, комитетът трябва да включва 150 души (съответно по 50 делегати от Дамаск, опозицията и гражданското общество). Всяка група трябва да назначи 15 експерти, които да участват в срещите, които ще се провеждат в Женева при закрити врати. \r\n \r\n  Юлиян Марков", "date": "2019.09.23", "title": "ТАСС: Генералният секретар на ООН обяви създаването на Сирийски конституционен комитет"}
{"url": "http://www.focus-news.net/news/2019/09/23/2701546/sport-uefa-obmislya-promeni-v-turnira-liga-na-natsiite.html", "text": "Футбол: УЕФА обмисля реформи след първото издание на турнира Лига на нациите. Идеята е за следващата надпревара от есента на 2020 година в Лига \"А\" - най-горната от общо четири, броят на отборите да бъде увеличен от 12 на 16. Това би означавало, че световният шампион от 2014 година Германия, който изпадна в Лига \"Б\", ще запази елитния си статут, а в топ-дивизията ще играят още Полша, настоящият световен вицешампион Хърватия и Исландия.", "date": "2019.09.23", "title": "Спорт: УЕФА обмисля промени в турнира Лига на нациите"}
{"url": "http://www.focus-news.net/news/2019/09/23/2701545/kathimerini-gartsiya-svikva-krizisen-shtab-vav-vrazka-s-falita-na-tomas-kuk.html", "text": "За понеделник вечерта (19:00) в гръцкото финансово министерство е насрочена спешна среща, която да координира действията и мерките за смекчаване на последиците от фалита на британската туристическа фирма Томас Кук, пише гръцкият вестник  Kathimerini . \r\nВ срещата, ръководена от министъра на финансите Христос Стайкурас, ще бъдат включени министърът на труда Джанис Вруцис, министърът на туризма Харис Теохарис, четирима заместник-министри и ръководителят на гръцката агенция за събиране на данъци Йоргос Пицилис. \r\nМинистрите и служителите ще обсъдят последиците от фалита на компанията, решаването на проблемите на туристите, останали в Гърция и подпомагането на професионалистите в туристическия сектор (бизнес и служители). \r\n \r\n  Юлиян Марков", "date": "2019.09.23", "title": "Kathimerini: Гърция свиква кризисен щаб във връзка с фалита на \"Томас Кук\""}
{"url": "http://www.focus-news.net/news/2019/09/23/2701549/palen-spisak-s-kandidatite-na-mestnata-koalitsiya-gerb-sds-v-sofiya-za-obshtinski-savetnitsi-i-kmetove-na-rayoni.html", "text": "Агенция \"Фокус\"  публикува пълния списък с кандидатите на местната коалиция ГЕРБ-СДС в София за общински съветници и кметове на райони. Списъкът бе разпространен от пресцентъра на  ПП ГЕРБ .  \r\n Кандидати за общински съветници : \r\n1.Йорданка Асенова Фандъкова \r\n2.Иво Спасов Петров \r\n3.Елен Стойчев Герджиков \r\n4.Малина Едрева Одоен \r\n5.Ивайло Тодоров Петков \r\n6.Николай Асенов Стойнев \r\n7.Антон Господинов Койчев \r\n8.Асен Иванов Николов \r\n9.Татяна Николова Георгиева \r\n10.Екатерина Евлогиева Йорданова \r\n11.Валя Николчова Чилова \r\n12.Лорита Георгиева Радева \r\n13.Силвия Тошкова Христова \r\n14.Анна Илиева Стойкова \r\n15.Зафир Кирилов Зарков \r\n16.Георги Валентинов Георгиев \r\n17.Борислав Иванов Бориславов \r\n18.Ваня Лазарова Тагарева \r\n19.Стефан Марчев Марков \r\n20.Христиан Иванов Петров \r\n21.Радослав Йончев Влахов \r\n22.Прошко Начев Прошков \r\n23.Ботьо Генчев Ботев \r\n24.Симеон Младенов Колев \r\n25.Димитър Бойков Вучев \r\n26.Веселин Христов Милев \r\n27.Радослав Игнатов Абрашев \r\n28.Борис Петров Петров \r\n29.Диян Величков Стаматов \r\n30.Ирина Иванова Йорданова-Колева \r\n31.Катя Георгиева Грънчарова \r\n32.Йоанна Николова Драгнева \r\n33.Анатоли Благоев Илиев \r\n34.Миглена Буянова Атанасова \r\n35.Николай Стоянов Диков \r\n36.Нина Вълчева Чанева \r\n37.Миглена Георгиева Горанова \r\n38.Владимир Андонов Данаилов \r\n39.Димо Красимиров Василев \r\n40.Михаела Атанасова Иванова \r\n41.Павел Михайлов Савов \r\n42.Живка Стоянова Новкова \r\n43.Николай Стоянов Николов \r\n44.Георги Бисеров Николов \r\n45.Иван Александров Кутлин \r\n46.Деян Петков Петков \r\n47.Михаил Владимиров Владов \r\n48.Борислав Иванов Борисов \r\n49.Соня Кръстанова Костадинова \r\n50.Милена Руменова Янкулова \r\n51.Атанас Петров Мишев \r\n52.Ангел Иванов Корсачки \r\n53.Стойчо Тодоров Томов \r\n54.Анелия Веселинова Йотова \r\n55.Пламен Николаев Николов \r\n56.Янка Ивова Дръндова \r\n57.Александър Ангелов Арнаутски \r\n58.Димитър Стефанов Хаджикотев \r\n59.Златко Иванов Златков \r\n60.Здравко Кирилов Марков \r\n61.Лава Трифонова Коцева \r\n Кандидати за кметове на райони:   \r\n\"Средец\"- Любомир Ковачев \r\n\"Красно село\"-Христо Апостолов \r\n\"Възраждане\"-Савина Савова \r\n\"Оборище\"-Петър Митев \r\n\"Сердика\"-Тодор Кръстев \r\n\"Подуяне\"-Ева Митова \r\n\"Слатина\"-Наталия Стоянова \r\n\"Изгрев\"-Цветомир Жеков \r\n\"Лозенец\" -Любомир Дреков \r\n\"Триадица\"-Николай Терзиев \r\n\"Красна поляна\"-Иван Чакъров \r\n\"Илинден\"-Иван  Божилов \r\n\"Надежда\"-Димитър Димов  \r\n\"Искър\"-Ивайло Цеков \r\n\"Младост\"-Мария  Илиева \r\n\"Студентски\"-Димитър Дилчев \r\n\"Витоша\"-Теодор Петков \r\n\"Овча купел\"-Христина Семерджиева \r\n\"Люлин\"\t- Милко Младенов \r\n\"Връбница\"-Младен  Младенов  \r\n\"Нови Искър\"-Даниела Райчева \r\n\"Кремиковци\"-Лилия Донкова \r\n\"Панчарево\"- Димитър Сичанов \r\nБанкя - Рангел Марков", "date": "2019.09.23", "title": "Пълен списък с кандидатите на местната коалиция ГЕРБ-СДС в София за общински съветници и кметове на райони"}
{"url": "http://www.focus-news.net/news/2019/09/23/2701543/ministar-nikolina-angelkova-falitat-na-tomas-kuk-shte-dovede-do-seriozni-zatrudneniya-po-otnoshenie-na-planiraneto-na-turisticheskiya-sezon-za-2020-g.html", "text": "Със сигурност този фалит ще доведе до сериозни затруднения по отношение на планирането на туристическия сезон през 2020 г.  Това каза министърът на туризма Николина Ангелкова на брифинг за обявения фалит на британския туроператор „Томас Кук“, предаде репортер на  Агенция „Фокус“ . „По данни на Британското посолство, в България до момента има около 2500 туристи, които са пристигнали през компанията „Томас Кук“, посочи тя. По думите ѝ има българска туроператорна фирма, която работи като посредник с „Томас Кук“ за страната ни и това е „Астрал холидейз“. „Ние сме в непрекъсната координация с Британското посолство. Предприети са всички необходими стъпки британските и не само туристи, които са резервирали своите почивки чрез „Томас Кук“ да бъдат върнати обратно по техните домове, което ще бъде изцяло за сметка на британски гаранционен фонд“, заяви още Ангелкова.  \r\n “Фокус“ припомня, че компанията беше на пазара за 178 години и имаше нужда от около 250 млрд. долара за да продължи да функционира и до последно правеше опити да си ги набави чрез частни инвеститори. Около 600 хил. туристи може да се окажат изолирани без начин да се приберат у дома, включително около 150 хил. британци, които ще търсят помощ от правителството в Лондон. В свое изявление, то обеща, че ще наеме чартърни самолети за да извози своите граждани безплатно. \r\nЗорница КОСТАДИНОВА", "date": "2019.09.23", "title": "Министър Николина Ангелкова: Фалитът на „Томас Кук“ ще доведе до сериозни затруднения по отношение на планирането на туристическия сезон за 2020 г."}
{"url": "http://www.focus-news.net/news/2019/09/23/2701544/the-guardian-nad-50-hilyadi-klienti-na-faliralata-kompaniya-tomas-kuk-v-gartsiya-ochakvat-svoeto-zavrashtane-vav-velikobritaniya.html", "text": "В Гърция, където са настанени над 50 хиляди клиенти на Томас Кук, първите полети за репатриране на пътници, почиващи на островите Закинтос, Корфу и Кос са в ход, пише британският вестник  The Guardian . \r\nМинистърът на туризма в страната Харис Теохарис, който създаде оперативен център за координиране на усилията за репатриране, казва, че очаква 22 000 пътници да бъдат върнати у дома през следващите три дни. Министерството работи в тясно сътрудничество с британското посолство в Атина във връзка с репатрирането, за което се смята, че е под надзора на Британската администрация за гражданска авиация. \r\nОпитвайки се да намали страховете в страна, чиято икономика е почти изцяло зависима от туризма, министърът заяви, че разходите за хотели и други свързани с това разходи са били покрити за клиентите на Thomas Cook. Гръцкото министерство на туризма работи в тясно сътрудничество с националното министерство на икономиката и други органи в подкрепа на огромния брой гръцки компании, засегнати от банкрута на британския туроператор. \r\nГолямото мнозинство от засегнатите почиващи в Гърция се намират на остров Крит. Но в цялата страна, особено в Спорадите, където 75% от настоящите гости на хотела са британци, туристическите служители говорят за фалита на компанията като за катастрофа за вече и без това силно засегнатите от икономическите проблеми в страната гръцки компании. \r\nАлекос Еустатиу, който ръководи Съюза на хотелиерите на Скиатос в Спорадите и представлява Томас Кук, заяви: \r\n„Това е огромен икономически удар върху туризма ... изчислено е, че на нашите острови има около 1800 до 2000 британци. В момента икономическите щети са невъзможни за оценка.\" \r\n \r\n  Юлиян Марков", "date": "2019.09.23", "title": "The Guardian: Над 50 хиляди клиенти на фалиралата компания „Томас Кук“ в Гърция очакват своето завръщане във Великобритания"}
{"url": "http://www.focus-news.net/news/2019/09/23/2701550/ekaterina-zaharieva-se-sreshtna-s-kolegata-si-ot-sultanata-oman.html", "text": "Възможностите за съвместни проекти в селското стопанство, недвижимите имоти, туризма, енергетиката, инфраструктурата, културата и образованието обсъдиха първите дипломати на България и Оман - Екатерина Захариева и Юсуф бин Алауи бин Абдулла, които проведоха среща в рамките на сесията на Общото събрание на ООН. Това съобщиха от пресцентъра на  Министерство на външните работи .  \r\n\"Време е да насърчим още повече нашите отношения, тъй като нямаме никакви отворени двустранни въпроси”, каза Захариева. Двамата министри обсъдиха широк кръг от теми, след които ситуацията в Залива, мерките за борба с климатичните промени, обсъждани в ООН, както и възможностите за активизиране на двустранното сътрудничество.  \r\nВече са съгласувани и подготвени за подписване Споразумение между правителството на Република България и правителството на Султаната Оман за взаимно освобождаване от изискванията за притежаване на визи за краткосрочно пребиваване на притежателите на дипломатически, специални и служебни паспорти, както и Меморандум за разбирателство за провеждане на двустранни консултации между Министерството на външните работи на Република България и Министерството на външните работи на Султаната Оман.  \r\nДокументите може да бъдат подписани в рамките на визита на министър Захариева в Султаната или на министър Бин Абдула у нас. Двамата първи дипломати размениха покани за посещения. \r\nПо неофициални данни, през последното десетилетие оманските инвестиции в България, реализирани от омански компании, регистрирани в трети страни, надхвърлят 100 млн. евро, основно в недвижими имоти и банковия сектор. В Султаната Оман пребивават около сто български граждани - основно инженерно-технически кадри, служители в туристическия сектор, стюардеси, моряци и в единични случаи преподаватели и треньори.", "date": "2019.09.23", "title": "Екатерина Захариева се срещна с колегата си от Султаната Оман"}
{"url": "http://www.focus-news.net/news/2019/09/23/2701553/aktsenti-v-sutreshniya-blok-dobro-utro-balgariya-na-radio-fokus-za-24-septemvri.html", "text": "В Гърция започва седмица на протести и стачки. Кораби и фериботи остават на котва, наземният транспорт, училищата няма да работят. Градските автобуси също няма да се движат. В Атина спират единия лъч на метрото, а другите ще работят с почасово прекъсване. Няма да се движи и градската железница. \r\nСтачката е в знак на несъгласие със законодателния пакет за икономическо развитие, подготвен от правителството на министър-председателя Кириакос Мицотакис, който предвижда определени промени и в областта на трудовото законодателство. Очаквайте в сутрешния блок „Добро утро, България“ на Радио „Фокус“ коментар по темата от икономиста и финансов анализатор Евангелос Карафотакис. Премиерът Бойко Борисов ни увери, че вървим уверено към чакалнята на еврозоната, а колко уверено пристъпваме към следващото изпитание - местните избори? Реалистична ли е прогнозата за предстоящия вот на бившия втори в ГЕРБ Цветан Цветанов? И ако ДПС се окаже най-печелившата партия, кой ще е големият губещ? Въпросите задаваме на политолога Димитър Ганев. В навечерието на Деня на Добрич, как градът ще отбележи 79-та годишнина от възвръщането на Южна Добруджа към България? Гост в ефира ще бъде кметът Йордан Йорданов. В минутите след 09.00 часа колегите Тони Михайлов от Радио „Фокус“-Пловдив и Мария Попчева от Радио „Фокус“-Бургас ще ни потопят в света на киното. Очаквайте подробности за филмовия фестивал „Кино за пътешественици“ в Асеновград и тридневния кинофестивал в Бургас. Започнете деня информирани! Тези и още теми – в „Добро утро, България“ от 06.00 до 10.00 часа на 24 септември, с водещ Йоланда Пелова.", "date": "2019.09.23", "title": "Акценти в сутрешния блок „Добро утро, България“ на Радио „Фокус“ за 24 септември"}
{"url": "http://www.focus-news.net/news/2019/09/23/2701547/predstoyashti-sabitiya-v-stranata-za-24-septemvri-agentsiya-fokus.html", "text": "*** \r\n   \r\nПрезидентът Румен Радев е на работно посещение в Ню Йорк и  ще участва в тържественото откриване на общия дебат на 74-тата сесия на Общото събрание на ООН. Външният министър Екатерина Захариева също ще бъде част от откриването. \r\n \r\n*** \r\n \r\nМинистър-председателят Бойко Борисов ще бъде на официално посещение в Република Корея. \r\n \r\n \r\n \r\n*** \r\n \r\nОт 10.00 часа на „Дондуков 2“ вицепрезидентът Илияна Йотова ще се срещне с председателя на Военния комитет на НАТО  главен маршал от авиацията сър Стюарт Пийч. \r\n \r\n \r\n \r\n*** \r\n \r\nОт 15.00 часа в Министерството на отбраната ще се състои пресконференция. В нея ще участват началникът на отбраната генерал Андрей Боцев, председателят на Военния комитет на НАТО главен маршал от авиацията сър Стюарт Пийч и заместник-министърът на отбраната Атанас Запрянов. \r\n \r\n*** \r\n \r\nОт 11.00 часа пред Съдебната палата ПП „Атака“ организира протест заради предсрочното освобождаване на Полфрийман. \r\n \r\n*** \r\n \r\nОт 9.00 часа 4-ти състав на Специализирания наказателен съд ще гледа делото срещу Ю. Т., Хр. С., Н. М. и Г. А., обвинени за образуване и ръководене на организирана престъпна група. \r\n \r\n*** \r\n \r\nОт 9.15 часа 14-и състав на Специализирания наказателен съд ще гледа делото срещу А. В., обвинен в участие в организирана престъпна група. \r\n \r\n*** \r\n \r\nОт 9.30 часа 5-и състав на Специализирания наказателен съд ще гледа делото срещу Х. М., П. Т., М. М., П. М., Д. М., А. С., Д. К., М. В., О. К., Л. Р., Ст. Г., П. Г., Д. А., И. И., Б. С., Т. Т., К. П. и Йо. П., обвинени в образуване и ръководене на организирана престъпна група. \r\n \r\n*** \r\n \r\nОт 9.30 часа 6-и състав на Специализирания наказателен съд ще гледа делото срещу К. К., Б. Д., С. А., Н. М., П. Г., Г. К., Г. Т. и Д. Ю., обвинени в образуване и ръководене на организирана престъпна група. \r\n \r\n*** \r\n \r\nОт 9.30 часа 14-и състав на Специализирания наказателен съд ще гледа делото срещу К. К., обвинен в престъпление по служба. \r\n \r\n*** \r\n \r\nОт 10.00 часа в Техническия университет ректорът чл.-кор. проф. дтн. инж. Георги Михов тържествено ще откриe академичната 2019/2020 година.  \r\n \r\n*** \r\n \r\nОт 10.00 часа 3-ти състав на Специализирания наказателен съд ще гледа делото срещу М. Ф. и Х. Х. Х, обвинени в тероризъм. \r\n \r\n*** \r\n \r\nОт 10.30 часа 20-и състав на Специализирания наказателен съд ще гледа делото срещу Н. Б., Е. Б. и М. Б., обвинени в образуване и ръководене на организирана престъпна група. \r\n \r\n*** \r\n \r\nОт 11.00 часа 10-и състав на Специализирания наказателен съд ще гледа делото срещу М. Г., М. Д. и И. Л., обвинени в образуване и ръководене на организирана престъпна група. \r\n \r\n*** \r\n \r\nОт 11.00 часа в Кино Култура на ул. „Сан Стефано“ 22 ще се проведе пресконференция за представяне на социологическо проучване на агенция ЕСТАТ на тема „Злокачествените заболявания на кръвта – разпространение, нагласи и информираност на населението“. \r\n \r\n*** \r\n \r\nОт 13.00 часа 9-и състав на Специализирания наказателен съд ще гледа делото срещу Ж. М., обвинен в изнудване. \r\n \r\n*** \r\n \r\nОт 13.00 часа ще се проведе дискусионен форум на тема „Гласът на осиновеното дете“. \r\n \r\n*** \r\n \r\nОт 13.30 часа 9-и състав на Специализирания наказателен съд ще гледа делото срещу Йо. С., И. С., Д. Г., П. Т., Д. Б., Ф. М., Р. Т., Б. Я., В. Д., Б. Н., Г. М., Ж. У., Т. П. и Р. Д., обвинени в образуване и ръководене на организирана престъпна група. \r\n \r\n*** \r\n \r\nОт 13.30 часа 18-и състав на Специализирания наказателен съд ще гледа делото срещу Д. А., Вл. Ч. и М. П., обвинени в образуване и ръководене на организирана престъпна група. \r\n \r\n*** \r\n \r\nОт 18.00 часа в салона на Софийската св. митрополия ще бъде представена книгата „Духовно израстване в Христа“ на архимандрит Вартоломей, игумен на манастира Есфигмен - Света гора. \r\n \r\n*** \r\n \r\nОт 18.00 часа в Галерия „Арте“ ще бъде представена изложба живопис на Марина Маринова. \r\n \r\n*** \r\n \r\nОт 18.30 часа в Литературния клуб на Столична библиотека ще бъде представена новата стихосбирка от Здравка Шейретова „Ден за обичане“. \r\n \r\n*** \r\n \r\nОт 18.30 часа в галерия „Mishel Art Gallery” на ул. Св. Св. Кирил и Методий“ 24 ще бъде открита изложбата „Цветосъзнание” на Мишел Вълчева. \r\n \r\n*** \r\n \r\nОт 10.30 часа в зала 2 на Районен съд – Асеновград ще се проведе заседание по делото срещу мъж, обвинен в хулиганство. \r\n \r\n*** \r\n \r\nОт 16.00 часа на площад „Николай Хайтов“ ще започне информационната борса за набиране на войници и матроси за Българската армия. Инициативата е част от информационната кампания на Министерството на отбраната за популяризиране на военната професия „Бъди войник“. Ще бъде даден брифинг от генерал Николай Караиванов, началник на щаба на Сухопътните войски. От 18.00 часа на откритата сцена на Асеновград ще се проведе концерт на Представителния духов оркестър на Военновъздушните сили и Представителния ансамбъл на Въоръжените сили. \r\n \r\n*** \r\n \r\nОт 11.00 часа в Областна администрация – Благоевград ще се проведе Областна епизоотична комисия.   \r\n \r\n*** \r\n \r\nОт 11.00 ч. кметът на Благоевград д-р Атанас Камбитов ще направи първа копка на подлез при кв. „Грамада“.  \r\n \r\n*** \r\n \r\nОт 11.45 ч. кметът на Благоевград д-р Атанас Камбитов ще направи инспекция на новия светофар на входа на кв. „Струмско“. \r\n \r\n*** \r\n \r\nОт 12.30 ч. кметът на Благоевград д-р Атанас Камбитов ще направи първа копка за подмяна на ВиК на ул. „Стара планина“ (при № 13). \r\n \r\n*** \r\n \r\nОт 13.15 ч. кметът на Благоевград д-р Атанас Камбитов ще открие детска площадка в село Рилци (при Кметството). \r\n \r\n*** \r\n \r\nОт 14.00 ч. кметът на Благоевград д-р Атанас Камбитов ще открие детска площадка при ж.к „Ален мак“ № 38 („Бялата висота“) \r\n \r\n*** \r\n \r\nОт 14.45 ч. кметът на Благоевград д-р Атанас Камбитов ще открие детска площадка при ж.к.“Орлова чука“ (при бл. 216) \r\n \r\n*** \r\n \r\nОт 17.00 ч. кметът на Благоевград д-р Атанас Камбитов ще представи  Система за видеонаблюдение – зала №5 на Община Благоевград – Център за видеонаблюдение в Община Благоевград – Център за видеонаблюдение в ОД МВР. \r\n \r\n \r\n*** \r\n \r\nВ 9.00 часа в Културен център „Морско казино“ ще се проведе редовно заседание на Общински съвет – Бургас. \r\n \r\n*** \r\n \r\nВ 17.00 часа в Културен център \"Морско Казино\" Елена Хаджистоянова ще предаде на кмета Димитър Николов като дарение пианото на големия български композитор Тончо Русев. \r\n \r\n*** \r\n \r\nОт 18.30 часа в Културен център „Морско казино“ ще бъде прожектиран филмът „Формулата на Тео“ на Николай Василев. Прожекцията ще открие инициативата „Кино в казино“ – мини фестивал за документално-художествено кино. \r\n \r\n*** \r\n \r\nОт 18.00 часа в Пленарна зала на Общината ще се състои представяне на книгата „Глобалната сексуална революция” от Габриеле Куби – Пламен Сивов директор на фондация „Покров Богородичен”. Ще се проведе и представяне на книгата „Св. Марк Ефески и Флорентийската уния” от ахимандрит Амвросий (Погодин)” – професор Георги Каприев. \r\n \r\n*** \r\n \r\nОт 11.00 ч. в Нова зала на Общинския съвет ще се проведе пресконференция за Кампания „Движи се и победи – есен 2019“, организирана съвместно от Община Велико Търново, РЗИ-Велико Търново, Туристическо дружество „Трапезица-1902“ и Младежки дом- Велико Търново. \r\n \r\n*** \r\n \r\nОт 11.00 часа ще бъде открита обновената и модернизирана ДГ „Първи юни“.  \r\n \r\n*** \r\n \r\nОт 9.30 часа в Държавен куклен театър „Дора Габе“ ще бъде представен спектакълът „Вълкът и седемте козлета“ на Държавен куклен театър „Дора Габе“. \r\n \r\n*** \r\n \r\nОт 10.15 часа в Интерактивната зала на Регионална библиотека „Дора Габе“ ще се състои Празнично литературно утро, посветено на 25 септември – Ден на град Добрич. \r\n \r\n*** \r\n \r\nОт 10.30 часа в Детска градина №23 ще бъде представен спектакълът „Лека нощ, съкровище“ на Държавен куклен театър „Дора Габе“. \r\n \r\n*** \r\n \r\nОт 12.00 часа от пешеходната зона при бул. „Добруджа“ и бул. „25-ти Септември“ ще започне кампания за набиране на предложения за младежки дейности. \r\n \r\n*** \r\n \r\nОт 13.00 часа в Огледална зала „Нели Божкова“ ще се състои премиера на книгата „100 години футбол в Добрич“ от Илия Кишишев и Петър Петров. \r\n \r\n*** \r\n \r\nОт 17.00 часа на стадион „Дружба“ ще се проведе награждаване на ветерани, заслужили деятели и ръководители на ФК „Добруджа”. В 17.30 часа ще се състои и демонстративен футболен мач между ветерани на „Добруджа“ и звезди на българския футбол по повод 100 години футбол в Добрич. \r\n \r\n*** \r\n \r\nОт 18.30 часа на пл. „Свобода“ ще се проведе Зумба маратон с Клуб „Алегрия“ с ръководител Стоян Стоянов. \r\n \r\n*** \r\n \r\nОт 18.30 часа в огледална зала „Нели Божкова“ ще се състои концерт на Български камерен оркестър – Добрич. \r\n \r\n*** \r\n \r\nОт 19.00 часа в Драматичен театър „Йордан Йовков“ ще се състои премиера на спектакъла „Боряна“ от Йордан Йовков на Драматичен театър „Йордан Йовков“. \r\n \r\n*** \r\n \r\nОт 17.00 часа в града ще бъде представена традиционната изложба „Археологическо лято  2019“. \r\n \r\n*** \r\n \r\nОт 16.30 часа в Центъра за обществена подкрепа на ул. „Алекси Нейчев” 14 ще се проведе среща с хора, които желаят да станат осиновители. На събитието ще бъде дадена подробна информация по всички аспекти на осиновяването на дете в България. \r\n \r\n*** \r\n \r\nОт 10.30 часа в кв. „Студен кладенец” ще се състои церемонията по официалното откриване на Детска градина „Мир“.  \r\n \r\n*** \r\n \r\nОт 9.00 часа в Заседателната зала на Общината кметът Вяра Церовска ще направи отчет за работата на Община Перник за мандат 2015 - 2019 г. От 10.30 часа ще се проведе обществено обсъждане на проект за Програма за качеството на атмосферния въздух на Община Перник 2017-2021 г. \r\n \r\n*** \r\n \r\nОт 9.00 часа в Гигински манастир „Св. св. Козма и Дамян“ ще бъде отслужена Архиерейска света Литургия, оглавена от Негово преосвещенство Белоградчишкия епископ Поликарп.  \r\n \r\n*** \r\n \r\nОт 9.00 часа в зала 1 на Окръжен съд – Пловдив ще се проведе заседание по делото срещу мъж, обвинен за причиняване по непредпазливост на смъртта на пешеходка при катастрофа. \r\n \r\n*** \r\n \r\nОт 9.15 часа в зала 2 на Районен съд – Пловдив ще се проведе заседание по делото срещу мъж, обвинен за присвояване на пари като управител в кризисен център за деца. \r\n \r\n*** \r\n \r\nОт 10.00 часа в зала 5 на Окръжен съд – Пловдив ще се проведе заседание по делото срещу жена, обвинена за причиняване по непредпазливост на смъртта на човек при катастрофа, като е шофирала след употреба на наркотици. \r\n \r\n*** \r\n \r\nОт 10.30 часа в Голяма зала на Дом на културата ще се състои пресконференция по повод проведения фестивала OPERA OPEN. \r\n \r\n*** \r\n \r\nОт 10.30 часа в зала 10 на Районен съд – Пловдив ще се проведе заседание по делото срещу А. К., Б. П. и Р. М., обвинени за кражба в големи размери. \r\n \r\n*** \r\n \r\nОт 13.00 часа в зала 1 на Апелативен съд – Пловдив ще се гледа жалба срещу присъдата на мъж, осъден за взривяване на банкомати. \r\n \r\n*** \r\n \r\nОт 13.30 часа в зала 1 на Апелативен съд – Пловдив ще се гледа жалба срещу присъдата на мъж, осъден за отвличане. \r\n \r\n*** \r\n \r\nОт 13.30 часа в зала 1 на Окръжен съд – Пловдив ще се проведе заседание по делото срещу мъж, обвинен за причиняване по непредпазливост на смъртта на велосипедист при катастрофа. \r\n \r\n*** \r\n \r\nОт 17.30 часа на Младежки център - Пловдив (Гребната база) ще се проведат демонстративни тренировки по футбол, народни и модерни танци. Ще се проведат и уроци и занимания по английски език и арт работилница. \r\n \r\n*** \r\n \r\nОт 14.00 часа в зала „Княз Александър I“ на Историческия музей ще се проведе кръгла маса, посветена на 130 години от смъртта на Захари Стоянов. \r\n \r\n*** \r\n \r\nОт 19.00 часа в зала „Сливен“ ще бъде представена постановката „2 билета за Париж“. \r\n \r\n*** \r\n \r\nОт 13.30 часа в общинската зала „П. Р. Славейков“ експерти от Министерството на културата ще проведат информационна среща по програма за финансиране на артистични и творчески събития.  \r\n \r\n*** \r\n \r\nОт 17.00 часа на алея „Стара Загора“ в парк „Пети октомври“ ще бъде представена фотодокументалната изложба „Град, възкръснал от руините“, посветена на 140 години от възстановяването на Стара Загора. \r\n \r\n*** \r\n \r\nОт 18.00 часа в Оперния театър ще бъде открит Международният куклено-театрален фестивал за възрастни „Пиеро“ 2019.  \r\n \r\n*** \r\n \r\nОт 19.00 часа в Оперния театър ще бъде представен балетът „ГЕТО“ на Държавна опера - Стара Загора по музика Клезмер и Горан Брегович.", "date": "2019.09.23", "title": "Предстоящи събития в страната за 24 септември (Агенция „Фокус“)"}
{"url": "http://www.focus-news.net/news/2019/09/23/2701554/nimh-prez-noshtta-i-utre-vremeto-shte-bade-predimno-oblachno-i-s-prevalyavaniya-ot-dazhd.html", "text": "През нощта и утре над страната ще бъде предимно облачно и с превалявания от дъжд. Значителни и на повече места ще са валежите в следобедните часове в Западна България. Почти без валежи ще се задържи в югоизточните райони от страната.  Ще духа слаб, в Източна България - до умерен вятър от изток-североизток. Минималните температури ще са между 11° и 16°, а дневните ще се понижат и максималните ще са предимно между 19° и 24°. Това съобщи за  Агенция \"Фокус\"  дежурният синоптик Мартин Славчев към  Националния институт по метеорология и хидрология (НИМХ) .  \r\nПо Черноморието облачността ще е значителна, но само на отделни места слабо ще превали. Ще духа до умерен вятър от изток-североизток. Максималните температури ще са 19° и 21°, температурата на морската вода е 21-22°. Вълнението на морето ще бъде 1-2 бала. В планините ще бъде предимно облачно и с валежи от дъжд, значителни и на повече места - след обяд в масивите от Западна България. Ще духа умерен вятър от юг-югоизток. Максималната температура на височина 1200 метра ще е около 15°, на 2000 метра – около   \r\n9°. В сряда в повечето райони валежите временно ще спрат и облачността ще се разкъса. Минималните температури ще бъдат между 13° и 18°, а максималните – между 19° и 24°. В четвъртък ще бъде предимно облачно и на много места ще превалява дъжд. В Източна България ще духа до умерен югозападен вятър, а в Западна България вятърът ще се ориентира от северозапад, ще се усили и с него ще започне да прониква по-хладен въздух. В петък от запад облачността ще се разкъсва и намалява, но все още на отделни места в източните райони ще превалява дъжд. Ще духа умерен, в Дунавската равнина и временно силен северозападен вятър. \r\nДежурен синоптик: Мартин Славчев                              \r\nАтмосферното налягане ще се понижи още и ще е по-ниско от средното за месеца.", "date": "2019.09.23", "title": "НИМХ: През нощта и утре времето ще бъде предимно облачно и с превалявания от дъжд"}
{"url": "http://www.focus-news.net/news/2019/09/23/2701551/premierat-boyko-borisov-rabotim-ne-samo-za-kachestveno-zdraveopazvane-no-i-za-dostap-do-nay-modernite-metodi-za-lechenie.html", "text": "\"Българското правителство активно работи не само за осигуряването на качествено здравеопазване за пациентите, но и те да имат достъп до най-модерните методи и иновации в лечението“. \r\nТова заяви министър-председателят Бойко Борисов на срещата си с водещи наши и чужди специалисти по повод ХI европейски конгрес по роботизирана хирургия, който ще се проведе от 26 до 28 септември в Софийския университет „Св. Климент Охридски“, съобщиха от  правителствена информационна служба .  Домакинството на престижния форум спечели Медицинският университет (МУ)-Плевен след сложна конкурсна процедура преди четири години в Париж. \r\nПредседател на научния комитет на форума е ректорът на МУ-Плевен проф. Славчо Томов, а чл.-кор. проф. Григор Горчев е президент на конгреса в България.„България разполага с блестящи лекари и медицински специалисти, чиито опит и експертиза са известни в цял свят“, изтъкна премиерът Борисов, пред когото организаторите на форума отбелязаха, че за конгреса в София пристигат над 300 специалисти от Европа и Америка, както и китайските партньори на МУ-Плевен. От българска страна ще участват много наши лекари и студенти по медицина. „За първи път в конгреса ще участва и т. нар. Световен отбор от топ хирурзи“, очерта пред премиера Борисов чл.-кор. проф. Григор Горчев. Българският професор допълни, че на форума МУ-Плевен ще реализира две демонстрации на 3D хирургия на живо: на робот-асистирана операция от екип на самия проф. Горчев и на ХАЙФУ хирургия - от екипа на доц. Добромир Димитров. Излъчването на демонстрациите е с обучителна цел по европейски проект по Оперативна програма „Наука и образование за интелигентен растеж“. Премиерът Борисов акцентира, че основен приоритет на правителството е образованието и именно конгреси като настоящия допринасят за още по-добрите резултати в работата на учени и лекари. Мотото на ХI европейски конгрес по роботизирана хирургия е „Отвъд границите“, като посланието е за разширяване на асоциацията с млади специалисти от Източна Европа, които в бъдеще ще прилагат високите технологии и новите хирургични методи. По време на срещата с премиера Бойко Борисов, на която присъства и министърът на здравеопазването Кирил Ананиев, лекарите припомниха, че през миналата година МУ–Плевен отбеляза 10 години от въвеждането на роботизираната хирургия в Югоизточна Европа и в България.", "date": "2019.09.23", "title": "Премиерът  Бойко Борисов: Работим не само за качествено здравеопазване, но и за достъп до най-модерните методи за лечение"}
{"url": "http://www.focus-news.net/news/2019/09/23/2701558/sport-etar-pobedi-vitosha-s-10.html", "text": "Футбол: Отборът на Етър победи аутсайдера Витоша с 1:0 в последен мач от десетия кръга на  efbet Лигата  с гол на Яни Пехливанов в 42-ата минута. Гостите от Бистрица имаха своя шанс, когато в 26-ата минута Емил Гъргоров пропусна дузпа. Той получи втори жълт картон в 85-ата минута и бе изгонен от главния съдия. След победата Етър заема осмото място с 11 точки, а Витоша са последни с три точки. В Следващия кръг Етър гостува на Арда, а Витоша приема Локомотив Пловдив.", "date": "2019.09.23", "title": "Спорт: Етър победи Витоша с 1:0"}
{"url": "http://www.focus-news.net/news/2019/09/23/2701556/dobri-sa-usloviyata-za-shofirane-na-teritoriyata-na-oblast-burgas.html", "text": "Добри са условията за шофиране на територията на областта. Това съобщиха за  Радио „Фокус“ – Бургас  от Областно пътно управление. Пътищата са сухи и проходими, няма затворени пътни участъци. Движението е по-интензивно по входно-изходните пътни артерии на град Бургас – в района на пътен възел „Юг“, както и по пътната отсечка Бургас – кв. „Сарафово“. В централната градска част преминаването се осъществява безпроблемно. Няма образувани колони от автомобили в районите на възловите кръстовища. \r\nМария ПОПЧЕВА", "date": "2019.09.23", "title": "Добри са условията за шофиране на територията на област Бургас"}
{"url": "http://www.focus-news.net/news/2019/09/23/2701552/ministar-nikolina-angelkova-svikvam-speshna-sreshta-s-vsichki-hotelieri-i-turoperatori-kzp-i-britanskoto-posolstvo-zaradi-falita-na-tomas-kuk.html", "text": "Свиквам спешна среща с всички хотелиери и туроператори, КЗП, британското посолство и други заинтересовани, за да се направи прогноза за последиците.Това каза министърът на туризма Николина Ангелкова по време на брифинг, предаде репортер на  Агенция \"Фокус\" .  Между 350 и 450 хиляди средно за летния сезон са туристите, които са пристигнали в България чрез фирмата „Томас Кук“, като предстои да се изясни колко е точният брой за всяко едно лято. Поискали сме информация колко от туристите, които пътуват в чужбина през туристически пакет са ги били резервирали през „Томас Кук“, за да можем да окажем съдействие“, заяви тя. Ангелкова обясни, че ще бъде публикуван формуляр в сайта на министерството, който всички заинтересувани и всички, които по някакъв начин не са се свързали с тях, ще могат да се информират и да заявят своите финансови претенции. „В този формуляр се иска информация за настаняването на туристите и какви са разходите, които дължат на хотелиера“, добави тя. \r\nЗорница КОСТАДИНОВА", "date": "2019.09.23", "title": "Министър Николина Ангелкова: Свиквам спешна среща с всички хотелиери и туроператори, КЗП и британското посолство, заради фалита на \"Томас Кук\""}
{"url": "http://www.focus-news.net/news/2019/09/23/2701559/lipsva-markirovka-po-patishtata-etropole-dzhurovo-i-etropole-pravets.html", "text": "Липсва маркировка по пътищата Етрополе - Джурово и Етрополе - Правец. Това съобщи слушател на  Радио „Фокус“ . \"Фокус\" призовава шофьорите да карат внимателно.", "date": "2019.09.23", "title": "Липсва маркировка по пътищата Етрополе - Джурово и Етрополе - Правец"}
{"url": "http://www.focus-news.net/news/2019/09/23/2701555/natovaren-e-trafikat-po-glaven-pat-i-8-belovo-pazardzhik-plovdiv.html", "text": "Натоварен е трафикът по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик . В района на ханче Септември има полицейски патрул, който следи за спазване ограниченията на скоростта. Колони от автомобили се образуват на входа на Пазарджик в района на кръговите кръстовища на моста на река Марица. \r\nАлбена ЖИЛЕКОВА", "date": "2019.09.23", "title": "Натоварен е трафикът по главен път I-8 Белово-Пазарджик-Пловдив"}
{"url": "http://www.focus-news.net/news/2019/09/23/2701548/tass-antonio-guterish-se-nadyava-che-rasta-na-temperaturata-na-zemyata-vse-oshte-mozhe-da-bade-ogranichen-do-15-gradusa.html", "text": "Световната общност все още може съвместно да попречи на средната температура на планетата да се повиши с над 1,5 градуса по Целзий до 2100 г. в сравнение с прединдустриалната ера, но има по-малко време за това. Това обяви в понеделник генералният секретар на ООН Антонио Гутериш на срещата на върха по въпросите на климата, цитиран от  TACC . \r\n\"Според Междуправителствения панел по изменението на климата, най-надеждните проучвания показват, че повишаване на температурата  с повече от 1,5 градуса по Целзии ще причини сериозни и непоправими вреди на екосистемите, които ни подкрепят\", заяви  ръководителят на световната организация. „Въпреки това научните доказателства също така показват, че не е късно“. \r\n\"Все още е възможно да се ограничи повишаването на температурата до 1,5 градуса по Целзий,\" подчертава Гутериш. \"Но  това ще изисква фундаментални промени във всички аспекти на обществото: начинът, по който в земеделието използваме земята, горивото за транспортните средства и осигуряването на енергия за икономиката.\" „Трябва да свържем изменението на климата с нов модел на развитие - справедлива глобализация, при която ще има по-малко страдания, повече легитимност и повече хармония между човечеството и планетата“, добави той. \r\nГенералният секретар припомни, че научната общност многократно заявява необходимостта от намаляване на емисиите на парникови газове с 45% до 2030 г., намаляване на емисиите на въглероден диоксид до нула до 2050 г., а също и ограничаване на повишаването на температурата до 1,5 градуса до края на века. „Трябва да увеличим финансовата подкрепа“, добави той. Както Гутериш подчерта, „жизненоважно е да се попълни фондът на ООН за зелен климат“, а също „да се изпълнят задълженията на развитите страни да събират 100 милиарда долара годишно до 2020 г., за да помогнат на развиващите се страни да се адаптират“ към изменението на климата. \r\n\"Според научните данни, ако продължим да следваме сегашния курс, тогава чакаме повишаване на температурата от 3 градуса по Целзий до края на века\", каза Гутериш. Той заяви, че в този случай бъдещето на идните поколения ще бъде застрашено. \"Времето изтича, но не е късно\", заключи генералният секретар на ООН. \r\n \r\n  Юлиян Марков", "date": "2019.09.23", "title": "ТАСС: Антонио Гутериш се надява, че ръста на температурата на Земята все още може да бъде ограничен до 1,5 градуса"}
{"url": "http://www.focus-news.net/news/2019/09/23/2701557/vzglyad-zashto-pregovorite-mezhdu-tramp-i-zelenski-sa-vazhni-za-rusiya.html", "text": "Защо преговорите между Тръмп и Зеленски са важни за Русия, коментира руският вестник  “Взгляд“  в материал, представен без редакторска намеса. \r\n„Конспирацията“ със Зеленски заплашва Тръмп с импийчмънт. Така поне твърдят противниците на президента в Конгреса. Няколко дни преди първата лична среща на Тръмп и Зеленски избухна скандал - американският президент е обвинен в изнудване на Киев, за да реши \"личните си проблеми\". Тази ситуация е в полза на Русия. И Москва, изглежда, отново ще трябва да „вика“ за Тръмп. \r\nВ понеделник президентът на Украйна лети за САЩ, където ще остане до четвъртък. Формално посещението е предвидено да съвпадне с откриването на сесията на Общото събрание на ООН, пред която Зеленски смята да се обърне, но срещата му с Тръмп има много по-голямо значение - за Украйна, за Донбас и за самия Тръмп. \r\nАмериканските медии твърдят, че хазаинът на Белия дом до последно отказва да се споразумее за дата за срещата и се предаде само под натиск от администрацията си - в петък стана известно, че преговорите са насрочени за сряда. Ако информацията за упоритостта на Тръмп е вярна, тя хвърля светлина върху истинските причини, поради които срещата на така наречената контактна група в Минск внезапно се осуети: представители на Киев отказаха да одобрят така наречената формула на Щайнмайер, с други думи, да гарантират автономията, предписана на Донбас в Минските споразумения. \r\nРазпространяваше се версия, че украинските емисари втвърдили позициите си и са пренебрегнали препоръките на Зеленски, който, изглежда, вече се е съгласил с одобрението на тази формула. Както изглежда сега, ситуацията беше малко по-различна. След като получи потвърждение от Тръмп за срещата, администрацията на Зеленски реши да забави процеса в Минск, тъй като преговорите с американския президент дадоха теоретичен шанс, че е възможно да се откажат от „формулата на Щайнмайер“. \r\nЗа това Украйна е готова на много. В крайна сметка тогава няма да се налага да променя конституцията, да предоставяте автономия на Донбас и да обяснява на местните патриоти как стана така, че Украйна загуби войната и сега капитулира, защото още първоначално (тоест през 2014 г.) Донбас изискваше автономия. \r\nВ същото време Зеленски обеща на избирателите „напредък“ в разрешаването на конфликта, Москва постави условието си за възобновяване на „нормандския формат“ - писмени гаранции за одобряването на формулата, Париж действително я подкрепи, а Берлин стои на позицията, Минските споразумения трябва да се изпълняват, тъй като не се вижда друг изход от този продължителен кошмар. \r\nТака надеждата във Вашингтон е последната за Киев. Ако той недвусмислено и активно вземе страната на Украйна по въпроса за формулата, Украйна може да се опита да промени по някакъв начин ситуацията в своя полза. Не е сигурно, че ще проработи, но трябва да се опита. \r\nОсвен това президентът на Украйна има какво да предложи на президента на Съединените щати: инкриминиращи доказателства за бившия вицепрезидент Джо Байдън, който, очевидно, ще стане основен съперник на Тръмп на президентските избори през 2020 г. Нещо повече, именно този човек има най-добрия шанс да осигури реванш на Демократическата партия. Той не е непобедим, но е наистина страховит противник. \r\nВестник „Взгляд“ вече писа за естеството на възможните компрометиращи доказателства за него. Нека припомним накратко: започна антикорупционно разследване срещу газовата компания „Бурисма“, съсобственост на синът на Байдън Хънтър, след което Байдън (тогава вицепрезидент на САЩ) поиска уволнението на украинския главен прокурор и следващия главен прокурор Юрий Луценко безопасно приключи делото срещу Хънтър. Това е корупция от типа „нелегален лобизъм“, когато личния интерес се смесва с държавния. Това е сериозно обвинение и може да „погребе“ кандидата Байдън. \r\nСпоред The Wall Street Journal, като част от телефонен разговор през юли с Киев, Тръмп е повторил „около осем пъти“, че Зеленски трябва да „съдейства“ на неговия адвокат и бивш кмет на Ню Йорк Рудолф Джулиани. Всъщност Джулиани вече е специален представител на Тръмп по чувствителни въпроси и човека, на когото е възложено да получи желаните уличаващи доказателства от Киев. \r\nНа този фон в лагера на демократите започна истинската истерия. Те, разбира се, категорично отричат обвиненията срещу Байдън, настоявайки, че Тръмп злоупотребява с властта за лична изгода: използвайки президентството, той оказва натиск върху Киев, за да дискредитира основния си съперник. Сега в долната камара на Конгреса вече има три комисии, които работят по въпроса,като се стремят да докажат факта на „конспирация“ около случая „Байдън“ и да започнат процеса на импийчмънт. \r\nСамият Тръмп нарича всички обвинения „фалшиви новини“ и обещава да публикува препис от телефонен разговор със Зеленски. Но в същото време той признава, че преговорите включваха корупция в Украйна и евентуалното участие на американците в нея. Разбирайте Бйдън младши и старши. \r\nДа кажем веднага: импийчмънтът е малко вероятен. При такива обстоятелства републиканците все още контролират Сената , те няма да предадат президента си. На свой ред демократите ще се опитат да увеличат максимално сложността на контактите между Тръмп и Зеленски, така че „сделката Байдън“ да не се осъществи. \r\nСамият Зеленски, след като падна между два огъня, ще се радва да избегне сделката, като спечели благоразположението на администрацията на Вашингтон по някакъв друг начин. Разбираемо е: е, хубаво ако Тръмп спечели изборите, но какво ще стане, ако Байдън ги спечели? Американските демократи, разбира се, няма да „изоставят“ Украйна - във всеки случай ще е полезно за конфронтация с Русия, но самият Зеленски може да се сблъска с големи проблеми. \r\nНовият външен министър на Украйна Вадим Пристайко вече заяви, че Украйна като \"независима държава\" има право на \"своите тайни\", включително във връзка със случая Байдън. В същото време той категорично отрича, че Тръмп е оказал натиск върху Зеленски. Тоест той се опитва да не се кара и с демократите, и с републиканците. \r\nНека се опитаме да предположим, че при настоящите обстоятелства Тръмп ще бъде принуден да действа с изключителна предпазливост, а Зеленски няма да приеме „съблазнителното му предложение” – ще се уплаши. Това би бил добър сценарий за Русия, макар само ако Тръмп спечели изборите. \r\nСлед приключването на „руското дело“ и отпадането на всички обвинения за „конспирация с Русия“, Тръмп започна да променя американския екип, работещ в Украйна, „в своя полза“ - преди това там работеха поддръжниците на предишната демократическа администрация. Той знае от какво се нуждае от Зеленски, но извън това не му трябва Украйна. Поне всички американски медии твърдят така. \r\n„Позицията на президента се състои главно във факта, че трябва да признаем, че Русия трябва да бъде наш приятел и кой изобщо се интересува от Украйна?“ - каза източникът на вестник The Washington Post, който уж многократно е обсъждал Украйна с Тръмп. Тръмп не потвърждава публично това, но той и не го опровергава. В същото време той се оплаква, че подкрепата за Киев струва твърде много на Вашингтон. \r\nВсичко това се вписва добре в бизнес стила на Тръмп, декларираните му приоритети във външната политика на САЩ и възгледите му за света. И стига до факта, че изравняването в четириъгълника на Руската федерация - САЩ - ЕС - Украйна ще се разиграе директно на президентските избори. Най-добрият вариант за Русия е да спечели Тръмп без сделка със Зеленски, тъй като в този случай киевското ръководство вече не може да разчита на благоволението на Вашингтон, а ситуацията в Донбас ще получи шанс да се развие в благоприятна за Москва посока. \r\nЗа американските върхове Украйна предвидимо се превръща в токсична среда и няма значение за кого, Тръмп или Байдън. Но те какво всъщност искаха? Страната е такава. \r\n \r\n  Юлиян Марков", "date": "2019.09.23", "title": "„Взгляд“: Защо преговорите между Тръмп и Зеленски са важни за Русия"}
{"url": "http://www.focus-news.net/news/2019/09/23/2701561/yasni-sa-kandidatite-za-obshtinski-savetnitsi-na-gerb-sds-i-bsp-za-mestniya-vot-v-stolitsata-obzor.html", "text": "Ясни са кандидатите за общински съветници на ГЕРБ-СДС и БСП за местния вот в столицата. Те станаха ясни след като двете основни партии регистрираха кандидатите си в Общинската избирателна комисия.  Освен кандидат на ГЕРБ за кмет на София Йорданка Фандъкова ще бъде водач на листата за общински съветници. На второ място е Иво Петров, а на трето досегашният председател на Столичния общински съвет Елен Герджиков. ГЕРБ влиза в битката за София със 61 кандидати за общински съветници. Сред кандидатите за съветници са досегашните в лицето на Малина Едрева, Николай Асенов Стойнев, Лорита Радева и други. От управляващата партия представиха и своите кандидати за кметове за всички столични райони. БСП регистрира кандидатите за районни кметове, кметове на кметства и листата за общински съветници в София. Листата с кандидатите на Местна коалиция \"БСП за България\" за общински съветници води лидерът на столичните социалисти Калоян Паргов. Втора е досегашният  заместник-председател на СОС Милка Христова. БСП също се явява с листа от 61 кандидати. В първата десетка попадат 6 от общо седемте досегашни общински съветници от групата на БСП. \r\nДеница КИТАНОВА", "date": "2019.09.23", "title": "Ясни са кандидатите за общински съветници на ГЕРБ-СДС и БСП за местния вот в столицата (ОБЗОР)"}
{"url": "http://www.focus-news.net/news/2019/09/23/2701560/prezidentat-rumen-radev-balgariya-e-primer-s-izgradenata-ot-vekove-tolerantnost-mezhdu-religiite-i-veroizpovedaniyata.html", "text": "България може да бъде пример в света с това, че от векове сме изградили толерантност към религиите и вероизповеданията, заяви държавният глава Румен Радев пред български журналисти в Ню Йорк във връзка с участието си в събитие на високо равнище, посветено на защитата на религиозните свободи, организирано и модерирано от президента на САЩ. Това съобщиха от  прессекретариата на държавния глава . Участието на българския президент е по покана на американския му колега Доналд Тръмп. Румен Радев призова за по-голяма толерантност към разбирането на културните кодове на различните общества. \r\nБългария и САЩ са стратегически съюзници, приятели и партньори и според мен не следва да има ограничение за визите за български граждани, заяви Румен Радев в отговор на журналистически въпрос след форума и допълни, че отпадането на визовия режим ще допринесе много за задълбочаване на инвестиционното, търговско-икономическото сътрудничество и туризма. Президентът каза, че все пак става дума за американско законодателство и България трябва да прави максимално възможното процентът на отказа на визи за наши сънародници да бъде намален. \r\nВ отговор на въпрос, свързан с гарантирането на свободата на медиите в България, Румен Радев заяви, че най-голямата заплаха у нас е автоцензурата. „Привидно може да има свобода и да се твърди, че няма намеса в работата на медиите, но да са създадени такива условия и финансови зависимости, както и организационни разпоредби, които да карат журналистите сами да се цензурират“, заяви президентът, като посочи, че медийната свобода е сложно понятие, с много компоненти. Румен Радев допълни, че България се нуждае от ясни критерии за сключване на договори и разпределение на европейски фондове и програми за реклама в медиите.", "date": "2019.09.23", "title": "Президентът Румен Радев: България е пример с изградената от векове толерантност между религиите и вероизповеданията"}
{"url": "http://www.focus-news.net/news/2019/09/23/2701565/vazstanoveno-e-dvizhenieto-po-pat-i-2-ruse-razgrad-pri-razklona-za-razgrad.html", "text": "Възстановено е движението по път I-2 Русе - Разград при разклона за Разград. Това съобщиха от пресцентъра на  Агенция \"Пътна инфраструктура\" (АПИ) .", "date": "2019.09.23", "title": "Възстановено е движението по път I-2 Русе - Разград при разклона за Разград"}
{"url": "http://www.focus-news.net/news/2019/09/23/2701564/afp-iran-zayavi-che-tankerat-stena-impero-e-svoboden-da-otplava.html", "text": "Иран заяви в понеделник, че шведския петролен танкер, плаващ  под флага на Великобритания е \"свободен\" да напусне пристанището повече от два месеца след като е бил задържан в Персийския залив, предава  AFP . \r\n\"Съдебния процес приключи и въз основа на това, че условията за освобождаване на петролния танкер са били изпълнени той може да потегли\", заяви говорителят на правителството Али Рабией на пресконференция. \r\nТой не уточни кога на шведския кораб ще бъде разрешено да замине. \r\nИслямският революционен гвардейски корпус обкръжи кораба „Стена Имперо“ и го задържа в Ормузкия пролив на 19 юли. \r\nКорабът бе арестуван в иранското пристанище Бандар Абас, тъй като се твърдеше, че не е отговорил на обажданията за бедствие и е изключил транспондера си, след като е ударил рибарска лодка. \r\n \r\n  Юлиян Марков", "date": "2019.09.23", "title": "AFP: Иран заяви, че танкерът „Стена Имперо“ е „свободен да отплава“"}
{"url": "http://www.focus-news.net/news/2019/09/23/2701563/prezidentat-rumen-radev-krayno-vreme-e-balgariya-da-se-vklyuchi-v-evropeyskite-programi-za-vagledobivni-regioni-v-prehod.html", "text": "Проблемите на климата вече не са спор между учени, политици и корпорации. Надига се огромна протестна и конструктивна енергия сред младите хора по цял свят, които настояват за решителни действия и промени, защото бъдещето им принадлежи. Това заяви президентът Румен Радев пред български журналисти в Ню Йорк, след като участва в Срещата на най-високо равнище по въпросите на климата, която се провежда в рамките на 74-ата редовна сесия на Общото събрание на ООН, съобщиха от  прессекретариата на държавния глава . Българският държавен глава ръководи делегацията и представя страната ни на форума.  \r\nПрезидентът подчерта, че исканията на младежите за промени са свързани с тяхното желание да живеят в свят, в който бъдещето им е застрашено от огромното индустриално замърсяване, изчезване на биоразнообразието, от риска цели държави да изчезнат от глобалното затопляне и повишаване на нивото на световния океан. „Нуждаем се от действия, заяви президентът и посочи, че днешната среща на най-високо равнище е била насочена именно към активния подход. Румен Радев допълни, че България дава своя принос – страната ни е една от държавите в ЕС, които изпълняват поетите ангажименти. Президентът отново настоя страната ни да предприеме стратегически подход по отношение на въгледобивната си индустрия. „Крайно време е България да се включи в европейските програми за въгледобивни региони в преход. Това ще гарантира бъдеще на хората и ще осигури целенасочени инвестиции и трансформиране на тези региони, посочи държавният глава. Румен Радев подчерта още, че в момента България получава автономност от въгледобивната индустрия, защото и суровините, и технологиите, и мощностите са наши. Същевременно е ясно, че ще продължава тенденцията за условия за намаляване на емисиите, затова трябва да гледаме стратегически, призова президентът.", "date": "2019.09.23", "title": "Президентът Румен Радев: Крайно време е България да се включи в европейските програми за въгледобивни региони в преход"}
{"url": "http://www.focus-news.net/news/2019/09/23/2701566/sledpraznichen-trafik-obzor.html", "text": "Засилен трафик заради трите почивни дни имаше по пътните направления в страната. Служителите на „Пътна полиция“ подпомагаха и контролираха движението, където е необходимо. От полицията апелираха шофьорите да карат със съобразена скорост, да спазват дистанция, да не предприемат рискови изпреварвания и да са толерантни на пътя. Интензивен бе трафикът по главен път Е-79 в района на Симитли, а пътни полицаи подпомагаха шофьорите. Натоварен бе трафикът и по пътя Велинград – Варвара. Такова бе движението и по главен път I-8 Белово-Пазарджик-Пловдив. Струпване на автомобили се бе образувало на вход на ГКПП „Малко Търново“. В следобедните часове до към 18.00 ч. изключително интензивен на изход бе трафикът на границата с Турция и на вход за автомобили на ГКПП \"Кулата\" и \"Маказа\". Заради очаквания трафик бяха въведени редица мерки. В участъка от автомагистрала „Струма“ край Дупница имаше две ленти за движение за леките автомобили и ППС до 12 т в посока София и една - за Кулата. Тъй като на автомагистрала „Хемус“ продължават ремонтно-възстановителните работи на съоръженията при 19-и км и при 36-и км, както и на тръбата за София на тунел „Витиня“, за улеснение на пътуващите в отсечките с ремонт има две ленти за пътуващите за София и една за Варна. Алтернативен маршрут в посока Монтана и Видин бе проходът „Петрохан“ и Искърското дефиле, а в посока Варна - път I-1 София - Ботевград. За облекчаване на движението през Владая и повишаване на пътната безопасност днес имаше две ленти за влизащите в София. Алтернативен маршрут на първокласния път бе автомагистрала „Струма“. \r\nДо 20.00 ч. бе спряно движението на камионите над 12 тона по автомагистралите и най-натоварените пътища. Целта бе повишаване на безопасността и увеличаване на пропускателната способност на инфраструктурата в края на почивните дни.", "date": "2019.09.23", "title": "Следпразничен трафик (ОБЗОР)"}
{"url": "http://www.focus-news.net/news/2019/09/23/2701586/vitsepremierat-i-ministar-na-vanshnite-raboti-ekaterina-zaharieva-se-sreshtna-s-kolegata-si-ot-republika-gana-sharli-ayorkor-bochuey.html", "text": "Вицепремиерът и министър на външните работи Екатерина Захариева се срещна с г-жа Шърли Айоркор Бочуей, министър на външните работи и на регионалната интеграция на Република Гана. Това съобщиха от пресцентъра на  Министерство на външните работи . “Ще се радвам да посетя Гана с бизнесделегация в рамките на моя предстояща обиколка в Африка, за да разгледаме възможностите за български инвестиции”, заяви Захариева. \r\n“Българският бизнес е добре дошъл да инвестира в нашата страна”, отговори г-жа Бочуей, която представи условията, които правителството е създало за чуждестранните компании. Според нея двете страни са положили добра политическа основа, която да се материализира в практически резултати.  \r\nГана е една от най-важните страни в Западна Африка - бързо развиваща се страна с добри икономически резултати през последните няколко години. \r\nКато активен член на ECOWAS (Икономическа общност на западноафриканските държави), страната действа по конструктивен начин в регионалното сътрудничество в Западна Африка \r\nИ двете страни бяха категорични, че трябва да се засили диалогът на политическо ниво. Членството на България в Европейския съюз предоставя добри възможности за достъпа на бизнеса на африканските страни до трети (европейски) пазари чрез реализиране на инвестиции в България и изграждане на съвместни производства и сътрудничество в различни икономически области. \r\nМинистър Захариева заяви още, че има потенциал студенти от Република Гана да се обучават с платена форма в българските университети.  \r\nЗначителен брой африкански студенти са завършили висшето си образование в България през последните години и понастоящем имат уважавани позиции в своите страни. \r\nМежду двете страни съществува двустранно споразумение по академична линия, в рамките на европейските проекти, за размяна на студенти и специализанти.", "date": "2019.09.23", "title": "Вицепремиерът и министър на външните работи Екатерина Захариева се срещна с колегата си от Република Гана Шърли Айоркор Бочуей"}
{"url": "http://www.focus-news.net/news/2019/09/23/2701588/sport-yurgen-klop-poluchi-nagradata-na-fifa-za-trenyor-na-godinata.html", "text": "Футбол: Треньорът на Ливърпул Юрген Клоп  беше удостоен с наградата за най-добър треньор  на ФИФА в категорията за 2019 година. \r\nГерманският специалист успя да спечели своя първи трофей начело на Ливърпул след триумфа с 2:0 над Тотнъм в Шампионската лига. Също така той записа рекорден сезон във Висшата лига с 97 точки, които обаче не стигнаха за шампионска титла.  Въпреки това той надви конкурентите си – Маурисио Почетино от Тотнъм и Хосеп Гуардиола, който постигна безпрецедентен за английския футбол домашен требъл с Манчестър Сити.", "date": "2019.09.23", "title": "Спорт: Юрген Клоп получи наградата на ФИФА за треньор на годината"}
{"url": "http://www.focus-news.net/news/2019/09/23/2701589/tass-prezidentite-na-sasht-i-polsha-podpisaha-deklaratsiya-za-razshiryavane-na-satrudnichestvoto-v-oblastta-na-otbranata.html", "text": "Президенти на Полша и САЩ Анджей Дуда и Доналд Тръмп се срещнаха  в Ню Йорк, където започва общия политически дебат в Общото събрание на ООН и подписаха съвместна декларация за разширяване на сътрудничеството в областта на отбраната, предава  TACC . \r\n\"Подписваме съвместна декларация за разширяване на сътрудничеството в областта на отбраната.", "date": "2019.09.23", "title": "ТАСС: Президентите на САЩ и Полша подписаха декларация за разширяване на сътрудничеството в областта на отбраната"}
{"url": "http://www.focus-news.net/news/2019/09/23/2701585/reuters-evropol-proveryava-frenski-vinoproizvoditeli-zaradi-balgari-zhertva-na-savremenno-robstvo.html", "text": "Разкрити са повече от 165 заподозрени жертви на съвременно робство от България, работещи за френски винопроизводители след разбиване на престъпна мрежа , съобщи Европол в понеделник, цитиран от  Reuters . \r\nФренските полицейски служители арестуваха четирима заподозрени - трима от България, един от Франция - миналата седмица, след като идентифицираха около 167 потенциални роби, наети от четири лозаро-винарски компании в близост до източния град Лион, според европейската полицейска агенция. \r\nТрафикът на труд се увеличава на континента и е изпреварил сексуалната експлоатация като основна форма на робство в много европейски държави, съобщи Съветът на Европа миналата година. \r\n„Българските членове на групата отговарят за наемането на персонал в България, докато френският член организира логистика, включително организиране на настаняване на работниците“, заяви говорител на Европол, който подкрепи разследването. \r\nЕвропол не отговори на искане за предоставяне на допълнителни подробности до крайния срок, докато френската и българската полиция не бяха открити от агенцията за коментар \r\nРаботниците бяха наети от законна агенция по заетостта в България, казаха, че ще получават 60 евро (66 долара) на ден и ще им бъдат покрити транспортните и жилищните разходи, съобщи Европол. \r\nТе обаче са били принудени да живеят в къмпинг, като са им били приспаднати пари от заплатите им за храна и са им отказани пълните суми, които им бяха обещани, когато договорите им са приключили - оставяйки мнозина да не могат да си позволят връщането в България , добави агенцията \r\nПрестъпната мрежа перяла приходите чрез имоти във Франция, според Европол, който свързва най-малко 1000 правоприлагащи агенции от около 40 държави. \r\nПрез юли Европол стартира работна група за разкриване на престъпни групи, участващи в трафик на хора и контрабанда на мигранти, като предупреди, че бандите използват все по-необичайни тактики като използването на джетове и яхти за придвижване на хората. \r\nСпоред оценката на агенцията по труда на ООН около 25 милиона души в световен мащаб са държани да полагат принудителен труд - от ферми и фабрики до риболовни кораби. \r\n \r\n  Юлиян Марков", "date": "2019.09.23", "title": "Reuters: Европол проверява френски винопроизводители заради българи, жертва на „съвременно робство“"}
{"url": "http://www.focus-news.net/news/2019/09/23/2701567/emanyuel-makron-neobhodimi-sa-deset-miliarda-dolara-kompensatsii-zaradi-otkaza-na-sasht-ot-initsiativite-za-klimata.html", "text": "Международната общност трябва да събере 10 милиарда долара, за да компенсира разходите заради отказа на САЩ от инициативите за климата, заяви френският президент Еманюел Макрон, изказвайки се на срещата на върха за климата в централата на ООН, цитиран от  TACC . \r\n\"Обединеното кралство, Германия и Франция решиха да удвоят вноските си в Зеления фонд. Франция ще даде 1,5 милиарда долара за фонда. Норвегия удвои вноските си. Дания и Швеция, а сега и Холандия, се присъединиха към страните, които ще увеличат вноските си\", каза той „Сега има 7 милиарда долара, докато целта е 10 милиарда долара за компенсиране на излизането на САЩ от тази инициатива.“ \r\nВ същото време Макрон призна, че Съединените щати могат да правят всякакви изявления на Общото събрание на ООН. \"Призовавам всички, които не са направили това, да увеличат приноса си. Знам, че нашите японски приятели могат да обявят това. Знам, че емира на Катар се готви да направи важно изявление\", подчерта френският президент. \r\nОсвен това Макрон призова за „спиране на инвестициите в проекти на онези страни, които допринасят за емисиите на парникови газове“. \r\n \r\n  Юлиян Марков", "date": "2019.09.23", "title": "Еманюел Макрон: Необходими са десет милиарда долара компенсации заради отказа на САЩ от инициативите за климата"}
{"url": "http://www.focus-news.net/news/2019/09/23/2701593/tass-prezidentite-na-sasht-i-polsha-posochiha-severen-potok-2-kato-zaplaha-za-energiynata-sigurnost-v-evropa.html", "text": "Президентите на Съединените щати и Полша Доналд Тръмп и Анджей Дуда на среща в Ню Йорк, където започва общия политически дебат в Общото събрание на ООН , обсъдиха как да възпрепятстват изграждането на газопровода „Северен поток-2“, който те смятат за заплаха за енергийната сигурност на Европа , Това се казва в изявление, публикувано в понеделник от заместник-говорителя на Белия дом Хоган Гидли, цитиран от  TACC . \r\n\"И двамата президенти признаха, че газопроводът\" Северен поток-2 \"е заплаха за енергийната сигурност на Европа и обсъдиха как най-добре да се спре този проект\", се казва в документа. \r\nПроектът \"Северен поток-2\" включва изграждането на два газопровода с общ капацитет 55 милиарда кубически метра газ годишно от брега на Русия през Балтийско море до Германия. \r\n \r\n  Юлиян Марков", "date": "2019.09.23", "title": "ТАСС Президентите на САЩ и Полша посочиха „Северен поток-2“ като заплаха за енергийната сигурност в Европа"}
{"url": "http://www.focus-news.net/news/2019/09/23/2701584/nad-16-600-dka-sas-zimna-maslodayna-rapitsa-sa-zaseti-v-oblast-shumen.html", "text": "Над 16 600 дка със зимна маслодайна рапица са засети в област Шумен към момента. Това съобщиха за  Радио „Фокус“- Шумен  от Областната дирекция „Земеделие“. 7 700 дка от тях са в землището на община Върбица, 2 712 дка в община Каспичан, 1925 дка  в община Хитрино, 1800 дка в община Венец,  440 дка във Велики Преслав. В землището на община Шумен с рапица има засети Шумен 3 039 дка, в предходни години площите с тази култура са достигали до  17 000 дка. Настъпилото трайно засушаване бави сеитбата на рапица, поради невъзможност за добра подготовка на площите и качествена сеитба, коментират експерти и земеделски стопани. До момента на територията на областта предсеитбена подготовка е извършена на 228 249 дка, а дълбока оран – на 72 627 дка, като основна причина е настъпилото засушаване. Падналият тази сутрин дъжд в района на Шумен, не е от стопанско значение. \r\nИвелина ИВАНОВА", "date": "2019.09.23", "title": "Над 16 600 дка със зимна маслодайна рапица са засети в област Шумен"}
{"url": "http://www.focus-news.net/news/2019/09/23/2701591/the-economist-nay-starata-turisticheska-kompaniya-v-sveta-se-srina.html", "text": "Най-старата туристическа компания в света се срина, пише британското списание  The Economist .   \r\n“Томас Кук”, британска туристическа агенция, започнала живота си през юли 1841 г., предлагайки еднодневни екскурзии на възрастни хора между Лестър и Лафбъроу. В разцвета си  Марк Твен, Ръдиард Киплинг и Уинстън Чърчил са сред нейните клиенти, преди да се превърне във водеща модерна пакетна ваканционна фирма. Но историята й завърши безславно, след като нейни клиенти бяха затворени в тунизийски хотел от охранителите с искане да платят отново за стаите си, ако искат да се приберат у дома. \r\nНай-старата ваканционна компания в света се разпадна на 23 септември след десетилетие на финансови проблеми. Тя оставя след себе си само един напълно интегриран туроператор в Европа, който все още е собственик на магазини, самолети и хотели: TUI от Германия. \r\nДоскоро изглеждаше, че компанията ще избегне фалита, като се съгласи на спасителна сделка едва миналия месец. „Фосун“, китайски конгломерат, желаещ да внедри марката „Тоамс Кук“ в Азия и заемодателите на фирмата, щяха да внесат в компанията 900 млн. британски лири (1,1 млрд. долара). Освен това имаше желание да разпродаде Condor, своята печеливша чартърна авиокомпания в Германия, която все още работи. Но на 20 септември основните банки на фирмата заплашиха да оттеглят подкрепата си, ако групата не успее да намери допълнителни 200 млн. британски лири финансиране, които според тях ще трябва да я поддържат през по-слабите зимни месеци. Никой от другите бенефициенти – „Фосун“, банките, облигационери или хедж фондове - не бяха подготвени за това. Призивът в последната минута за правителствено спасяване не получи подкрепа. \r\nКакво се обърка? „Томас Кук“ печели по-голямата част от богатството си през 90-те години, продавайки пакетни ваканции, които включват някаква комбинация от полети, настаняване и храна в една цена. Оттогава индустрията често се представя като в упадък, отчасти заради неволите на „Томас Кук“. „Монех Еърлайнс“, компания, специализирана в пакетни ваканции, се разпадна преди две години. Новите уебсайтове за резервации, като Expedia и Skyscanner, дават възможност на пътниците да резервират свои собствени полети и настаняване. А възходът на нискотарифните авиокомпании, много от които отказват да продават билетите си чрез туристически агенти, примами техните  клиенти далеч. „Томас Кук“ по-рано тази година също обвини несигурността около Брекзит за спада на резервации. Свързаният спад на лирата заради Брекзит също не помага. \r\nИ все пак неволите на „Томас Кук“ не са знак, че ваканционните пакети са в упадък; ако не нещо друго, индустрията се радва на възраждане. Половината пътувания на британци в чужбина все още са част от пакетите, според Асоциацията на британските туристически агенти, броят на британците, които отиват в чужбина на „пакетни почивки“, се е увеличил от 14,3 милиона през 2010 г. до 18,2 милиона през 2018 г. Все още е по-евтино да закупите семейна почивка като пакет, отколкото да резервирате компонентите поотделно. Анализаторите казват, че отчасти това е така, защото TUI и “Tomas Kuk” са в състояние да използват своя мащаб за договаряне на по-ниски цени при резервиране на хотелски стаи и места в полетите. Броят на по-младите почиващи на пакети расте особено бързо. Много туристически агенти приписват това на популярността на риалити предавания. \r\nПоради това за краха са виновни главно лошите бизнес решения на „Томас Кук“. Фирмата наследи планина от дългове, когато се обедини с MyTravel Group, конкурентна фирма за ваканционни пакети, през 2007 г. След това към нея се добави голяма поредица от поглъщания. Компанията никога не може да се отърси от този дълг, който достигна 1.9 млрд. лири до март. Неговите 550 клона по британските високи улици също набъбнаха с режийните си разходи и бяха скъпо задължение за плащане. \r\nНови онлайн туристически агенти, като On the Beach и We Love Holidays, сега четвърти и пети по големина пакетни ваканционни оператори на Великобритания, лесно подбиват „Томас Кук“ по цена. Големият залог за Тунис като дестинация малко преди серия от терористични атаки, които затвориха индустрията на страната, и забавяне на резервациите за ваканции през миналата година поради хубаво време у дома, не помогна. Последната тухла беше загубата в размер на 1,5 милиарда британски лири, която компанията направи през шестте месеца до март, което нанесе щети на баланса на компанията. \r\nГолемите губещи са 600-те хиляди летовници, които в момента пътуват с „Томас Кук“. Британската администрация за гражданска авиация планира да върне най-малко 150 000 от летовниците, които сега се намират в чужбина в най-голямата евакуация на британците след Втората световна война. Германските власти организират още по-голяма операция по прибирането на около 300 000 граждани. \r\nГолемият победител е TUI, най-големият туроператор във Великобритания, който вижда, че най-близкият му конкурент е изваден от пазара. Но дори TUI трудно би би могъл да се пребори с следващата вълна на конкуренция от нискотарифните превозвачи. С маржовете за полети, притиснати от конкуренцията, те се надяват да освободят печалбите си, превръщайки уебсайтовете си в мощни ваканционни магазини. Кени Джейкъбс, главен маркетинг директор на „Райънер“, иска уебсайтът му да се превърне в „Амазон за пътуване“, като продава хотелски стаи, коли под наем и дори самолетни билети за своите съперници. Акциите на TUI  вече са спаднали с 40% през последната година - знак, че перспективите й са станали много по-малко слънчеви. \r\n \r\n  Юлиян Марков", "date": "2019.09.23", "title": "The Economist: Най-старата туристическа компания в света се срина"}
{"url": "http://www.focus-news.net/news/2019/09/23/2701592/sport-lionel-mesi-e-obyaven-za-futbolist-na-godinata-na-fifa.html", "text": "Аржентинският нападател на \"Барселона\" Лионел Меси е признат за най-добрият футболист на годината според Международната футболна федерация (ФИФА). Церемонията по награждаването на ФИФА се проведе в Милано. \r\nПортугалският нападател на Ювентус Кристиано Роналдо и холандският защитник на английския Ливърпул Върджил ван Дайк бяха другите двама претенденти за наградата.", "date": "2019.09.23", "title": "Спорт: Лионел Меси е обявен за футболист на годината на ФИФА"}
{"url": "http://www.focus-news.net/news/2019/09/23/2701587/the-jerusalem-post-pregovorite-mezhdu-osnovnite-politicheski-sili-za-sastavyane-na-pravitelstvo-prodalzhavat.html", "text": "Премиерът Бенямин Нетаняху и лидерът на  Съюза „Синьо и бяло“ Бени Ганц направиха\"значителни крачки\" към създаването на правителство за националното единство, заяви президентът Реувен Ривлин, след като срещата между тях продължи повече от два часа, пише израелското англоезично издание  The Jerusalem post . \r\nРивлин остави Нетаняху и Ганц сами за половин час. Те решиха да не описват подробно какъв напредък е постигнат вътре. \r\n\"Сега първото предизвикателство е изграждането на канал за директен диалог от доверие между двете партии\", каза Ривлин. \r\nИзраелският президент заяви, че след консултациите си с деветте партии няма ясен кандидат да състави правителството. \r\n\"Нацията очаква да намерите решение и да предотвратите  нови избори, дори ако това означава заплащане на лична или идеологическа цена\", каза Ривлин. \r\nПо-рано Нетаняху предупреди своите депутати от„Ликуд“ в заседание при закрити врати в понеделник, че настоящият политически спор може да отнеме месеци за разрешаването му. \r\nНетаняху е казал пред депутатите, че най-вероятният сценарий, ако сегашната ситуация не се промени, е президентът Реувен Ривлин да поиска или него, или лидера на Съюза „Синьо и бяло“  Бени Ганц да съставят правителство, а след това на другия ще бъде даден шанс и двамата ще се провалят , Той каза, че само след двата провала ще му се даде още един шанс и той евентуално ще успее. \r\nСпоред депутати, присъствали на срещата, Нетаняху е казал, че който получи мандата трети, определено ще сформира правителство, така че по-добре да избягва месеци на политическо напрежение и да сформира правителство сега. \r\nИзказвайки минути преди да получи поканата на Ривлин, той призова Ганц да се срещне с него възможно най-скоро и заедно да обсъдят как да съставят коалиция. \r\n\"Единственото правителство, което може да бъде съставено, е правителство на широко национално единство\", каза Нетаняху. \"За да получим това правителство, трябва да поговорим.\" \r\nБени Ганц проведе първата си среща след изборите с лидера на „Наш дом Израел“ Авигдор Либерман в понеделник следобед. След това те разпространиха съвместно изявление, че \"са разменили мнения и впечатления\" и че ще се срещнат отново, когато има нужда. \r\nЛиберман написа във „Фейсбук“ след срещата, че основният проблем при съставянето на правителство е решаването кой ще бъде министър-председател в правителството на единството. Той каза, че в срещата той просто е повторил  позицията, които изрази по време на предизборната кампания. \r\nТой каза, че призова Ганц да състави светско правителство на националното единство, но с ротация на премиерския пост, която няма да включва екстремисти. Той също така призова за същите мащабни промени по въпросите на религията и заявява, че е призовавал за това по време на изборите. \r\nЛиберман изрази надежда, че Ривлин ще намери решение на спора кой ще поеме премиерския пост. \r\n \r\n  Юлиян Марков", "date": "2019.09.23", "title": "The Jerusalem Post: Преговорите между основните политически сили за съставяне на правителство продължават"}
{"url": "http://www.focus-news.net/news/2019/09/23/2701590/the-independent-leybaristkata-partiya-glasuva-protiv-podkrepa-za-ostavane-v-es-v-nov-referendum-za-brekzit.html", "text": "Годишната конференция на Лейбъристката партия гласува да отхвърли предложение за ангажиране на партията да води кампания за оставане в евентуален бъдещ референдум за членството в ЕС, пише британският вестник  The Independent . \r\nРезултатът затвърждава позицията на лидера Джерeми Корбин, чието предложение да обещае референдум, но да изчака след общите избори, за да се реши каква позиция ще вземе партията в зависимост с евентуална сделка, която едно бъдещо лейбъристко правителство може да сключи с Брюксел. \r\nТова означава неуспех на кампаниите срещу Брекзит, които се надяваха да осигурят подкрепа на лейбъристите за оставане  в ЕС. \r\nТова означава, че лейбъристите почти сигурно ще влязат в общите избори, които се очакват в рамките на следващите три месеца, без ясна позиция дали ще предприемат кампания за оставане в ЕС или за напускане, ако успеят да осигури референдум. \r\nМинистърът на кабинета в сянка Даян Абът приветства гласуването - което беше посрещнато от възгласи „Джеръми Корбин“ от конференцията, като демонстрация на единство зад лидера. Но първият министър на Шотландия Никола Стърджън го заклейми като \"отказ от отговорност\", докато председателят на консерваторите Джеймс Кливърли заяви, че това показва, че лейбъристите предлагат само \"повече разговори, по-голяма нерешителност и по-безсмислено забавяне\". \r\nСлед решаващия вот, който се проведе на фона на хаотични сцени по време на конференцията в Брайтън, се появи гняв, тъй като възникнаха спорове дали гласуването чрез показване на ръце е валидно или не. \r\nПредставителката на Националния изпълнителен комитет Уенди Николс, която председателстваше сесията, призна, че първоначално е смятала, че вотът е в полза на оставане, но от генералния секретар Джени Формби е разбрал, че делегатите всъщност са гласували против. Тя се противопостави на гневните искания за вот с карти. \r\nСъгласно промените в правилата, договорени миналата година и осъществени на тази конференция, делегатите вече нямат право да изискват гласуване с карти, което вместо това е по преценка на председателя. \r\n \r\n  Юлиян Марков", "date": "2019.09.23", "title": "The Independent: Лейбъристката партия гласува против подкрепа за оставане в ЕС в нов референдум за Брекзит"}
{"url": "http://www.focus-news.net/news/2019/09/23/2701562/kanal-5-makedoniya-bez-napredak-zavarshi-sreshtata-za-zakona-za-prokuraturata.html", "text": "Поредният кръг от преговори по закона за прокуратурата между правителството и опозицията приключи без напредък, информира македонският телевизионен  “Канал 5“ .  \r\nПоловин час след началото на срещата екипите на правителството и ВМРО-ДПМНЕ прекратиха преговорите. Последните предложения за закона дори не са обсъждани. Причината, според тях, е, че съществуват съществени различия в тълкуването на заключенията от лидерската среща, които изискват вътрешни консултации. \r\nОчакванията за сделка бяха малки днес още преди началото на срещата. Министърът на правосъдието Рената Десковска заяви в началото, че не е оптимист,  имайки предвид с кого преговаря и че ключовите различия по отношение на разследванията на Специализираната прокуратура (СП) остават нерешени. \r\nПреговарящият от ВМРО-ДПМНЕ Антонио Милошовски заяви, че отговорността за провала е на правителството. Споразумение е възможно, казва Милошовски, само ако опозицията получи роля при избора на персонал за ръководни длъжности в прокуратурата. \r\n \r\n  Юлиян Марков", "date": "2019.09.23", "title": "„Канал 5“ (Македония): Без напредък завърши срещата за Закона за прокуратурата"}
