{"url": "http://www.focus-news.net/news/2018/10/22/2581396/plovdiv-80-godishna-zhena-e-blasnata-ot-avtobus.html", "text": "80-годишна жена е блъсната от автобус, съобщи за  Радио \"Фокус\"-Пловдив  говорителят на ОДМВР-Пловдив. Инцидентът е станал около 18.50 часа на ул.\"Съединение\" в ж.к. \"Тракия\". По първоначални данни 80-годишна пешеходка пресякла неправилно пътното платно и била ударена от автобус на градския транспорт. При спирането на рейса пострадали и две пътнички в него. Трите жени са в болница, изчакват се резултатите им. Шофьорът е тестван за алкохол, но резултатите са отрицателни.  \r\nМинути по-късно, при подобни обстоятелства, 63-годишна пешеходка е била блъсната от лек автомобил \"Мерцедес\" на бул. \"Марица\". И тя е в болница. Отрицателна е алкохолната проба на водача. \r\nМария Русева", "date": "2018.10.22", "title": "Пловдив: 80-годишна жена е блъсната от автобус"}
{"url": "http://www.focus-news.net/news/2018/10/22/2581394/stara-zagora-biblioteka-iskra-v-kazanlak-predstavi-rezultati-ot-proekta-si-bibliotekata-moyata-parva-stsena.html", "text": "Едно от направленията, в които Библиотека „Искра“ ангажира свободното време на децата от Община Казанлък е в рамките на проекта \"Библиотеката - моята първа сцена\". Това каза за  Радио „Фокус“  директорът на библиотеката Анна Кожухарова. В рамките на проекта са изпълнени дейности като творческо писане, рисуване, изучаване на фолклор, театър, грънчарство, плетене, бродиране, моден дизайн, фотография и ТВ „Тийнейджър“. Финансирането му бе в рамките на 4 хил. 710 лв.  \r\nСъс средства от проекта бе издаден сборникът „Цветовете на лятото”, създаден от 42 автори на текстове и илюстратори на възраст от 6 до 13 години в Общинска библиотека „Искра” и НЧ „Пробуда-1920”, с. Копринка.  \r\nПроектът „Библиотеката – моята първа сцена“ бе реализиран с подкрепата на Фондация „Глобални библиотеки – България” в рамките на конкурс „Библиотеката – активен участник в обществения живот“ в изпълнение на договор с Министерство на културата. \r\nПартньори на библиотеката в Казанлък са Народно читалище „Пробуда” - село Копринка и Народно читалище „Зора” - село Голямо Дряново. \r\nСлавяна ГАЙДАРОВА", "date": "2018.10.22", "title": "Стара Загора: Библиотека „Искра“ в Казанлък представи резултати от проекта си „Библиотеката – моята първа сцена“"}
{"url": "http://www.focus-news.net/news/2018/10/22/2581395/dobrich-muzikalniyat-spektakal-taynstvenoto-rechno-konche-e-novoto-zaglavie-v-afisha-na-darzhaven-kuklen-teatar-dora-gabe.html", "text": "Музикалният спектакъл „Тайнственото речно конче“ е новото заглавие в афиша на Държавен куклен театър „Дора Габе“. Това съобщи Красимира Димитрова, специалист „Връзки с обществеността“ в ДКТ, предаде кореспондентът на  Радио „Фокус” – Варна . „Тайнственото речно конче“ e един спектакъл за истинските неща в живота, за приятелството, а и за пътя към тях, за илюзиите“, споделя режисьорът Веселин Анев. Творческият екип обединява композитора Владимир Джамбазов, сценографа Адриана Анева и Мария Генова – хореограф. Участват актьорите Мира Демирева, Мила Боянова, Мария Генова - гост, Валентин Иванов и Румен Куртев. Премиерата е след броени дни - в петъчния 26 октомври, от 18.00 часа.  \r\nЖулиета НИКОЛОВА", "date": "2018.10.22", "title": "Добрич: Музикалният спектакъл „Тайнственото речно конче“ е новото заглавие в афиша на Държавен куклен театър „Дора Габе“"}
{"url": "http://www.focus-news.net/news/2018/10/22/2581400/ana-mpa-sasht-okonchatelno-osvobodi-gartsite-ot-vizi-vav-vrazka-s-otlichnoto-nivo-na-dvustrannite-otnosheniya.html", "text": "Гражданите на Гърция бяха освободени окончателно от задължението да си вадят документи за пътуване (визи) преди да пътуват до САЩ, се казва в писмо от американските власти, изпратено до Министъра по защита на гражданите на Гърция Олга Геровасили, съобщиха от ведомството в понеделник, предава  гръцката държавна агенция АНА-МПА . \r\nСъгласно съобщението на министерството, в писмото се отбелязва, че гръцките граждани са включени за постоянно в Програмата за освобождаване от визи, която се преразглежда всяка година. От сега нататък Гърция е освободена от годишния преглед на постоянна основа. \r\nМярката потвърждава, че Гърция спазва стриктно всички задължения за пътуване до САЩ и „отразява отличното ниво на двустранните отношения със САЩ в сферата за защита на гражданите“, пише още в изявлението на ведомството. \r\nПревод и редакция:", "date": "2018.10.22", "title": "АНА-МПА: САЩ окончателно освободи гърците от визи във връзка с „отличното ниво на двустранните отношения“"}
{"url": "http://www.focus-news.net/news/2018/10/22/2581398/vitsepremierat-valeri-simeonov-i-predstaviteli-na-rabotodatelski-organizatsii-se-obediniha-protiv-povishavaneto-na-maksimalniya-osiguritelen-dohod-obzor.html", "text": "Вицепремиерът Валери Симеонов и работодателските организации проведоха среща в сградата на Министерски съвет с цел обсъждане и преодоляване на задържащите фактори на вътрешната среда, които възпрепятстват ускоряването на икономическия растеж в България над 4%, въпреки благоприятната икономическа обстановка. На срещата бяха обсъдени и възможности за ускоряване на редица политики и реформи в сферата на пазара на труда, пенсионното осигуряване, трудово-медицинската експертиза, съдебната система, административната реформа и електронното управление, сигурността, енергетиката и образованието.  \r\nСлед срещатa вицепремиерът Валери Симеонов заяви, че с представителите на работодателските организации категорично са против повишаването на максималния осигурителен праг от 2600 на 3000 лева. По думите му това е много сериозно нарушение на предизборната програма на коалиция ГЕРБ – Обединени патриоти, под която са се разписали да не се променят данъците в 4-годишния период на управление. Той заяви, че една такава промяна неизбежно ще доведе до удар върху печелившия бизнес в България и може да предизвика пререгистрация на фирми в държави извън България. Симеонов обясни и, че бизнесът в България настоява да не се отлага реформата в таксата за битови отпадъци според принципа „замърсителят плаща“.  \r\nТой също така уточни, че с представителите на работодателските организации са на обща позиция, че е крайно време вече да се отмени плащането на първите 3 болнични дни от работодателя. Лидерът на НФСБ заяви, че това е кризисна мярка от 2008 година и не би трябвало да я има в момента, когато има ръстови показатели на развитие на държавата и икономиката.  \r\nВицепремиерът допълни, че с работодателските организации категорично са за отпадането на квотите в Закона за хората с увреждания. Според него квотите, които задължават назначаването на хора с инвалидност са несъстоятелни и това води до съответни санкции, които са в размер на 30% от минималната работна заплата, а в България има остър недостиг на работна ръка и няма работодател, който да не назначи инвалид, стига да му върши работа. По думите на вицепремиера в тези текстове е заложен популизъм, прикрит под грижата за инвалидите.  \r\nТой обясни още, че с работодателските организации се обединяват около законодателна инициатива, с която да се дава възможност на хора от трети страни да работят в България. Според Симеонов и представителите на бизнеса трябва да се дава възможност на тези хора в определен срок – най-вероятно 5-годишен – да работят в България, да получават права на гражданин, но да не могат да напускат държавата и да ходят в други държави в ЕС, защото това не е в национален интерес. По думите му в случая не говорим за гражданство, а за даване възможност за достъп до пазара на работната ръка на граждани от трети страни, основно от български произход. \r\nПредседателят на Асоциацията на индустриалния капитал в България Васил Велев заяви, че очевидно бизнес средата у нас не е добра, въпреки полаганите усилия. Той уточни, че имаме ръст от порядъка на 3.5% на БВП за полугодието, имаме ръст в разходите за възнаграждение на работодателите в порядъка на 8.5% за полугодието, но в същото време производителността  расте с по-малко от 3% и сме на 12 място по ръст на БВП в ЕС. В същото време имаме спад на чуждестранните инвестиции в дялово участие, има спад на местните инвестиции и има ръст на българските инвестиции в чужбина. По думите му трябва да има условия да се работи остро по проблема с недостига на работна ръка, тъй като страната ни е едва на 122-ро място по показателя за намиране на специалисти за работа от 140 страни.  \r\nВасил Велев също така заяви, че от както се е въвело плащането на първите 3 дни болничен от предприятията до днес, разходите за болнични са увеличени 2 пъти. По думите му тази мярка е била въведена, за да се намалят злоупотребите, а те всъщност са се увеличили.   \r\nТой допълни, че по време на срещата категорично са се обявили и против квотите за инвалидите в предприятията, защото по този начин не се решава проблема с тяхното интегриране.", "date": "2018.10.22", "title": "Вицепремиерът Валери Симеонов и представители на работодателски организации се обединиха против повишаването на максималния осигурителен доход (ОБЗОР)"}
{"url": "http://www.focus-news.net/news/2018/10/22/2581397/predstoyashti-mezhdunarodni-sabitiya-za-23-oktomvri-agentsiya-fokus.html", "text": "*** В Македония продължават реакциите след решението на парламента да пристъпи към промяна на Конституцията в съответствие с Договора от Преспа за името \r\n*** Продължават политическото напрежение в Гърция във връзка с очакваното гласуване за ратификация на договора за името на Македония \r\n*** Турският президент Реджеп Таийп Ердоган ще даде официално изявление по случая с убийството на саудитския журналист Джамал Кашоги \r\n*** Европейският парламент ще обсъжда скандала с изтичането на лични данни в социалните мрежи и последиците от него \r\n*** Унгария отбелязва 62 години от надигането срещу комунистическата власт \r\n*** Министърът на вътрешните работи на Италия Матео Салвини ще пристигне в Букурещ, където ще разговаря с румънския си колега Кармен Дан \r\n***", "date": "2018.10.22", "title": "Предстоящи международни събития за 23 октомври ( Агенция „Фокус“ )"}
{"url": "http://www.focus-news.net/news/2018/10/22/2581399/ministar-predsedatelyat-boyko-borisov-pristigna-na-ofitsialno-poseshtenie-v-egipet.html", "text": "Министър-председателят Бойко Борисов пристигна на официално посещение в Кайро, Египет. Това съобщиха от  правителствената информационна служба.   Той беше посрещнат с почетен гвардейски шпалир лично от премиера на страната - Мустафа Мадбули. Утре, 23 октомври, премиерът Борисов ще разговаря с президента на Арабска Република Египет Абдел Фатах Ас Сиси. В продължение на разговорите им по време на 73-та сесия на Общото събрание на ООН, двамата ще обсъдят активизиране на двустранните отношения и задълбочаване на сътрудничеството във всички области от взаимен интерес. В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов.", "date": "2018.10.22", "title": "Министър-председателят Бойко Борисов пристигна на официално посещение в Египет."}
{"url": "http://www.focus-news.net/news/2018/10/22/2581405/plovdiv-oponentat-na-kubrat-pulev-v-predstoyashtiya-boksov-mach-hyui-fyuri-poseti-grada-kato-badeshte-evropeyska-stolitsa-na-kulturata-i-interesna-turisticheska-destinatsiya.html", "text": "Хюи Фюри – опонентът на Кубрат Пулев в предстоящия боксов мач посети град Пловдив, като бъдеща европейска столица на културата и интересна туристическа дестинация, предаде репортер на  Радио „Фокус“- Пловдив . Фюри и екипа му бе посрещнат от зам.- кмета по спорта на Пловдив Георги Титюков, който му показа интересните забележителности на града като Стария град, Античния театър, Римския театър и др. „Разходихме се и по Главната улица на Пловдив, като му обяснихме, че ние все пак ще сме за опотента му и той не се сърди“, каза Титюков. След като разгледа града и се снима с много запалянковци по бокса от Пловдив Хюи Фюри си направи снимка и пред сградата на общината. Кубрат Пулев ще излезе в боксов мач срещу Хюи Фюри в събота, 27 октомври, който ще определи официалния претендент за титлата в тежка категория на Международната боксова федерация (IBF). \r\nЦветана ТОНЧЕВА", "date": "2018.10.22", "title": "Пловдив: Опонентът на Кубрат Пулев в предстоящия  боксов мач Хюи Фюри посети града, като бъдеще европейска столица на културата и интересна туристическа дестинация"}
{"url": "http://www.focus-news.net/news/2018/10/22/2581406/premierat-boyko-borisov-razgovarya-s-ministar-predsedatelya-i-ministar-na-zhilishtnoto-stroitelstvo-i-urbanizatsiyata-na-egipet-mustafa-kamal-madbuli.html", "text": "Българската страна има интерес и би желала да види едно действително и трайно активизиране на политическия диалог с Египет. Това заяви премиерът Бойко Борисов в Кайро по време на разговора си с министър-председателя и министър на жилищното строителство и урбанизацията на Арабска република Египет Мустафа Камал Мадбули, съобщиха от  правителствената информационна служба.  Настоящото посещение на българския премиер е втора визита на това равнище в историята на двустранните ни отношения с Египет. \r\nМинистър-председателят Борисов отбеляза, че българското правителство се стреми да поддържа интензивен политически диалог на всички нива с традиционните партньори на България в Близкия изток и Северна Африка. Премиерът добави, че страната ни е готова да развива пълноценни и взаимно изгодни отношения с Египет във всички области от взаимен интерес–икономика, енергетика, земеделие, сигурност, туризъм, култура, образование и други. За таз цел е необходимо да бъдат очертани конкретни действия и практически стъпки за разширяване на сътрудничеството. Премиерът Борисов изрази увереност, че с настоящата му визита в Кайро ще  се постигне конструктивен диалог по ключови  теми от двустранен и регионален характер.", "date": "2018.10.22", "title": "Премиерът Бойко Борисов разговаря с министър-председателя и министър на жилищното строителство и урбанизацията на Египет Мустафа Камал Мадбули"}
{"url": "http://www.focus-news.net/news/2018/10/22/2581403/stanislava-kodeva-logoped-zaekvaneto-se-otklyuchva-ot-silen-stres-i-nay-chesto-v-ranna-detska-vazrast.html", "text": "Заекването се отключва от силен стрес и най-често в ранна детска възраст. Това каза за  Радио „Фокус“ – Бургас  логопедът Станислава Кодева по повод Световния ден на заекващите. По думите й много от децата се плашат от животни или са ставали свидетели на семейни скандали и кавги и това са главните причини да отключат този вид говорен дефект. Рисковата възраст е между 2, 5 – 5 години. „Много от родителите имат погрешно мислене, че от само себе си ще се изчисти това комуникативно нарушение, но всъщност е необходима терапия паралелно с логопед и психолог, защото проблемът е психологически. Не се ангажирам със срокове, но е необходима логопедична терапия не по-малко от 3 месеца в зависимост от това до колко детето се запъва или заеква“, добави Кодева. Според нея някои логопеди разграничават запъването от заекването, но в световната логопедична терапия съществува само заекване. Има лека, средна и по-тежка форма на заекване, когато детето се задъхва и не може да каже нищо. „Тогава вече е най-страшно и за съжаление в училищата и в градините съществува жестокост и нетолерантност към децата с говорни дефекти. Така по този начин тези деца се затварят още повече в себе си, което допринася за учебния процес и лошите оценки“, допълни още Кодева. Тя добави, че ако на проблема не се обърне внимание навреме, той със сигурност би се задълбочил както и е възможно този говорен дефект да се прояви и при по-възрастен човек, ако е преживял силен стрес. \r\nМария КУРТЕВА", "date": "2018.10.22", "title": "Станислава Кодева, логопед: Заекването се отключва от силен стрес и най-често в ранна детска възраст"}
{"url": "http://www.focus-news.net/news/2018/10/22/2581404/sds-tarsi-podkrepa-za-ideyata-da-se-udvoi-bvp-na-stranata-za-sledvashtite-10-godini-obzor.html", "text": "На проведената през юли 23-а Национална конференция Съюз на демократичните сили (СДС)  прие политическа декларация, в която очерта новата си основна цел - българите, като европейски граждани, да имат и европейски доходи. В тази връзка СДС, със съдействието на фондация „Конрад Аденаур“, организира дискусия по тази тема. Лектори на събитието бяха икономическият експерт от Институт за пазарна икономика Петър Ганев, икономистът и финансов журналист Владимир Сиркаров, международният секретар на КТ „Подкрепа\" Веселин Митов, ръководителят на офиса на „Конрад Аденауер“ в България Торстен Гайслер. Дискусията  беше открита от председателя на СДС  Румен Христов . Той каза, че СДС като политическа сила е заявила желание и търси подкрепа от други политически формации за обединение около идеята за удвояване на БВП на страната за следващите 10 години. Според него България, като държава с нисък старт и ниска база, трябва да търси възможност за увеличаване на БВП в рамките на 5-6%. Той допълни че страната ни е покрила всички политически изисквания на Европейския съюз и за развита пазарна икономика, и за условията за членството ни е ЕС и НАТО, затова следва да се премине към следващия етап, а именно повишаване на жизненото равнище на българските граждани. Румен Христов посочи, че заложеният темп на инфлацията е между 1.6-1.8 %, а в момента надхвърля 3.6%, като обясни, че тези цифри са притеснителни, защото заложените темпове са критерии за влизането на страната в Еврозоната. Лидерът на партията отбеляза, че за да се случи това, трябва да се създадат условия за по-ускорен икономически растеж, като изтъкна че прираст от 3.2% или достигане до 118 млрд. лв. през другата година е недостатъчен. \r\nПо време на дискусията, Христов коментира и увеличението на бюджета на НЗОК за 2019 г. Според него предложението за увеличение с 490 млн. лв. ще бъде прието без съмнение. По думите му България е на първо място в света по брой многопрофилни болници на глава от населението, а сега от бюджета на касата се предвиждат допълнителни 180 млн. лв. за тях, което според него е знак за това, че там определено има проблем. Той отбеляза, че по-голямата част от средствата трябва да бъдат оставени в ръцете на българските граждани, защото те най-добре знаят как да бъдат използвани.  \r\nДруги засегнати въпроси по време на дискусията бяха темите за производителността на труда, инфраструктурата, образованието, иновациите,  както и реформите в съдебната система. Според Христов България е от страните с най-нисък ръст на производителността на труда, около 3%. „Трябва да се работи в тази посока, защото една неконкурентноспособна икономика не може да бъде източник на допълнително увеличаване на доходите“, посочи той. Христов каза, че трябва да се прави социална политика, но не през данъци и бюджет. Той обясни, че срещите с експерти са изключително важни, както и организирането на по-големи дискусии, които дават по-силен отзвук. Христов допълни, че една нация трябва да просперира, а това ще стане, когато гражданите са доволни и имат доходи, каквито ги удовлетворяват.  \r\nКметът на Община Карлово и зам.-председателят на Съюза на демократичните сили  Емил Кабаиванов  заяви, че в свръхцентрализирана, амортизирана и изостанала система, каквато е в институциите на България, не остават средства за българските общини. Според него местната власт няма как да бъде част от инвестиционната политика, ако разчита само на кохезионните фондове. Той обърна внимание, че страната се води по своя балкански манталитет - парите и властта на едно място при един човек. По думите му проблемът би бил решен ако структурата на управление е федерална република, ако се даде възможност за децентрализация и активна регионална и национална политика.  \r\nДаяна ДЮЛГЕРОВА", "date": "2018.10.22", "title": "СДС търси подкрепа за идеята да се удвои БВП на страната за следващите 10 години (ОБЗОР)"}
{"url": "http://www.focus-news.net/news/2018/10/22/2581401/plovdiv-na-80-godishnata-zhena-blasnata-ot-avtobus-v-momenta-se-pravyat-izsledvaniya.html", "text": "На 80-годишната жена в момента правят изследвания. Това съобщиха за  Радио \"Фокус\"- Пловдив  от пресцентъра на УМБАЛ\"Св. Георги\". Тя е настанена в Спешния център. Другата пострадала жена на 63 години е пристигнала сама в болницата. Няма установени сериозни наранявания и е освободена за домашно лечение по нейно желание. \r\nМария Русева", "date": "2018.10.22", "title": "Пловдив: На 80-годишната жена, блъсната от автобус, в момента се правят изследвания"}
{"url": "http://www.focus-news.net/news/2018/10/22/2581074/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Йордания отмени анекса към мирния договор с Израел, подписан през 1994 г., съобщава вестник  The Jerusalem Post , като припомня, че текстът урежда отдаването под наем на суверенна йорданска земя на Израел. \r\nВ изненадващо изявление кралят на Йордания Абдула II заяви, че няма да подновява тази част от договора, засягаща пряко регионите Бакура и Гхамар. Съгласно споразумението от 1994 г. тези две области „попадат под йорданския суверенитет с израелските частни права за използване на земята“. Те включват безпрепятствена свобода на влизане, излизане и движение в района. Тези зони не подлежат на митническо или имиграционно законодателство.  \r\nСъгласно споразумението, „правата ще останат в сила за 25 години и ще бъдат подновявани автоматично за същия период, освен ако някоя от страните не желае да прекрати споразумението, в който случай ще бъдат проведени консултации\". Срокът изтича на 25 октомври, отбелязват от редакцията.  \r\nКралският дворец обяви изявление, в което се казва, че „областите Бакура и Гхамар винаги са били наш основен приоритет и нашето решение е да прекратим член 2 от Приложение І (б) от Договора за мир между Израел и Йордания, произтичащ от нашата готовност да вземем каквото е необходимо за Йордания и йорданците\". \r\nПремиерът на Израел Бенмамин Нетаняху увери, че страната ще започне преговори с Йордания по въпроса. Той не спомена за предимствата, които има Йордания в замяна на отдаването под наем на двете области – като например разрешението за прелитане на самолети от и за Европа. Това би могло да се използва като лост за убеждаване на Аман да промени решението си, коментира издание.  \r\nГоворейки във връзка йорданското изявление в паметна служба по повод 23-тата годишнина от убийството на Ицхак Рабин, който подписа договора с Амана, Нетаняху заяви, че „няма съмнение, че от цялостна гледна точка цялото споразумение е важен актив, ценен и за двете страни\". \r\nОще през март бе съобщено, че Аман се насочва прекратяване на договорите, а външният министър на страната поясни, че „правителството в момента разглежда решението си относно естеството на използването на Бакура и Гхумар по начин, който служи на висшите национални интереси\". \r\nПрекратяването на изпълнението на анекса от мирния договор на Израел е свързано с належащо искане на депутати, политически партии и активисти, твърди изданието. \r\n***  Износът на отбранителната и космическата промишленост на Турция през тази година се очаква да достигне до два милиарда долара. Това заяви подсекретарят на националната отбранителна индустрия Исмаил Демир, съобщава турският вестник  Hurriyet . \r\nКъм месец октомври експортът на Турция в областта на отбраната и космическата индустрия вече е достигнал около 1,5 млрд. долара, което представлява годишно увеличение от 14%. \r\n„Смятаме, че както бартерният метод, така и използването на местната валута ще бъдат много привлекателни в потенциалните пазарни области от нашия интерес\", поясни Демир. \r\nСъгласно думите му, че с някои промени в дизайна хеликоптерът Atak Faz-2 ще увеличи капацитета си за носене на повече оръжия и системи за защита. Машината ще бъде предадена на въоръжение в турската армия до средата на 2019 г.  \r\nДемир подчерта, че отбранителната индустрия на Турция работи върху разработването на двигатели, които да се използват за хеликоптери T625 и ATAK. „Турбореактивните и двигатели ще се предлагат в различни размери. Те ще бъдат използвани за безпилотни летателни апарати и крилати ракети\", поясни представителят на Анкара.  \r\nДемир заяви, че проектът за разработване на двигатели за леки бронирани автомобили също продължава. Същевременно допълни, че се изготвя проект за създаване на център за лазерни технологии.„Лазерите и електромагнитните оръжия са сред нашите важни проекти\", подчерта турският професор. \r\n***  В следващите години ще продължи процеса на сближаване между Швеция и НАТО, макар пълноправното членство на скандинавската страна във военния блок на Запада да остава спорен въпрос за обществото. Без да губи време, Скандинавия най-накрая трябва напълно да преодолее доктрината за неутралитет от епохата на Студената война и да приеме една по-разумна и проактивна политика на отбрана, пише бившият министър-председател на Швеция Карл Билд в авторска статия за  Project Synicate . \r\nСлед дебаркирането си в пристанищата на Западна Швеция, военни конвои от различни страни от НАТО изпълниха улиците, което принуди полицията да разпространи предупреждения за проблеми с трафика. Военните са на път за Норвегия, където около 50 хиляди военнослужещи, пилоти и моряци се събират за най-мащабните за последните години военни учения на НАТО. Тази операция под кодово име„Единен тризъбец“ има една ясна цел: да демонстрира способността на Алианса да защити Норвегия от външен агресор.  \r\nНе е нужно да се посочва кой е този потенциален агресор. Очевидно, не става въпрос за Швеция или Финландия: войници от двете страни също участват в ученията. В годините на Студената война Финландия попадаше понякога под съветско влияние, тъй като Кремъл се опитваше да разшири пространството си за маневри. Но Хелзинки винаги е оставал на позиции за твърда защита на своята идентичност – нордическа и западна.  \r\nПрез целия този период Швеция винаги се е въздържала от членство в НАТО, което се обясняваше с нейния традиционен геополитически неутралитет, а също от съображения за солидарност с финландците. В същото време Дания и Норвегия, макар да се присъединиха към Алианса, отказаха да допуснат разполагането на чуждестранни въоръжени сили на своя територия в мирно време. \r\nНо в последните години картината на сигурност в Северна Европа се промени. НАТО, действайки в отговор на руската агресия и ревизионизъм, разположи тактически части в Естония, Латвия и Литва, а също и авиационни ескадрили за охрана на въздушното пространство на трите балтийски държави. Междувременно в Швеция и Финландия продължават да се увеличават разходите за отбрана и да се водят дискусии за възможността привилегированото партньорство в НАТО да бъде заменено с пълноправно членство.  \r\nШвеция вече достигна до разбирането, че нейната територия може изцяло да се окаже в театъра на натовска операция, ако в Северна Европа започне въоръжен конфликт. Това разбиране все по-често се отчита в политиката за национална сигурност и в тази за нейната отбранителна способност. Вътрешнополитически елити в Стокхолм разбират, че всяка заплаха за суверенитета на трите балтийски страни или Норвегия ще бъде също опасност за сигурността на Швеция. Именно поради тази причина скандинавското кралство не просто участва в ученията „Единен тризъбец“, но и развива партньорство с Полша в областта на сигурността – за надзор в отбраната в акваторията на Балтийско море.  \r\nЗадълбочаването на партньорството на Швеция с НАТО контрастира с доктрината за неутралитет, към която Стокхолм се придържаше в годините на Студената война. Тогава стражите на тази изолация щяха да вдигнат шум до небесата при всеки намек за сътрудничество с Алианса и Запада, и да го обявят като акт на предателство. Стратегията се състоеше в това Кремъл да бъде убеден, че подобно нещо никога няма да се случи. \r\nРазбира се, това винаги е било просто фарс. СССР имаше достатъчно вербувани високопоставени агенти в шведското правителство, за да знае за тайните връзки на Стокхолм със Запада. В каквото и да убеждаваха шведския народ по отношение на неутралитета на страната, Москва знаеше, че това е лъжа. Сега тази маска е свалена: подготвя се пълномащабна военна интеграция с НАТО.  \r\nПълноценното членство в НАТО остава според въпрос в Швеция. В миналото външната политика на скандинавската страна се колебаеше между два различни подхода. От една страна, Швеция е активист-екстроверт, по-скоро напомняща на неправителствена организация, отколкото на национална държава; от друга страна, тя провеждаше свръхреалистична политика на „дълбока сигурност“, макар за нея да се говореше само шепнешком и при закрити врати. И до ден днешен тази двойнственост пречи на провеждането на рационални дебати за политиката на сигурност.  \r\nЩо се отнася до Финландия, то тя винаги активно е използвала втория подход и почти никога първия. И на фона на отсъствието на сериозни вътрешни разногласия, за нея се оказа по-лесно да се адаптира към новата геополитическа реалност. Например, Финландия заяви директно, че разглежда присъединяването към НАТО като важен вариант за своята политика за национална сигурност. Именно на това шведските леви центристи не са готови. \r\nВъпреки това, благодарение на ученията на „Единен тризъбец“, шведите ще видят бригада, водена от Швеция (съставена от шведски и финландски единици), да се присъединява към силите на НАТО, за да участва в мащабното военно обучение. Те ще видят до каква степен шведските, финландските и норвежките ВВС вече са интегрирани. И накрая, те ще наблюдават как Финландия води военноморски маневри в Балтийско море. \r\nПрез следващите години Швеция ще продължи сближаването си с НАТО. Съвместните учения ще доведат до по-задълбочена оперативна координация и създаване на общ възпиращ ефект за цяла Северна Европа и района на Балтийско море. \r\nДа, разбира се, настоящата мобилизация не е причинена от силна заплаха от страна на Русия. Но Москва модернизира армията си агресивно, което явно принуждава западните страни да увеличат собствения си отбранителен потенциал в този регион. Трябва да изпратим ясен сигнал: на опортюнистичните актове на агресия ще бъде даван отговор - сега и в бъдеще. Изграждайки правилната отбрана, можем да гарантираме мир и стабилност в региона, което е необходимо условие за постигане на по-конструктивни отношения с Русия в дългосрочен план. \r\n***", "date": "2018.10.22", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/10/22/2581075/mia-zaev-zaedno-s-opozitsiyata-shte-napravim-promenite-za-po-malko-ot-15-dni.html", "text": "Премиерът Зоран Заев е заявил, че промените в конституцията ще станат готови за по-малко от 15 дни, съобщава  МИА . \r\nПо време на обществения дебат той е обещал на депутатите инклузивен процес, при който кабинетът му да отиде в Парламента с предложение за нужните конституционни промени в съответствие с Договора от Преспа, а после управляващи и опозиция заедно да ги обсъдят в окончателен вид. \r\n„Вярвам, че  можем да направим това за 15 дни и колкото е възможно да съкратим  процедурата. Вярвам, че е възможно да хармонизираме усилията си. Колкото повече напредваме, толкова по-ясно ще ни става, че няма нищо „скрито-покрито“ в тези поправки.  Те ще ни обединят и ще гарантират бъдещето на страната ни.“ \r\nПопитан дали исканията на опозиционните депутати, гласували за промените, са приемливи, Заев е отговорил, че много внимателно се е запознал с четирите им предложения. \r\n„Едното е да се потвърди македонската идентичност, второто е свързано с практическото приложение, което вече е включено в споразумението. Аз съм убеден, че те искат ясно формулиране на връзката между членството ни и вътрешната употреба, т.е. допълнителна уговорка, че пълната употреба на името вътре в Македония ще започне, когато страната стане пълноправен член на ЕС“, обясни Заев. \r\nСпоред него третото искане е свързано с  предпазни мерки в случай, че Гърция не успее да ратифицира Договора от Преспа или ако създаде препятствия за евроинтеграцията на Македония. \r\nИ накрая, депутатите от опозицията, които са гласували за промените в конституцията, потвърждават и желание да се подобрят отношенията помежду им. \r\n„Вярвам, че техният брой ще е много по-голям.  Не казвам това случайно, защото много повече парламентаристи ще се присъединят към тази идея. Отново отправям послание за инклузивност, а това е процес, който надхвърля нашата партийна принадлежност. Нека да седнем заедно, да дефинираме конституционалните промени и да гарантираме сигурността, стабилността и икономическото развитие на нашата Македония.“ \r\nТова е заявил македонският премиер в неделя във Воландово.  Ивелина Ватова", "date": "2018.10.22", "title": "МИА: Заев: Заедно с опозицията ще направим промените за по-малко от 15 дни"}
{"url": "http://www.focus-news.net/news/2018/10/22/2581077/predstoyashti-sabitiya-v-stranata-za-22-oktomvri-agentsiya-fokus.html", "text": "***   \r\nОт 09.00 часа в IV състав на Специализирания наказателен съд ще се гледа делото срещу Радослав А., Владислав А. и Асен И., обвинени в организиране и ръководене на организирана престъпна група. \r\n***   \r\nОт 09.30 часа в Министерски съвет вицепремиерът Валери Симеонов ще се срещне с работодателските организации. След срещата са предвидени изявления за медиите от 11.00 часа в Министерски съвет. \r\n***   \r\nОт 09.30 часа 26 състав на СГС ще се гледа делото срещу В. Димитров, Л. Абланска и М. Стоилова (длъжностно присвояване в особено големи размери). \r\n***   \r\nОт 09.30 часа в XII състав на Специализирания наказателен съд ще се гледа делото срещу Павел М., обвинен в престъпление по служба. \r\n***   \r\nОт 09.30 часа в XVI състав на Специализирания наказателен съд ще се гледа делото срещу Йордан Н. и Андриан А., обвинени в организиране и ръководене на организирана престъпна група.  \r\n***   \r\nОт 10.00 часа в VI състав на Специализирания наказателен съд ще се гледа делото срещу Даниел Б., Христо П., Цветан К., Павел А. и Кирил Д., обвинени в образуване и ръководене на организирана престъпна група. \r\n***   \r\nОт 10.00 часа в XVIII състав на Специализирания наказателен съд ще се гледа делото срещу Атанас М., Ивайло Г., Николай З., обвинени в организиране и ръководене на организирана престъпна група. \r\n***   \r\nОт 11.00 часа в Софийската опера и балет списание „Мениджър” ще обяви финалистите в 11-ото издание на конкурса „Мениджър на годината”.  \r\n***   \r\nВ 11.00 часа в зала „Триадица“ на „Гранд хотел София“ СДС, със съдействието на фондация „Конрад Аденаур“, организира дискусия на тема „Българите - европейски граждани с европейски доходи - десният път за постигането на тази цел“. Лектори ще бъдат икономическият експерт от ИПИ Петър Ганев, икономистът и финансов журналист Владимир Сиркаров, международният секретар на КТ „Подкрепа\" Веселин Митов, ръководителят на офиса на „Конрад Аденауер“ в България Торстен Гайслер. Дискусията ще бъде открита от председателя на СДС Румен Христов.  \r\n***   \r\nОт 11.00 часа в Х състав на Специализирания наказателен съд ще се гледа делото срещу Георги К., Илко П., Теодор Б. и др., обвинени в организиране и ръководене на организирана престъпна група.  \r\n***   \r\nОт 11.00 часа в XVI състав на Специализирания наказателен съд ще се гледа делото срещу Крум К., Мирослав Е. и Свилен Г., обвинени в организиране и ръководене на организирана престъпна група. \r\n***   \r\nОт 11.00 часа в конферентната зала на БСК ще се проведе пресконференция на тема „Пореден удар върху светлия бизнес с новите изисквания към касовите апарати“.  \r\n***   \r\nОт 11.00 часа в Националния пресклуб на БТА. Гражданска инициатива „Граждани за София“ ще дадат пресконференция на тема „Певърна ли се София в европейска столица с бюджета си от 15 млрд. лв. за 10 години? \r\n***   \r\nОт 11.30 часа в централата на партията на улица „Врабча“ 23, ръководството на ПП АБВ ще даде пресконференция след среща с ръководството на Камарата на строителите в България. \r\n***   \r\nОт 11.30 часа до 13.30 часа в кабинет 207 в поликлиниката на ВМА ще се проведа безплатни прегледи за катаракта и глауком. Инициативата е част от скрининговата програма на Националната кампания \"Право на зрение\". \r\n***   \r\nОт 12.30 часа пред сградата на Министерски съвет ще се проведе протест под надслов „Оставка на вицепремиера Валери Симеонов!“, организиран от майки на деца  увреждания.  \r\n***   \r\nОт 13.00 часа в III състав на Специализирания наказателен съд ще се гледа молба за изменение на мярка за неотклонение на Станимир Х.  \r\n***   \r\nОт 13.30 часа на пешеходния мост над бул. „България“ до НДК ще бъде открита пета изложба „Виж София – където строителството историята с Бъдещето“.  \r\n***   \r\nОт 13.30 часа в XIX състав на Специализирания наказателен съд ще се гледа делото срещу Антон Х., Бойко Ф., Бойчо Ф., Вилхелм К., Милен В. и др., обвинени в образуване и ръководене на организирана престъпна група.  \r\n***   \r\nОт 14.00 часа в XVI състав на Специализирания наказателен съд ще разгледа молба за изменение на мярка за неотклонение на Манчо К.  \r\n***   \r\nОт 14.00 часа в VIII състав на Специализирания наказателен съд ще разгледа молба за изменение на мярка за неотклонение на Цветомир Ц. \r\n***   \r\nОт 14.00 часа в зала \"Мраморна\" на МТСП, КТ „Подкрепа“ ще предложи на Комисията по доходи и жизнено равнище своето предложение за промяна в заплащането и ограничаването на нощния труд. \r\n***   \r\nОт 15.00 часа в XII състав на Специализирания наказателен съд ще се гледа делото срещу Марина Н., обвинена в участие за организирана престъпна група.  \r\n***   \r\nОт 16.00 часа в Централното фоайе в Ректората на Софийския университет \"Св. Климент Охридски\" ще бъде представена изложба, посветена на Джеймс Джойс.  \r\n***   \r\nОт 16.00 часа във фоайето на Физическия факултет на Софийския университет ще бъде открита документалната изложба \"Безпределният космос на човешкия ум\", посветена на проф. Виден Табаков ( 1919 - 2015 г.). \r\n***   \r\nВ 18.15 часа в централното фоайе на НДК министърът на отбраната Красимир Каракачанов ще даде изявление по повод киноспектакъла „Бъди войник“, с който Министерството на отбраната започва  кампанията за привличане на кандидати за военнослужещи в Българската армия.  \r\n***   \r\n От 18.30 часа в зала 1 на НДК, Гвардейският представителен духов оркестър и рок  група „Б.Т.Р.“ ще покаже кино-спектакъла „Бъди войник“. С кино-спектакъла Министерството на отбраната започва  кампанията за привличане на кандидати за военнослужещи в Българската армия.   \r\n***   \r\nОт 18.30 часа в галерия „Академия“ на Национална художествена академия ще бъде открит Четвърти международен фотосалон „Старт Фото2018“.  \r\n***   \r\nОт 18.30 часа в Литературния клуб на Столична библиотека  продължава поредицата „Поет на месеца“.  \r\n*** \r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 във Варна народният представител Павел Христов ще приема граждани. \r\n*** \r\nОт 13.00 часа в хотел \"Черно море\" ще се проведе Национална конференция на тема: \"Правата и интересите на детето при родителски конфликти и родителско отчуждение\", която ще премине под патронажа на омбудсмана на Република България Мая Манолова. Целта на конференцията, която се организира от Сдружение \"В името на децата на България\", е да се изработят законодателни инициативи, свързани с темата, които в спешен порядък да бъдат внесени за обсъждане и гласуване в Народното събрание \r\n*** \r\nВ 15.00 часа в културно-исторически център „Двор на кирилицата“ в град Плиска ще се състои тържествено откриване на бюст-паметници на прочути руски и български писатели: Лев Толстой (скулптор М.Переяславец), Александър Грибоедов (скулптор З.Церетели), Илия Илф и Евгени Петров (скулптор А.Миронов), Марина Цветаева (скулптор Е.Дубровина), Антон Чехов (скулптор А.Рукавишников), Иван Крилов (скулптор А.Казиев), Йордан Йовков и Дора Габе. Двор на кирилицата и Генералното консулство кани всички желаещи да се присъединят към събитието, входът е свободен. \r\n***   \r\nОт 18.00 часа в зала „22 септември“ Кметът д-р Атанас Камбитов ще проведе среща с граждани по повод инициативата „Ти предложи! Кмете, направи!“. \r\n***   \r\nВ 11.00 часа в централата на ПП ГЕРБ, ул. „Конт Андрованти“ 5, народният представител от ГЕРБ Галя Василева ще има приемен ден.  \r\n***   \r\nОт 14.00 часа в капитанска зала на хотел „България“ ще се състои пресконференция по повод  домакинството на град Бургас на втория кръг на най-мащабното боксово събитие на България - Националната боксова лига. \r\n***  \r\nОт 10.00 часа в пресклуба на БТА ще се състои пресконференция на народния представител от ВМРО  Милен Михов. \r\n***  \r\nОт 17.15 часа на паметник „Майка България“ ще се проведе отбелязване на Празника на Търновски гарнизон.  \r\n***  \r\nОт 19.00 часа в театралния салон на НЧ „Надежда 1869“ ще бъде представен „Чешити“ – театрален спектакъл на ДТ „Рачо Стоянов“.  \r\n***  \r\nОт 19.00 часа в Клуб 7 ще се проведе редставяне на стихосбирката „Съвпадения“, автор: Калоян Христов. \r\n***   \r\nОт 17.00 часа в музей „Кръстата казарма“ ще бъде открита изложба „16 фотоса – другото лице на войните ни“.  \r\n*** \r\nОт 17.00 часа в музей „Кръстата казарма“ кметът на Община Видин Огнян Цеков ще открие изложбата „16 фотоесета „Другото лице на воините ни“, която е част от програмата за духовния празник на Видин – Димитровден.   \r\n***   \r\nОт 09.00 часа в Държавен куклен театър „Дора Габе“ ще се играе кукленият спектакъл „Таласъмът Тропалан“.  \r\n***   \r\nОт 11.30 до 13.30 часа в Дом-паметник „Йордан Йовков“ ще се проведе маратон на четенето.  \r\n***   \r\nОт 19.00 часа в Драматичен театър „Йордан Йовков“ ще се играе спектакълът „Службогонци“ от Иван Вазов. \r\n*** \r\nОт 10.00 часа на входа на бившите казарми ще бъде направена първа копка на проекта по изграждането на център \"Дом и семейство за всяко дете в община Дупница\". От 11.00 часа на 100 метра от мястото ще бъде официално направена първата копка и на проект \"Интегриран градски транспорт\".  \r\n***   \r\nОт 10.00 до 12.00 часа в офиса на ПП ГЕРБ, ул. „Климент Охридски“ 1, народният представител Борис Кърчев ще има приемен ден.  \r\n*** \r\nВ 17.30 часа в зала „Васил Караиванов“ ще се проведе обсъждане на Законопроекта за маслодайната роза. \r\n***   \r\nОт 15.00 часа в Двора на кирилицата ще се състои на тържествено откриване на паметниците на писателя Йордан Йовков и на руски  класици.  \r\n*** \r\nВ 12.00 часа в ДКЦ 1 ще се проведе общо събрание между медици и представители на Общинския съвет, на което ще бъдат обсъдени настоящи проблеми.  \r\n***   \r\nНародните представители от ГЕРБ - Пловдив ще проведат приемни с граждани от избирателния си район. Графикът на приемните може да видите  . \r\n*** \r\nВ 17.30 часа в Конферентната зала на библиотека „Иван Вазов“ ще се състои представяне на книгата „Историческа традиция и съвременни реалии на православното подвижничество и поклонничество от Русия в Света гора (XVIII – XXI в.)“ на доц. д-р Пламен Славов. \r\n*** \r\nВ 18.00 часа пред сградата на Община Пловдив ще се проведе митинг-протест с искане на оставката на вицепремиера Валери Симеонов.  \r\n***   \r\nОт 10.00 часа в зала 105 на Община Сливен ще се проведе пресконференция по повод началото на строителните работи по проект „Подобряване на образователната инфраструктура в Сливен“.   \r\n***   \r\nОт 11.30 часа в двора на Детска градина \"Мак\" ще се състои церемонията по първа копка и начало на строителството.  \r\n***   \r\nОт 09.00 до 11.00 часа в офиса на ПП ГЕРБ, бул. „Митрополит Методий Кусев” 5, народният представител Радостин Танев ще има приемен ден.  \r\n***   \r\nОт 12.00 часа в Драматичния театър ще бъде представена „Пинокио“.  \r\nОт 19.00 часа ще се играе постановката „Укротяване на опърничавата“.  \r\n***   \r\nОт 18.00 часа в залата на Държавната опера ще бъдат отбелязани 125 години от създаването на БСП в Стара Загора. Лидерът на партията Корнелия Нинова ще е гост на тържеството.  \r\n***   \r\nОт 10.00 до 12.00 часа в офиса на ПП ГЕРБ, ул. „П. К. Яворов“, народният представител Радостин Танев ще има приемен ден.  \r\n***   \r\nОт 14.30 часа в заседателна зала на ДКТ „Васил Друмев“ ще бъде дадена пресконференция. \r\n***   \r\nОт 14.30 часа в ПГСАГ – Шумен ще бъде дадено началото на Седмицата на Професионалната гимназия по строителство, архитектура и геодезия по повод 75 години от създаването на училището.", "date": "2018.10.22", "title": "Предстоящи събития в страната за 22 октомври (Агенция „Фокус“)"}
{"url": "http://www.focus-news.net/news/2018/10/22/2581402/prof-mihail-konstantinov-politicheski-analizator-vitsepremierat-valeri-simeonov-e-dlazhen-da-podade-ostavka-pri-sazdalata-se-situatsiya.html", "text": "Вицепремиерът Валери Симеонов e длъжен да подаде оставка при създалата се ситуация, „Обединени патриоти“ трябва да продължат да подкрепят правителството. Това каза за обзорното предаване „Това е България“ на  Радио „Фокус“  политическият анализатор проф. Михаил Константинов. По думите му евентуална оставка на Симеонов няма да бъде последваната от сътресения в управлението. „Причината малката коалиция да продължи по подетия път, със или без Симеонов, е конкуренцията на заден план в лицето на ПП „Воля““, каза още Константинов. Според политическия анализатор в моменти на високо напрежение, изходите винаги са два – или подаването на оставка или пристъпването към предсрочни избори. „Това е разумната политика. Трябва да бъдем малко по-спокойни и да вършим важни работи. От друга страна, аз лично много се безпокоя от това, че всеки, който тръгне да протестира за нещо, е убеден, че трябва да постигне 100 процента от целите си. Ако някой иска да управлява държавата, нека бъде така добър да отиде на избори, да ги спечели и по чисто демократичен начин да поеме управлението на страната“, коментира проф. Михаил Константинов. Той добави, че когато „улицата“ се превърне в най-важна, настъпва революция. „Удовлетворяването на общественото желание е инструмент за намирането на решения в кризисни моменти, но това не може да бъде перманентна форма на управление“, поясни Константинов. Той каза още, че стабилността в държавата опира до правилно изразходване на финансовия ресурс и фокусът трябва да се измести в тази насока.", "date": "2018.10.22", "title": "Проф. Михаил Константинов, политически анализатор: Вицепремиерът Валери Симеонов e длъжен да подаде оставка при създалата се ситуация"}
{"url": "http://www.focus-news.net/news/2018/10/22/2581424/fokus-makedoniya-minov-sreshtu-vmro-dpmne-pravitelstvoto-razgovarya-s-men-demokratichno.html", "text": "Панчо Минов от Гражданска опция за Македония (ГРОМ) е заявил пред телевизия 24, че управляващите са убедили с аргументи присъединилите се от опозицията да гласуват за конституционните промени, информира  „Фокус“ (Македония) . \r\n„Не знам защо моят глас е бил обект на спекулации. Дори направих предложение да съгласуваме позициите си, а не да се „бетонираме“, направих и конкретно предложение, свързано с идентичността. Да, с мен се преговаряше да гласувам „за“ промените, но това е само, защото управляващите трябва да убедят хората, че е нужно две трети мнозинство, а самото поведение беше демократично, нямаше закани и притискане.“, твърди опозиционният депутат.  Ивелина Ватова", "date": "2018.10.22", "title": "„Фокус“ (Македония): Минов срещу ВМРО-ДПМНЕ: Правителството разговаря с мен демократично"}
{"url": "http://www.focus-news.net/news/2018/10/22/2581079/tir-se-preobarna-kray-kazichene-nyama-opasnost-za-zhivota-na-shofyora-obzor.html", "text": "ТИР се преобърна на Околовръстния път преди разклона за село Казичене. При инцидента пострада шофьорът на камиона. По първоначални данни камионът се е ударил в информационните табели на пътя и се е преобърнал. На място веднага са изпратени екипи на полицията, пожарната и Бърза помощ. За „Фокус“ от Центъра за Спешна медицинска помощ – София съобщиха, че състоянието на мъжа е тежко, с гръдна, коремна и лицево-челюстна травма. Дълго време пожарната се е опитвала да извади пострадалия от камиона. На мястото на инцидента е разлято гориво. Шофьорът на камиона е настанен в Реанимацията на УМБАЛ \"Св. Анна\". Пациентът е стабилизиран, без пряка опасност за живота. След обстоен преглед не се потвърдиха първоначалните съмнения за фрактура на черепа.", "date": "2018.10.22", "title": "ТИР се преобърна край Казичене, няма опасност за живота на шофьора (ОБЗОР)"}
{"url": "http://www.focus-news.net/news/2018/10/22/2581078/anadolu-agency-erdogan-i-tramp-sa-proveli-telefonen-razgovor-za-izcheznaliya-hashogi.html", "text": "Президентите на Турция и на САЩ са водили телефонен разговор, в който са обсъдили случая със саудитския журналист Джамал Хашоги, информира  Anadolu Agency , като се позовава на съобщение от пресслужбата на президента Ердоган.  \r\nДвамата държавни глави са изразили мнение, че случаят трябва да се изясни в най-големи подробности.   \r\nПо време на телефонния си разговор реджеп Ердоган и Доналд Тръмп са обсъдили и теми, свързани с пастора Андрю Брънсън, сътрудничеството срещу тероризма и пътната карта за Манджиб в северна Сирия.  Ивелина Ватова", "date": "2018.10.22", "title": "Anadolu Agency: Ердоган и Тръмп са провели телефонен разговор за изчезналия Хашоги"}
{"url": "http://www.focus-news.net/news/2018/10/22/2581080/the-times-tereza-mey-navliza-v-ubiystvena-zona.html", "text": "Консерваторите предупредиха министър-председателя, че има 72 часа, за да спаси работното си място, пише  The Times .  \r\nДжони Мърсър, изгряваща звезда сред консерваторите, е провел телефонни разговори с депутати за бъдещето на Тереза Мей. Според него Великобритания не може да се ръководи от човек, който е виновен за „жалък провал в управлението“ на страната във важен за „нашата история“ момент. \r\nВ неделното издание The Sunday Times той пише: “не мога да продължа да подкрепям администрация, която не функционира ”, не може да се справи с  проблеми като Брекзит, пожара в сградата „Гренфел Тауър“ и политическия скандал „Уиндръш“. \r\nИзказванията му идват в момент, когато много депутати от Консервативната партия смятат, че Мей е на път да се изправи срещу обединен вот на недоверие през тази седмица в собствената си партия. \r\nСъюзник на Дейвид Дейвис, бившият министър за Брекзит, е изразил мнение, че Тереза Мей навлиза в „убийствена зона“.   Ивелина Ватова", "date": "2018.10.22", "title": "The Times: Тереза Мей навлиза в „убийствена зона“"}
{"url": "http://www.focus-news.net/news/2018/10/22/2581081/parva-vizita-na-balgarski-premier-v-obedinenite-arabski-emirstva-obzor.html", "text": "Премиерът Бойко Борисов е на официално посещение в Обединените арабски емирства (ОАЕ). Това е  първа визита на това равнище в историята на двустранните отношения между България и ОАЕ.  Визитата се явява продължение на усилията за по-нататъшно активизиране на двустранното сътрудничество, след като в началото на тази година България и ОАЕ откриха свои посолства в Абу Даби и София. В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов. \r\nВ рамките на визитата си премиерът Борисов се срещна с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян. Възможностите за активизиране на двустранното сътрудничество беше водещата тема в срещата на министър-председателя Бойко Борисов с престолонаследника. Премиерът Бойко Борисов  коментира, че темата, която България е поставила на вниманието на ЕС за Западните Балкани, е намерила доста силен отзвук и в този регион. „Желанието ни за мирни и проспериращи Балкани, нашата етническа толерантност, се ценят изключително високо тук“, обясни Борисов. Той обяви, че с  престолонаследника на Обединените арабски емирства са се  разбрали да работят активно за бързо подписване на стратегически договор за сътрудничество в няколко сфери.  С този договор се цели да се създаде мост между България и ОАЕ в сферата на изкуствения интелект, цифровата икономика, дигиталните технологии, киберзащитата. Министър-председателят подчерта, че работни групи от двете страни могат да работят активно в сферата и на образованието. „Това е нещото, което решихме да направим веднага. То е заложено и в двете програми – инвестиции в образование”, каза още Борисов. “В контекста на едни обединени Балкани могат да се направят много неща в сферата на селското стопанство и животновъдството”, посочи българският премиер и обясни, че само производството на България не е достатъчно да задоволи нуждите на пазара в ОАЕ. Той посочи, че страните от Балканите могат да се кооперират в износа си.  „При една добра координация можем да бъдем конкурентни на този пазар”, каза Борисов.  \r\nБългарският министър-председател благодари за гостоприемството на своя домакин. „За мен беше чест да чуя българския химн и тук и да Ви поздравя от името на българския народ“, добави премиерът Бойко Борисов. \r\nОт своя страна  шейх Мохамед бин Зайед Ал – Нахаян  заяви, че от все сърце би желал връзките между двете страни да се развиват и укрепват.  Шейх Мохамед бин Зайед Ал-Нахаян отбеляза също стратегическите интереси в сферата на икономиката, земеделието, строителството, технологиите и военната промишленост. Той обърна специално внимание и на транспортните коридори, които премиерът Борисов договаря с други страни от Балканите. Престолонаследникът на Абу Даби изрази желание да посети България. \r\nВ рамките на посещението си в ОАЕ министър-председателят Бойко Борисов разговоря и със заместник министър-председателя и министър на вътрешните работи на ОАЕ шейх Сайф бин Зайед Ал-Нахаян. Министър-председателят изтъкна, че е обсъждано засилване на сътрудничеството в сферата на сигурността и в борбата с тероризма, и необходимостта да се постигне много добра координация между службите и правозащитните органи. Премиерът Борисов изрази удовлетворение от наличието на взаимна политическа воля за активизиране на двустранното сътрудничество. Той изтъкна значението на обмена на информация и опит в борбата срещу престъпността и контрабандата. Според българския министър-председател би било добре да се развие сътрудничеството между службите на двете страни.  \r\nМинистър-председателят определи като положително постигнатото взаимно признаване на свидетелства за управление на МПС. Влизането в сила през месец юли на Меморандума, който урежда този въпрос, беше дългоочаквано събитие за съгражданите ни в ОАЕ. С него отпадна необходимостта те повторно да посещават шофьорски курсове и да полагат изпити във федералната монархия.", "date": "2018.10.22", "title": "Първа визита на български премиер  в Обединените арабски емирства (ОБЗОР)"}
{"url": "http://www.focus-news.net/news/2018/10/22/2581076/fokus-makedoniya-ramchilovich-prieh-izklyuchvaneto-bez-pritesneniya-drugoto-sa-spekulatsii-i-kleveti.html", "text": "Зекир Рамчилович, който бе изключен от ВМРО-ДПМНЕ, заради подкрепата си за промени в конституцията, уверява, че е приел без притеснения случилото се, а съобщенията за закани и подкупи са спекулации и клевети, информира  „Фокус“ (Македония) . \r\n„ Вместо да се събуди в хаос, Македония се разбуди в условия на разрешаване на кризата. Това е истинската причина да гласуваме да започне процедурата за промени в Конституцията . Това е нашата свободно изразена воля въз основа на политическата ни отговорност, която проявяваме в този съдбоносен за нашата държава момент. Всичко друго са спекулации и клевети, които няма да останат несанкционирани“, е казал Зекир Рамчилович, както съобщава ТВ21.  Ивелина Ватова", "date": "2018.10.22", "title": "„Фокус“ (Македония) Рамчилович: Приех изключването без притеснения, другото са спекулации и клевети"}
{"url": "http://www.focus-news.net/news/2018/10/22/2581407/mkd-makedoniya-dimitrov-i-palmar-uspeshno-shte-izvarvim-patya-do-nato-i-es.html", "text": "Евроатлантическата перспектива на Македония, актуални политически въпроси за страната и региона са обсъждали днес македонският външен министър Никола Димитров и гостуващият заместник помощник държавен секретар на САЩ, отговарящ за Европа и Евразия, Матю Палмър, съобщава електронното издание  МКД (Македония) .  \r\nВъв фокуса на диалога са били предстоящите конституционни промени, свързани с Договора с Гърция и приемането на Македония като 30-ти член на ЕС. \r\nВъншният министър е благодарил за непрекъснатата американска подкрепа в евроатлантическата интеграция на страната и е уверил, че нейните граждани „успешно ще извървят пътя, за да заемат заслуженото си място в НАТО и ЕС“.   \r\nКъм опозицията Матю Палмър се обърнал с думите: „Македонските граждани дадоха своя глас с референдума на 30 септември. Бих посъветвал опозицията да поразмисли стратегически и да разбере какво точно представлява Договорът с Гърция.“  Ивелина Ватова", "date": "2018.10.22", "title": "МКД (Македония): Димитров и Палмър: Успешно ще извървим пътя до НАТО и ЕС"}
{"url": "http://www.focus-news.net/news/2018/10/22/2581082/izvestiya-v-kremal-ochakvat-boltan-da-obyasni-povedenieto-na-sasht.html", "text": "Въпросът за излизането на САЩ от Договора за ликвидиране на ракетите със среден и малък обхват на действие вероятно ще бъде поставен на срещата между руския президент Владимир Путин и Джон Болтън, съветник на американския президент по въпросите на националната сигурност, информира вестник  „Известия“ .  \r\nСъобщението е направено в почивния ден от Дмитри Песков, прессекретар на руския държавен глава, който е уточнил, че срещата ще се състои, но не в понеделник.  \r\nВ събота президентът на САЩ Доналд Тръмп обяви намерението на САЩ да излезе от Договора за ликвидиране на ракетите със среден и малък обхват и да започне да разработва ново оръжие, сключен през 1987 година и забраняващ на Вашингтон и Москва да разработват и да притежават ракети с радиус на действие от 500 до 5 500 клм. \r\nМосква определи това решение като „удар по световната стратегическа стабилност“ и желание на САЩ да изгражда еднополярен свят.  Ивелина Ватова", "date": "2018.10.22", "title": "„Известия“: В Кремъл очакват Болтън да обясни поведението на САЩ"}
{"url": "http://www.focus-news.net/news/2018/10/22/2581084/abv-mladezhi-sabra-mladi-hora-ot-6-politicheski-partii-na-futbolen-turnir-sportat-splotyava-obzor.html", "text": "АБВ – Младежи събра млади хора от 6 политически партии на футболен турнир „Спортът сплотява“. Турнирът се проведе в Дома на футбола в резиденция „Бояна“. Той бе под наслов „Живей, спортувай, не бъди пасивен“ и се проведе за втора поредна година. Неговата цел е да насърчава младите хора към активен и здравословен начин на живот, като средство за справяне с гнева и агресията. В турнира се включиха младежи от АБВ, ДПС, ВМРО, „Гергьовден“, ЕЛМА и ДБГ. Приза в годишния футболен турнир грабна  ЕЛМА. АБВ-Младежи заеха престижното трето място. \r\nНа турнира присъства  председателят на АБВ Румен Петков , който заяви, че с футболния турнир на АБВ – Младежи побеждава идеята българските млади хора да бъдат заедно. „Щастлив съм, че турнирът се превръща в традиционен, защото това е второто му издание. Големият замисъл е младите хора на България да покажат, че могат да бъдат заедно в нещо толкова силно и красиво, каквото е спортът. Връщам се назад във времето - кралят на футбола Пеле при всичките си проповеди за силата на спорта, за духа, който той дава на хората и за атмосферата, която създава, постоянно повтаряше какво му е говорил баща му. Всъщност, ако искаш да си добър спортист, трябва да си добър човек. Надали днес в спортната зала ще е новият Пеле, но във всички случаи са се събрали добри млади хора, истински българи, които са избрали да живеят и да работят в България, каквото и е мотото на АБВ – Младежи“, каза Петков. Именно той награди участниците в турнира. Необичайно за турнир, награждаването се проведе преди самата игра. Идеята е, че всички са победители и че спортът сплотява.  Председателят на АБВ – Мадежи Пламена Заячка  отправи приветствие към участниците. За „Фокус“ тя заяви: „Показваме един модел на диалог, нов модел на правене на политика, а не политика на противопоставяне на всяка цена, на конфронтация и легитимация на базата на отричането на другия. Напротив, ние сме млади хора, които можем да работим заедно за надпартийни каузи, които имат национално значение, каквато е борбата срещу агресията и омразата“, допълни още Заячка. Тя обясни, че щом младежите могат на площадката да играят заедно, ще могат да седнат и да работят за развитие на младежки политики заедно. \r\nГост на младежката инициатива бе  българският футболист Георги Илиев , според когото във футбола няма партии, а игра и удоволствие. \r\n„Независимо от каква религия си, от коя партия си или какво изповядваш, спортът е нещо, което обединява нациите. Това е, което се надявам в бъдеще да подобри политиката в целия свят“, допълни още футболистът. \r\nДеница КИТАНОВА", "date": "2018.10.22", "title": "АБВ – Младежи събра млади хора от 6 политически партии на футболен турнир „Спортът сплотява“ (ОБЗОР)"}
{"url": "http://www.focus-news.net/news/2018/10/22/2581083/vzglyad-zashto-tramp-raztrogva-istoricheski-dogovor-mezhdu-rusiya-i-sashti.html", "text": "В Москва посрещат съветника на американския президент с въпрос в стил „какво правите вие?“, пише руският  „Взгляд“ .  \r\nЗащо именно сега Белият дом трябва да развали едно от най-важните споразумения с Москва? Възможно ли е да се очаква нова сделка, за което спомена Доналд Тръмп?, пита руската медия.  \r\nИзлизането на Вашингтон от Договора за ликвидиране на ракетите със среден и малък обсег на действие е много опасна стъпка, заявил в неделя руският заместник външен министър Сергей Рябков, който предупреждава, че ако това означава едностранно действие, Русия ще предприеме съответни мерки, в това число и от военен характер.  \r\nНа намерението на Тръмп с огромна тревога реагират не само в Москва.  В Берлин решението на Вашингтон е определено като „катастрофа“, по думите на държавния секретар на германското външно министерство Нилс Анен. Великобритания, другият съюзник на САЩ, го подкрепя, но в същото време Лондон изразява съжаление за фактическата ликвидация на  договора. Накрая, от ръководството на НАТО „нагло заявяват за ‘отговорността’ на Русия“, коментира „Взгляд“.   \r\nВсъщност сега САЩ унищожават най-важния елемент от системата за световна сигурност, създаден в последните 30 години. В Държавната дума вече заявиха, че така Белият дом изправя света пред атомна война.   \r\n«Все още САЩ не са напуснали Договора, формално погледнато. Решението за подобно действие фактически се подготвя от половин година, а разговори в Конгреса се водят в последните три-четири години. Само дето при Барак Обама нямаше достатъчно политическа воля, която обаче се постигна при Тръмп.“, заявява пред „Взгляд“  Константин Блохин, експерт от Центъра за изследване на сигурността към Руската Академия на науките.    Ивелина Ватова", "date": "2018.10.22", "title": "„Взгляд“: Защо Тръмп разтрогва исторически договор между Русия и САЩ?"}
{"url": "http://www.focus-news.net/news/2018/10/22/2581088/nezavisimaya-gazeta-rusiya-nyama-da-se-otkazhe-ot-uchastie-v-davos-v-pustinyata.html", "text": "Тайнственото изчезване на саудитския журналист предизвиква широк отзвук в света и непрекъснат поток от критики, насочен към управляващите в Рияд. Всичко това се случва в навечерието на мащабен икономически форум под заглавието „Инвестиционна инициатива за бъдещето“, който се открива тази седмица в саудитската столица и е под патронажа на престолонаследника Мохаммед бин Салман ал Сауд, съобщава руската  „Независимая газета“ .   \r\n«Има политическа воля в ръководството и желание от страна на населението на страната да се създаде нещо велико в Саудитска Арабия. Всички фактори за успех на това начинание са налице»,това заявление е направено преди година от самия престолонаследник по време на първия форум, който медиите определят като „Давос в пустинята“. Тогава той като автор на мащабна програма за икономически реформи в арабската държава, озаглавена „Визия 2030“, успява да удиви участниците във форума с планове за изграждане на мегаполис в пустинята. Очаква се на предстоящата среща той да изненада с амбициозните си планове за модернизация на монархията.  Организатор на форума е саудитският държавен инвестиционен фонд и участие в него са заявили над 100 крупни международни инвеститора, шефове на водещи световни компании, представители на глобалния иновационен сектор. \r\nСлед последните събития около загадъчната смърт на журналиста Джамал Хашоги списъкът на желаещите да участват във форума започва бързо да се съкращава. Сред първите, които се отказват, са ръководителите на банка JP Morgan Chase, на автомобилния концерн Ford Motor Company, на Uber, HP, Google, след тях се отказват американските медийни групировки Bloomberg, New York Times, Los Angeles Times и CNN. Британският  Financial Times се оттегля от партньорство за проявата. Собственикът на  Virgin Group Ричард Бренсън обявил, че прекратява преговорите със саудитския фонд, който планирал да инвестира над един милиард долара в космическите проекти на американския милиардер. Кристин Лагард, ръководителката на МВФ, също бойкотира форума.   \r\nЗа разлика от западния бизнес руският няма намерение да се отказва. Делегацията на РФ ще се води от генералния директор на Руския фонд за преки инвестиции Кирил Дмитриев. В нея влизат 30 водещи предприемачи и ръководители на най-големите компании от страната.  Ивелина Ватова", "date": "2018.10.22", "title": "„Независимая газета“: Русия няма да се откаже от участие в „Давос в пустинята“"}
{"url": "http://www.focus-news.net/news/2018/10/22/2581087/smolyan-otbelyaza-106-godini-ot-osvobozhdenieto-na-rodopite-i-praznika-na-grada-obzor.html", "text": "Смолян отбеляза тържествено 106 години от Освобождението на Родопите и празника на града. Стотици смолянчани отдадоха почит пред подвига на героите от легендарния 21-ви пехотен Средногорски полк на паметника-костница на Родопската Шипка. Пред официалните лица и гражданите директорът на Държавен архив – Смолян Зоя Начева припомни събитията в онези паметни дни преди 106 години, довели до така жадуваната свобода на Родопите и подвига на 21-ви пехотен Средногорски полк, с командир полковник Владимир Серафимов. На връх Средногорец пред събралото се множество архимандрит Висарион, в съслужие със свещеници от Смолян отслужи  панихида  за загиналите в боевете за освобождението на Родопите през 1912 г. Честването продължи с поднасяне на венци и цвета пред паметника-костница на легендарния за родопчани връх. \r\nПредседателят на Народното събрание Цвета Караянчева присъства на тържественото поднасяне на венци и цветя пред паметника на полк. Владимир Серафимов в центъра на Смолян. По-късно тя прие почетния караул в Смолян по повод 106 години от Освобождението на Родопите. Бе отдадена заслужена почит на героите от 21-ви пехотен Средногорски полк и загиналите в Балканската война. Празникът завърши с химна на Република България и пищни фоейрверки, които осветиха небето над Смолян в чест на 106-тата годишнина от Освобождението. \r\nНа тържествата по случай Освобождението на Родопите присъстваха депутатите от област Смолян д-р Даниела Дариткова, Дора Янкова, д-р Красимир Събев, областният управител на Смолян Недялко Славов, със своите заместници, кметът на Смолян Николай Мелемов, кметът на Чепеларе Славка Чакърова, архимандрит Висарион, представители на институции от Смолян и десетки граждани. \r\nНели ГЕРГЬОВСКА", "date": "2018.10.22", "title": "Смолян отбеляза 106 години от Освобождението на Родопите и празника на града (ОБЗОР)"}
{"url": "http://www.focus-news.net/news/2018/10/22/2581086/the-express-prodalzhavayte-da-govorite.html", "text": "„Продължавайте да говорите!“, отчаяно се обръща с молба към Тереза Мей Ники Морган,  депутат от партията на торите, и предупреждава за масово напускане на лондонското Сити, пише  The Express/b>. \r\nБрекзит ще причини „масова несигурност“ в лондонското Сити, тъй като иневститорите ще се насочат към континента, заявява привърженичката на оставането в ЕС Ники Морган, като  настоява, че британският премиер трябва да постигне сделка с Брюксел. Тя изтъква, че „времето е кратко, а бизнесът има нужда от сигурност“, затова трябва да се излезе от задънената улица на преговорите. \r\nСпоред нея всяка сделка е нужно да „се основава на разпознаваем модел, за да се даде най-добър шанс за постигане на споразумение“. Депутатката казва „Очевидно повечето организации, които са в състояние да наемат армии от адвокати и консултанти, се готвят за най-лошия сценарий. Явно множество различни банкови лицензи са подадени в чужбина. Някои работни места вече се преместени, моите страхове обаче не са за това, а за онова, което ще се случи в следващите 10-15 години “.   Ивелина Ватова", "date": "2018.10.22", "title": "The Express: 'Продължавайте да говорите!“"}
{"url": "http://www.focus-news.net/news/2018/10/22/2581089/vedomosti-ruskoto-ministerstvo-na-otbranata-saobshtava-za-opiti-na-ukrayna-prez-2014-g-da-blokira-smetkite-na-moryatsite-v-krim.html", "text": "През пролетта на 2014 г. в навечерието на референдума за статута на Крим руските военни финансисти не позволили на украинските власти да блокират парите на моряците от Черноморския флот, които се намирали в украинските банки, пише „Ведомости“, като цитира интервю на заместник военния министър Татяна Шевцова за вестник  «Красная звезда» . \r\n«Още в началото на март всички налични пари от руския бюджет били събрани във военни каси и под усилена охрана предадени на хазната“, разказва заместник министърът.   \r\nУкрайна увеличила военното си присъствие в Азорско море \r\nЕдновременно с тези събития се обезпечава и обменянето на остатъка от бюджетното финансиране от гривни в рубли. Прекратено било финансирането на флота през чуждестранни банки, което позволило своевременно и безпроблемно да се организира финансирането на военните части, дислоцирани в Крим и Севастопол, разказва Татяна Шевцова.   Ивелина Ватова", "date": "2018.10.22", "title": "„Ведомости“: Руското министерство на отбраната съобщава за опити на Украйна през 2014 г. да блокира сметките на моряците в Крим"}
{"url": "http://www.focus-news.net/news/2018/10/22/2581408/bezopasnostta-na-patya-sofiya-svoge-diskutiraha-na-rabotna-sreshta-po-initsiativa-na-ombudsmana-maya-manolova-grazhdani-i-institutsii-obzor.html", "text": "Безопасността на пътя София – Своге дискутираха на работна среща по инициатива на омбудсмана Мая Манолова граждани и институции. Срещата бе организирана от омбудсмана във връзка с подписката на повече от 100 граждани от Своге, които искат гаранции за безопасността на пътя. В нея участваха част от протестиращите граждани на Своге, представители на МВР, на \"Пътна полиция\" на АПИ, на „Автомобилна администрация“ и Община Своге.  \r\nВ началото на срещата  омбудсманът Мая Манолова  посочи, че добрият подход е около масата, очи в очи да се кажат какви са очакванията на гражданите и какво са направили дотук институциите. „Подходът с прехвърляне на отговорност не е добър. На хората им е безразлично коя институция ще извърши едно или друго действия, важното е работата да бъде свършена“, допълни тя. Манолова запозна всички с исканията на протестиращите, сред които са да се посочат виновните лица за качеството на пътя, да бъде направена ревизия на ремонтите дейности, да бъдат подменени мантинелите и да бъде обезопасена пешеходната зона, на определени участъци, да бъдат поставени обезопасителни мрежи, да бъдат прочистени участъците с намалена видимост, да се направят отводнителни шахти, да бъде отремонтиран участък с пропаднал път и да се поставят пътните знаци съгласно Закона за движение по пътищата и други. Тя пое ангажимента да посредничи между институциите, за да бъде поправена мантинелата, където стана катастрофата край Своге.  \r\nДиректорът на Дирекция „Поддържане на пътната инфраструктура“ към Агенция „Пътна инфраструктура“(АПИ)  Михаил Рашков  коментира, че веднага след катастрофата в участъка между Своге и Нови Искър са подменени мантинели. Той уточни, че остава мястото на най-острия завой. \"За мрежите, предпазващи от падащи камъни, Рашков увери, че количествата са значително повече, отколкото в самия проект. „Това са едни 50-60 км. в дефилето. Горе-долу, ако цялото дефиле го опаковаме с предпазна мрежа, мисля, че ще са необходими около 30 – 40 млн. лв.“, допълни още Рашков. По думите му одит по пътна безопасност трябва да приключи и той ще каже къде трябва и къде е необходимо да се извърши ново монтиране на предпазни мрежи. „Дървета и храсти, доколкото можахме изчистихме, но продължаваме“, заяви още Рашков. \"Всички пътни знаци, съгласно по Закона за движение по пътищата, има проект. Той е изпълнен\", допълни още Рашков. \"Поддръжката на пътните знаци, маркировката, всичко това е в рамките на бюджета, който има Агенцията\", каза той. \r\nНа срещата присъства заместник-министърът на вътрешните работи Красимир Ципов. От името на МВР говори   началникът на „Пътна полиция“ към Главна дирекция „Национална полиция“ главен инспектор  Росен Рапчев , който  уточни, че ежедневно се следи скоростта на проблемния участък край Своге. Той уточни, че „Пътна полиция“ ще направи препоръка към общината да се повдигнат пешеходните пътеки. По думите му след направения ремонт на пътя през 2016 г. има повече пътнотранспортни произшествия, отколкото преди това. \"За това служителите на Районно управление–Своге са изпращали многократно писма. Направена е комисия на 31 май, на която да се обследва пътния участък. Преди настъпването на инцидента е било въведено ограничение от 50 км, свалено е ограничението на 40 км и са сложени указателни табели, че пътят е с недобро сцепление“, допълни той. По думите му всеки един участник в движението по пътищата трябва да е отговорен за това как се движи по пътната инфраструктура. Той апелира всички водачи да се движат със съобразена скорост в населените места.  Заместник-кметът на Община Своге  инж. Валентин Михайлов също взе отношение по темата за пътя. \"На срещата в Своге с вас и с кмета на Общината се реши в квартал над \"Неврелов дол\" да направим пасарелка. Заведох специалисти. Има някакъв начин да се направи. В момента я проектираме и се надявам най-скоро да я направим\", допълни още Михайлов. \"Това е задължение на общината и ще бъде направено\", каза още той. \r\nВ крайна сметка всички се обединиха около това, че на 12 ноември ще се проведе следващата среща за пътя Своге – Нови Искър. Срещата ще бъде от 16.00 ч. в сградата на омбудсмана. На нея ще бъдат чути отговори по теми, свързани с одита на безопасността на пътя, ще бъде обсъдена ситуацията с обезопасителните мрежи, с поставянето на пътните знаци и ще бъде коментирана темата за отводнителните шахти и проблемът с аквапланинга. \r\nДеница КИТАНОВА", "date": "2018.10.22", "title": "Безопасността на пътя София – Своге дискутираха на работна среща по инициатива на омбудсмана Мая Манолова граждани и институции (ОБЗОР)"}
{"url": "http://www.focus-news.net/news/2018/10/22/2581091/", "text": "Сър Винс Кейбл, водачът на либерал-демократите във Великобритания, иска втори референдум за Брекзит, пише  Daily Mail/b>. \r\nТова се е случило по време на похода „Гласът на народа“. Той е бил сред ключовите оратори и ентусиазирано е обявил пред събралото се множество: „няма по-добра сделка от тази, която е сега: тя е добра за Британия но е добра и за Европа.“  Това е същият Винс Кейбл, припомня вестникът, който изгуби мястото си в Камарата на общините през 2015 г., само за да го спечели отново през 2017 г. и който твърдеше, че „ще е неуважително към гласоподавателите и политически контра-продуктивно да се призовава за втори референдум за оставане или напускане на ЕС.“  Ивелина Ватова", "date": "2018.10.22", "title": "Daily Mail: Втори референдум за Брекзит"}
{"url": "http://www.focus-news.net/news/2018/10/22/2581090/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Въпросът за излизането на САЩ от Договора за ликвидиране на ракетите със среден и малък обхват на действие вероятно ще бъде поставен на срещата между руския президент Владимир Путин и Джон Болтън, съветник на американския президент по въпросите на националната сигурност, информира вестник  „Известия“ .  \r\nСъобщението е направено в почивния ден от Дмитри Песков, прессекретар на руския държавен глава, който е уточнил, че срещата ще се състои, но не в понеделник.  \r\nВ събота президентът на САЩ Доналд Тръмп обяви намерението на САЩ да излезе от Договора за ликвидиране на ракетите със среден и малък обхват и да започне да разработва ново оръжие, сключен през 1987 година и забраняващ на Вашингтон и Москва да разработват и да притежават ракети с радиус на действие от 500 до 5 500 клм. \r\nМосква определи това решение като „удар по световната стратегическа стабилност“ и желание на САЩ да изгражда еднополярен свят. \r\n***  В Москва посрещат съветника на американския президент с въпрос в стил „какво правите вие?“, пише руският  „Взгляд“ .  \r\nЗащо именно сега Белият дом трябва да развали едно от най-важните споразумения с Москва? Възможно ли е да се очаква нова сделка, за което спомена Доналд Тръмп?, пита руската медия.  \r\nИзлизането на Вашингтон от Договора за ликвидиране на ракетите със среден и малък обсег на действие е много опасна стъпка, заявил в неделя руският заместник външен министър Сергей Рябков, който предупреждава, че ако това означава едностранно действие, Русия ще предприеме съответни мерки, в това число и от военен характер.  \r\nНа намерението на Тръмп с огромна тревога реагират не само в Москва.  В Берлин решението на Вашингтон е определено като „катастрофа“, по думите на държавния секретар на германското външно министерство Нилс Анен. Великобритания, другият съюзник на САЩ, го подкрепя, но в същото време Лондон изразява съжаление за фактическата ликвидация на  договора. Накрая, от ръководството на НАТО „нагло заявяват за ‘отговорността’ на Русия“, коментира „Взгляд“.   \r\nВсъщност сега САЩ унищожават най-важния елемент от системата за световна сигурност, създаден в последните 30 години. В Държавната дума вече заявиха, че така Белият дом изправя света пред атомна война.   \r\n«Все още САЩ не са напуснали Договора, формално погледнато. Решението за подобно действие фактически се подготвя от половин година, а разговори в Конгреса се водят в последните три-четири години. Само дето при Барак Обама нямаше достатъчно политическа воля, която обаче се постигна при Тръмп.“, заявява пред „Взгляд“  Константин Блохин, експерт от Центъра за изследване на сигурността към Руската Академия на науките.   \r\n***  Тайнственото изчезване на саудитския журналист предизвиква широк отзвук в света и непрекъснат поток от критики, насочен към управляващите в Рияд. Всичко това се случва в навечерието на мащабен икономически форум под заглавието „Инвестиционна инициатива за бъдещето“, който се открива тази седмица в саудитската столица и е под патронажа на престолонаследника Мохаммед бин Салман ал Сауд, съобщава руската  „Независимая газета“ .   \r\n«Има политическа воля в ръководството и желание от страна на населението на страната да се създаде нещо велико в Саудитска Арабия. Всички фактори за успех на това начинание са налице»,това заявление е направено преди година от самия престолонаследник по време на първия форум, който медиите определят като „Давос в пустинята“. Тогава той като автор на мащабна програма за икономически реформи в арабската държава, озаглавена „Визия 2030“, успява да удиви участниците във форума с планове за изграждане на мегаполис в пустинята. Очаква се на предстоящата среща той да изненада с амбициозните си планове за модернизация на монархията.  Организатор на форума е саудитският държавен инвестиционен фонд и участие в него са заявили над 100 крупни международни инвеститора, шефове на водещи световни компании, представители на глобалния иновационен сектор. \r\nСлед последните събития около загадъчната смърт на журналиста Джамал Хашоги списъкът на желаещите да участват във форума започва бързо да се съкращава. Сред първите, които се отказват, са ръководителите на банка JP Morgan Chase, на автомобилния концерн Ford Motor Company, на Uber, HP, Google, след тях се отказват американските медийни групировки Bloomberg, New York Times, Los Angeles Times и CNN. Британският  Financial Times се оттегля от партньорство за проявата. Собственикът на  Virgin Group Ричард Бренсън обявил, че прекратява преговорите със саудитския фонд, който планирал да инвестира над един милиард долара в космическите проекти на американския милиардер. Кристин Лагард, ръководителката на МВФ, също бойкотира форума.   \r\nЗа разлика от западния бизнес руският няма намерение да се отказва. Делегацията на РФ ще се води от генералния директор на Руския фонд за преки инвестиции Кирил Дмитриев. В нея влизат 30 водещи предприемачи и ръководители на най-големите компании от страната. \r\n***  През пролетта на 2014 г. в навечерието на референдума за статута на Крим руските военни финансисти не позволили на украинските власти да блокират парите на моряците от Черноморския флот, които се намирали в украинските банки, пише „Ведомости“, като цитира интервю на заместник военния министър Татяна Шевцова за вестник  «Красная звезда» . \r\n«Още в началото на март всички налични пари от руския бюджет били събрани във военни каси и под усилена охрана предадени на хазната“, разказва заместник министърът.   \r\nУкрайна увеличила военното си присъствие в Азорско море \r\nЕдновременно с тези събития се обезпечава и обменянето на остатъка от бюджетното финансиране от гривни в рубли. Прекратено било финансирането на флота през чуждестранни банки, което позволило своевременно и безпроблемно да се организира финансирането на военните части, дислоцирани в Крим и Севастопол, разказва Татяна Шевцова.", "date": "2018.10.22", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/10/22/2581093/reuters-vlakov-intsident-ubi-18-v-tayvan.html", "text": "Осемнайсет души загинаха и 175 са ранени, когато влак дерайлира в неделя в североизточен Тайван, съобщава Reuters.  \r\nВсичките осем  вагона са излезли от релсите в близост до ж.п.гара, а четири са се преобърнали, докато се сблъсквали. Инцидентът е станал в близост до морския бряг в район, посещаван от туристи. \r\nКакто съобщава Централната новинарска агенция, това е най-тежката ж.п. катастрофа за повече от три десетилетия. При предишната, в 1981 г., са загинали 30 души.   Ивелина Ватова", "date": "2018.10.22", "title": "Reuters: Влаков инцидент уби 18 в Тайван"}
{"url": "http://www.focus-news.net/news/2018/10/22/2581092/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "„Продължавайте да говорите!“, отчаяно се обръща с молба към Тереза Мей Ники Морган,  депутат от партията на торите, и предупреждава за масово напускане на лондонското Сити, пише  The Express/b>. \r\nБрекзит ще причини „масова несигурност“ в лондонското Сити, тъй като иневститорите ще се насочат към континента, заявява привърженичката на оставането в ЕС Ники Морган, като  настоява, че британският премиер трябва да постигне сделка с Брюксел. Тя изтъква, че „времето е кратко, а бизнесът има нужда от сигурност“, затова трябва да се излезе от задънената улица на преговорите. \r\nСпоред нея всяка сделка е нужно да „се основава на разпознаваем модел, за да се даде най-добър шанс за постигане на споразумение“. Депутатката казва „Очевидно повечето организации, които са в състояние да наемат армии от адвокати и консултанти, се готвят за най-лошия сценарий. Явно множество различни банкови лицензи са подадени в чужбина. Някои работни места вече се преместени, моите страхове обаче не са за това, а за онова, което ще се случи в следващите 10-15 години “. \r\n***  Саудитският външен министър Адел ал-Джубеир, твърди, че колумнистът на „Вашингтон поуст“ е убит в „ долнопробна операция“, информира британският  .  \r\nЗа  американската телевизия Fox News министърът е заявил: “Това е дело на индивиди, които са прекрачили извън кръга на своите правомощия.” Той твърди, че Бин Салман няма никакво отношение към случилото се в консулството в Истанбул и че убийците нямат тесни връзки с принца, въпреки убедителните сведения за противното. \r\n***  Консерваторите предупредиха министър-председателя, че има 72 часа, за да спаси работното си място, пише  .  \r\nДжони Мърсър, изгряваща звезда сред консерваторите, е провел телефонни разговори с депутати за бъдещето на Тереза Мей. Според него Великобритания не може да се ръководи от човек, който е виновен за „жалък провал в управлението“ на страната във важен за „нашата история“ момент. \r\nВ неделното издание The Sunday Times той пише: “не мога да продължа да подкрепям администрация, която не функционира ”, не може да се справи с  проблеми като Брекзит, пожара в сградата „Гренфел Тауър“ и политическия скандал „Уиндръш“. \r\nИзказванията му идват в момент, когато много депутати от Консервативната партия смятат, че Мей е на път да се изправи срещу обединен вот на недоверие през тази седмица в собствената си партия. \r\nСъюзник на Дейвид Дейвис, бившият министър за Брекзит, е изразил мнение, че Тереза Мей навлиза в „убийствена зона“. \r\n***  Сър Винс Кейбл, водачът на либерал-демократите във Великобритания, иска втори референдум за Брекзит, пише", "date": "2018.10.22", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/10/22/2581094/pregled-na-mezhdunarodnite-novini-do-6-chasa-agentsiya-fokus.html", "text": "Премиерът Зоран Заев е заявил, че промените в конституцията ще станат готови за по-малко от 15 дни, съобщава  МИА . \r\nПо време на обществения дебат той е обещал на депутатите инклузивен процес, при който кабинетът му да отиде в Парламента с предложение за нужните конституционни промени в съответствие с Договора от Преспа, а после управляващи и опозиция заедно да ги обсъдят в окончателен вид. \r\n„Вярвам, че  можем да направим това за 15 дни и колкото е възможно да съкратим  процедурата. Вярвам, че е възможно да хармонизираме усилията си. Колкото повече напредваме, толкова по-ясно ще ни става, че няма нищо „скрито-покрито“ в тези поправки.  Те ще ни обединят и ще гарантират бъдещето на страната ни.“ \r\nПопитан дали исканията на опозиционните депутати, гласували за промените, са приемливи, Заев е отговорил, че много внимателно се е запознал с четирите им предложения. \r\n„Едното е да се потвърди македонската идентичност, второто е свързано с практическото приложение, което вече е включено в споразумението. Аз съм убеден, че те искат ясно формулиране на връзката между членството ни и вътрешната употреба, т.е. допълнителна уговорка, че пълната употреба на името вътре в Македония ще започне, когато страната стане пълноправен член на ЕС“, обясни Заев. \r\nСпоред него третото искане е свързано с  предпазни мерки в случай, че Гърция не успее да ратифицира Договора от Преспа или ако създаде препятствия за евроинтеграцията на Македония. \r\nИ накрая, депутатите от опозицията, които са гласували за промените в конституцията, потвърждават и желание да се подобрят отношенията помежду им. \r\n„Вярвам, че техният брой ще е много по-голям.  Не казвам това случайно, защото много повече парламентаристи ще се присъединят към тази идея. Отново отправям послание за инклузивност, а това е процес, който надхвърля нашата партийна принадлежност. Нека да седнем заедно, да дефинираме конституционалните промени и да гарантираме сигурността, стабилността и икономическото развитие на нашата Македония.“ \r\nТова е заявил македонският премиер в неделя във Воландово. \r\n***  В Организацията на Северноатлантическия Договор смятат, че Русия е отговорна за решението на САЩ да напусне Договора за ликвидиране на ракетите със среден обхват на действие (ДЛРСОД), защото Москва „ сериозно“ го нарушава. Това обяви в неделя говорителят на НАТО  Оана Лунгеску, като е пояснила, че след срещата на върха в Брюксел е изразена загриженост за руската ракетна система  9M729, информира  ТАСС .  \r\n\"Съюзниците от НАТО неведнъж изразяваха своите тревоги, че Русия не спазва совите международни ангажименти, включително и като страна по ДЛРСОД, който е сключен през 1987 година между САЩ и Съветския съюз. Още през юли в Брюксел на срещата на върха беше подчертано, че САЩ спазват своите задължения по този Договор докато в течение на много години  поведението на Русия поражда съмнения“, е заявила Лунгеску. \r\nТя е припомнила също, че “ след години на отричания и смут, в последно време Русия е признала съществуването на ракетната система, без обаче да предостави необходимата яснота и обяснение. При отсъствието на какъвто и да е достоверен отговор от руска страна за тази нова ракета,  съюзниците смятат, че като най-правдоподобно се налага мнението за руската заплаха по отношение на Договора“, е казала говорителката от централата на НАТО в Брюксел. \r\n***  Израелският премиер Бенямин Нетаняху  е отменил плановете за унищожаване на бедуинско село в Западния бряг. Международният наказателен съд е предупредил, че евакуацията на жителите на село Хан Ал-Ахмар може да се изтълкува като военно престъпление, съобщава  DW .   \r\nИзраел предвиждаше да унищожи бедуинското село, разположено на окупирания Западен бряг, но това решение бе временно спряно, след като израелският министър председател отказа да предприеме евакуация на жителите му и да го унищожи. Според израелските власти селището, в което живеят 180 души, е незаконно. Те бяха издали заповед хората да напуснат домовете си до първи октомври.  \r\n\"Акцията се отлага заради желанието ни да се даде шанс на преговорите и да се обсъдят предложенията, които получихме от различни институции, включително и в последните дни,\" се казва в изявление от офиса на премиера в събота.  \r\nВ неделя самият Нетаняху е съобщил на репортери, че отмяната е само временна. „Нямам намерение това да е окончателна мярка, а само за известно време, макар че се съобщава съвсем обратното“, са думите му. \r\n***  В атмосфера на засилващ се международен скептицизъм за историята със смъртта на журналиста Джамал Хашоги властите в Риад предлагат нова версия за събитията, случили се в консулството на Саудитска Арабия в Истанбул, съобщава  Reuters . \r\nТази версия в основните си части влиза в противоречие с предишните официални обяснения.  \r\nПоследният разказ, предоставен на медиите от саудитски държавен служител, пожелал анонимност, съдържа подробности за това как 15 саудити, изпратени на 2 октомври специално за среща с Хашоги, са го заплашили, че ще го обявят за дрогиран, после са го отвлекли и убили, докато той им е оказвал съпротива, накрая един от похитителите се е преоблякъл в неговите дрехи, за да имитира как самият журналист напуска сградата.   \r\nСлед като две седмици отричаше да има участие в изчезването на 59-годишния журналист, в събота Саудитска Арабия обяви, че той е умрял при юмручна схватка в консулството. Час по-късно друг официален саудитски служител обяви, че е умрял от удушаване. Тази информация беше повторена няколкократно. \r\nОфициалният служител представил документи от вътрешно саудитско разузнаване, които свидетелстват, че се предприемат мерки дисиденти да се върнат обратно в страната. Той е представил и документ, пряко свързан  с Хашоги. Освен това държавният чиновник е показал и данни, предоставени от участващите в т. нар. 15-членен екип, занимаващ се с този конкретен случай. Тези данни съдържат първоначални резултати от вътрешното проучване. Той обаче не дава доказателства, с които да се потвърдят данните от разследването, нито други свидетелски показания. \r\nТова описание е най-новото саудитско обяснение по случая, което се променяше много пъти. Властите отначало отхвърлиха като фалшиви съобщенията, според които Хашоги е изчезнал в консулската служба и настояваха, че  скоро след като влязъл в сградата, той я напуснал. Когато медиите няколко дни по-късно съобщиха, че е бил убит в нея, те обявиха това твърдение за „безпочвено“. \r\n***  Изявленията, които е направил при скорошното си посещение в САЩ председателят на партията „Независими гърци“ (АНЕЛ) и военен министър Панос Каменос, имат „дестабилизиращ ефект и създават напрежение“ в коалиционното правителство на Гърция, е  мнението на Никос Вуцис, съобщава електронното издание на  Kathimerini .   \r\nВ интервю за вестник „Epochi“, левият председател на парламента в Атина признава, че „ разликата във възгледите“ на двете партии в коалицията по отношение на сделката за името на Македония и твърденията на Каменос за „тайни фондове“, използвани от гръцкото Министерство на външните работи, принудиха миналата седмица  външния министър Никос Коциас да подаде оставка. \r\nВъпреки това Вуцис отхвърля спекулациите, че лявото правителство на Алексис Ципрас може да насрочи предсрочни избори, особено ако Каменос изтегли  „Независимите гърци“ в знак на протест заради договореното име. \r\n“Министър председателят ясно заяви на срещата на централния комитет на СИРИЗА и всички ние заедно решихме да изкараме до край нашия мандат”. Вуцис е убеден, че левите парламентаристи ще успеят да съберат нужното им мнозинство, за да постигнат успех с Договора от Преспа щом той влезе в пленарна зала.   \r\n***  Подготовката за срещата между държавния глава на Руската федерация Владимир Путин и съветника на американския президент по националната сигурност Джон Болтън е в ход, няма да бъде отменена. Това увери говорителят на Кремъл Дмитрий Песков в отговор на въпрос на  TACC  дали няма промени в работния график на Путин, след като държавният глава на САЩ Доналд Тръмп обяви оттеглянето на страната от още един важен международен договор – за ликвидиране на ракетите със среден обсег на действие (ДРСМД).  \r\n„Срещата се подготвя“, категоричен бе Песков.  \r\nБолтън вече е в руската столица, където в следващите два дни ще проведе консултации с представителите на органите на власт. По данни на американски медии, Болтън е натоварен със задачата да уведоми официално Москва за решението на Вашингтон да започне подготовка за излизане от ДРСМД. \r\n***  В Организацията на Северноатлантическия Договор смятат, че Русия е отговорна за решението на САЩ да напусне Договора за ликвидиране на ракетите със среден обхват на действие (ДЛРСОД), защото Москва „ сериозно“ го нарушава. Това обяви в неделя говорителят на НАТО  Оана Лунгеску, като е пояснила, че след срещата на върха в Брюксел е изразена загриженост за руската ракетна система  9M729, информира  ТАСС .  \r\n\"Съюзниците от НАТО неведнъж изразяваха своите тревоги, че Русия не спазва совите международни ангажименти, включително и като страна по ДЛРСОД, който е сключен през 1987 година между САЩ и Съветския съюз. Още през юли в Брюксел на срещата на върха беше подчертано, че САЩ спазват своите задължения по този Договор докато в течение на много години  поведението на Русия поражда съмнения“, е заявила Лунгеску. \r\nТя е припомнила също, че “ след години на отричания и смут, в последно време Русия е признала съществуването на ракетната система, без обаче да предостави необходимата яснота и обяснение. При отсъствието на какъвто и да е достоверен отговор от руска страна за тази нова ракета,  съюзниците смятат, че като най-правдоподобно се налага мнението за руската заплаха по отношение на Договора“, е казала говорителката от централата на НАТО в Брюксел. \r\n***  Какво знаем за изчезването на журналиста и неговата смърт?, пита  BBC  и информира, че трите европейски държави  осъждат убийството му, като настояват Саудитска Арабия спешно да даде пояснения за смъртта му \r\nВ общо изявление се казва, че обяснения от типа за смърт в „юмручен бой“ в консулството в Истанбул трябва да бъдат „подкрепени с факти, за да се приемат за достоверни“.  \r\nПрезидентът Доналд Тръмп също е обявил „недоволство“ от описанието.   \r\nИ турският държавен глава в неделя e призовал да се разкрие истината за тази смърт. Реджеп Тайип Ердоган е казал, че във вторник ще направи изявление в парламента. „Ние искаме справедливост по случая и цялата гола истина за него ще излезе наяве“, е казал той пред митинг в Истанбул.", "date": "2018.10.22", "title": "Преглед  на международните новини до 6 часа (Агенция „Фокус“)"}
{"url": "http://www.focus-news.net/news/2018/10/22/2581096/sputniknews-upravlyavashtata-v-polsha-partiya-zakon-i-spravedlivost-vodena-ot-yaroslav-kachinski-specheli-v-nedelya-na-mestnite-izbori-v-povecheto-rayoni.html", "text": "По първоначални данни, партията „Закон и справедливост“, която управлява в Полша, печели местните избори в повечето райони, съобщава руската новинарска агенция  Sputniknews .  \r\nДа гласуват са излезли 32, 3 на сто от имащите право.  \r\n24,3 на сто от анкетираните са заявили, че са пуснали бюлетината си за коалиция от опозиционните партии, Гражданска платформа и  Новочесна, а 16,3 на сто са подкрепили Полската народна партия. \r\nДясната популистка партия „Кукиз5” която печели 6,3 на сто от вота, е следвана от Партията на демократичния ляв алианс, която има 5,7 на сто от гласовете.   \r\nОчаква се избирателната комисия да обяви във вторник или сряда окончателните резултати от първия тур на местните избори, който се проведе в неделя. Вторият тур ще се състои на 4 ноември. Предварителните резултати сочат, че партията на Ярослав Качински, която контролира законодателната и изпълнителната власт, след края на тези избори, ще увеличи присъствието си и в местната власт.   Ивелина Ватова", "date": "2018.10.22", "title": "Sputniknews: Управляващата в Полша Партия „Закон и справедливост“, водена от Ярослав Качински, спечели в неделя на местните избори в повечето райони"}
{"url": "http://www.focus-news.net/news/2018/10/22/2581095/gd-granichna-politsiya-intenziven-e-trafikat-na-vsichki-granichni-punktove-na-balgaro-rumanskata-granitsa.html", "text": "Интензивен е трафикът на всички гранични пунктове на  българо-румънската граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-турската граница трафикът е интензивен на ГКПП „Капитан Андреево“ и ГКПП „Лесово“ за товарни автомобили на изход. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.10.22", "title": "ГД „Гранична полиция“: Интензивен е трафикът на всички гранични пунктове на  българо-румънската граница"}
{"url": "http://www.focus-news.net/news/2018/10/22/2581100/predstoyashti-mezhdunarodni-sabitiya-za-22-oktomvri-agentsiya-fokus.html", "text": "Македонският парламент предприема стъпки за създаването на специален орган за „помирение“ за събитията от 27 април 2017 г.  \r\n***  Заместник-помощникът на държавния секретар на САЩ Матю Палмър пристига на посещение в Македония. \r\n***  Ще бъде обявена присъдата по преразглеждането на делото за корупция срещу бившия министър-председател на Хърватия Иво Сандер. \r\n***  Ще се проведе конференция за подготовката на годишните преговори за борбата срещу промените в климата. \r\n***  Държавният глава на САЩ Доналд Тръмп продължава кампанията си за междинните избори с участие в митинг в Хюстън. \r\n***  Министърът на външните работи на Франция Жан Ив Ле Дриан пристига на посещение в Тунис. \r\n***", "date": "2018.10.22", "title": "Предстоящи международни събития за 22 октомври (Агенция „Фокус“)"}
{"url": "http://www.focus-news.net/news/2018/10/22/2581099/predstoyashti-sabitiya-v-stranata-za-22-oktomvri-agentsiya-fokus.html", "text": "***   \r\nОт 09.00 часа в IV състав на Специализирания наказателен съд ще се гледа делото срещу Радослав А., Владислав А. и Асен И., обвинени в организиране и ръководене на организирана престъпна група. \r\n***   \r\nОт 09.30 часа в Министерски съвет вицепремиерът Валери Симеонов ще се срещне с работодателските организации. След срещата са предвидени изявления за медиите от 11.00 часа в Министерски съвет. \r\n***   \r\nОт 09.30 часа 26 състав на СГС ще се гледа делото срещу В. Димитров, Л. Абланска и М. Стоилова (длъжностно присвояване в особено големи размери). \r\n***   \r\nОт 09.30 часа в XII състав на Специализирания наказателен съд ще се гледа делото срещу Павел М., обвинен в престъпление по служба. \r\n***   \r\nОт 09.30 часа в XVI състав на Специализирания наказателен съд ще се гледа делото срещу Йордан Н. и Андриан А., обвинени в организиране и ръководене на организирана престъпна група.  \r\n***   \r\nОт 10.00 часа в VI състав на Специализирания наказателен съд ще се гледа делото срещу Даниел Б., Христо П., Цветан К., Павел А. и Кирил Д., обвинени в образуване и ръководене на организирана престъпна група. \r\n***   \r\nОт 10.00 часа в XVIII състав на Специализирания наказателен съд ще се гледа делото срещу Атанас М., Ивайло Г., Николай З., обвинени в организиране и ръководене на организирана престъпна група. \r\n***   \r\nОт 11.00 часа в Софийската опера и балет списание „Мениджър” ще обяви финалистите в 11-ото издание на конкурса „Мениджър на годината”.  \r\n***   \r\nВ 11.00 часа в зала „Триадица“ на „Гранд хотел София“ СДС, със съдействието на фондация „Конрад Аденаур“, организира дискусия на тема „Българите - европейски граждани с европейски доходи - десният път за постигането на тази цел“. Лектори ще бъдат икономическият експерт от ИПИ Петър Ганев, икономистът и финансов журналист Владимир Сиркаров, международният секретар на КТ „Подкрепа\" Веселин Митов, ръководителят на офиса на „Конрад Аденауер“ в България Торстен Гайслер. Дискусията ще бъде открита от председателя на СДС Румен Христов.  \r\n***   \r\nОт 11.00 часа в Х състав на Специализирания наказателен съд ще се гледа делото срещу Георги К., Илко П., Теодор Б. и др., обвинени в организиране и ръководене на организирана престъпна група.  \r\n***   \r\nОт 11.00 часа в XVI състав на Специализирания наказателен съд ще се гледа делото срещу Крум К., Мирослав Е. и Свилен Г., обвинени в организиране и ръководене на организирана престъпна група. \r\n***   \r\nОт 11.00 часа в конферентната зала на БСК ще се проведе пресконференция на тема „Пореден удар върху светлия бизнес с новите изисквания към касовите апарати“.  \r\n***   \r\nОт 11.00 часа в Националния пресклуб на БТА. Гражданска инициатива „Граждани за София“ ще дадат пресконференция на тема „Превърна ли се София в европейска столица с бюджета си от 15 млрд. лв. за 10 години? \r\n***   \r\nОт 11.30 часа в централата на партията на улица „Врабча“ 23 ръководството на ПП АБВ ще даде пресконференция след среща с ръководството на Камарата на строителите в България. \r\n***   \r\nОт 11.30 часа до 13.30 часа в кабинет 207 в поликлиниката на ВМА ще се проведа безплатни прегледи за катаракта и глауком. Инициативата е част от скрининговата програма на Националната кампания \"Право на зрение\". \r\n***   \r\nОт 12.30 часа пред сградата на Министерски съвет ще се проведе протест под надслов „Оставка на вицепремиера Валери Симеонов!“, организиран от майки на деца увреждания.  \r\n***   \r\nОт 13.00 часа в III състав на Специализирания наказателен съд ще се гледа молба за изменение на мярка за неотклонение на Станимир Х.  \r\n***   \r\nОт 13.30 часа на пешеходния мост над бул. „България“ до НДК ще бъде открита пета изложба „Виж София – където строителството историята с Бъдещето“.  \r\n***   \r\nОт 13.30 часа в XIX състав на Специализирания наказателен съд ще се гледа делото срещу Антон Х., Бойко Ф., Бойчо Ф., Вилхелм К., Милен В. и др., обвинени в образуване и ръководене на организирана престъпна група.  \r\n***   \r\nОт 14.00 часа в XVI състав на Специализирания наказателен съд ще разгледа молба за изменение на мярка за неотклонение на Манчо К.  \r\n***   \r\nОт 14.00 часа в VIII състав на Специализирания наказателен съд ще разгледа молба за изменение на мярка за неотклонение на Цветомир Ц. \r\n***   \r\nОт 14.00 часа в зала „Мраморна\" на МТСП, КТ „Подкрепа“ ще предложи на Комисията по доходи и жизнено равнище своето предложение за промяна в заплащането и ограничаването на нощния труд. \r\n***   \r\nОт 15.00 часа в XII състав на Специализирания наказателен съд ще се гледа делото срещу Марина Н., обвинена в участие за организирана престъпна група.  \r\n***   \r\nОт 16.00 часа в Централното фоайе в Ректората на Софийския университет „Св. Климент Охридски\" ще бъде представена изложба, посветена на Джеймс Джойс.  \r\n***   \r\nОт 16.00 часа във фоайето на Физическия факултет на Софийския университет ще бъде открита документалната изложба „Безпределният космос на човешкия ум\", посветена на проф. Виден Табаков (1919 - 2015 г.). \r\n***   \r\nВ 18.15 часа в централното фоайе на НДК министърът на отбраната Красимир Каракачанов ще даде изявление по повод киноспектакъла „Бъди войник“, с който Министерството на отбраната започва  кампанията за привличане на кандидати за военнослужещи в Българската армия.  \r\n***   \r\n От 18.30 часа в зала 1 на НДК, Гвардейският представителен духов оркестър и рок  група „Б.Т.Р.“ ще покаже кино-спектакъла „Бъди войник“. С кино-спектакъла Министерството на отбраната започва  кампанията за привличане на кандидати за военнослужещи в Българската армия.   \r\n***   \r\nОт 18.30 часа в галерия „Академия“ на Национална художествена академия ще бъде открит Четвърти международен фотосалон „Старт Фото2018“.  \r\n***   \r\nОт 18.30 часа в Литературния клуб на Столична библиотека  продължава поредицата „Поет на месеца“.  \r\n*** \r\nОт 10.00 до 12.00 часа в клуба на ПП ГЕРБ на ул. „Г. Бенковски” 1 във Варна народният представител Павел Христов ще приема граждани. \r\n*** \r\nОт 13.00 часа в хотел „Черно море\" ще се проведе Национална конференция на тема: „Правата и интересите на детето при родителски конфликти и родителско отчуждение\", която ще премине под патронажа на омбудсмана на Република България Мая Манолова. Целта на конференцията, която се организира от Сдружение „В името на децата на България\", е да се изработят законодателни инициативи, свързани с темата, които в спешен порядък да бъдат внесени за обсъждане и гласуване в Народното събрание \r\n*** \r\nВ 15.00 часа в културно-исторически център „Двор на кирилицата“ в град Плиска ще се състои тържествено откриване на бюст-паметници на прочути руски и български писатели: Лев Толстой (скулптор М. Переяславец), Александър Грибоедов (скулптор З. Церетели), Илия Илф и Евгени Петров (скулптор А. Миронов), Марина Цветаева (скулптор Е. Дубровина), Антон Чехов (скулптор А. Рукавишников), Иван Крилов (скулптор А. Казиев), Йордан Йовков и Дора Габе. Двор на кирилицата и Генералното консулство кани всички желаещи да се присъединят към събитието, входът е свободен. \r\n***   \r\nОт 18.00 часа в зала „22 септември“ Кметът д-р Атанас Камбитов ще проведе среща с граждани по повод инициативата „Ти предложи! Кмете, направи!“. \r\n***   \r\nВ 11.00 часа в централата на ПП ГЕРБ на ул. „Конт Андрованти“ 5 народният представител от ГЕРБ Галя Василева ще има приемен ден.  \r\n***   \r\nОт 14.00 часа в капитанска зала на хотел „България“ ще се състои пресконференция по повод  домакинството на град Бургас на втория кръг на най-мащабното боксово събитие на България - Националната боксова лига. \r\n***  \r\nОт 10.00 часа в пресклуба на БТА ще се състои пресконференция на народния представител от ВМРО  Милен Михов. \r\n***  \r\nОт 17.15 часа на паметник „Майка България“ ще се проведе отбелязване на Празника на Търновски гарнизон.  \r\n***  \r\nОт 19.00 часа в театралния салон на НЧ „Надежда 1869“ ще бъде представен „Чешити“ – театрален спектакъл на ДТ „Рачо Стоянов“.  \r\n***  \r\nОт 19.00 часа в Клуб 7 ще се проведе представяне на стихосбирката „Съвпадения“ с автор Калоян Христов. \r\n***   \r\nОт 17.00 часа в музей „Кръстата казарма“ ще бъде открита изложба „16 фотоса – другото лице на войните ни“.  \r\n*** \r\nОт 17.00 часа в музей „Кръстата казарма“ кметът на Община Видин Огнян Цеков ще открие изложбата „16 фотоесета „Другото лице на воините ни“, която е част от програмата за духовния празник на Видин – Димитровден.   \r\n***   \r\nОт 09.00 часа в Държавен куклен театър „Дора Габе“ ще се играе кукленият спектакъл „Таласъмът Тропалан“.  \r\n***   \r\nОт 11.30 до 13.30 часа в Дом-паметник „Йордан Йовков“ ще се проведе маратон на четенето.  \r\n***   \r\nОт 19.00 часа в Драматичен театър „Йордан Йовков“ ще се играе спектакълът „Службогонци“ от Иван Вазов. \r\n*** \r\nОт 10.00 часа на входа на бившите казарми ще бъде направена първа копка на проекта по изграждането на център „Дом и семейство за всяко дете в община Дупница\". От 11.00 часа на 100 метра от мястото ще бъде официално направена първата копка и на проект „Интегриран градски транспорт\".  \r\n***   \r\nОт 10.00 до 12.00 часа в офиса на ПП ГЕРБ на ул. „Климент Охридски“ 1 народният представител Борис Кърчев ще има приемен ден.  \r\n*** \r\nВ 17.30 часа в зала „Васил Караиванов“ ще се проведе обсъждане на Законопроекта за маслодайната роза. \r\n***   \r\nОт 15.00 часа в Двора на кирилицата ще се състои на тържествено откриване на паметниците на писателя Йордан Йовков и на руски класици.  \r\n*** \r\nВ 12.00 часа в ДКЦ 1 ще се проведе общо събрание между медици и представители на Общинския съвет, на което ще бъдат обсъдени настоящи проблеми.  \r\n***   \r\nНародните представители от ГЕРБ - Пловдив ще проведат приемни с граждани от избирателния си район. Графикът на приемните може да видите  . \r\n*** \r\nВ 17.30 часа в Конферентната зала на библиотека „Иван Вазов“ ще се състои представяне на книгата „Историческа традиция и съвременни реалии на православното подвижничество и поклонничество от Русия в Света гора (XVIII – XXI в.)“ на доц. д-р Пламен Славов. \r\n*** \r\nВ 18.00 часа пред сградата на Община Пловдив ще се проведе митинг-протест с искане на оставката на вицепремиера Валери Симеонов.  \r\n***   \r\nОт 10.00 часа в зала 105 на Община Сливен ще се проведе пресконференция по повод началото на строителните работи по проект „Подобряване на образователната инфраструктура в Сливен“.   \r\n***   \r\nОт 11.30 часа в двора на Детска градина „Мак“ ще се състои церемонията по първа копка и начало на строителството.  \r\n***   \r\nОт 09.00 до 11.00 часа в офиса на ПП ГЕРБ на бул. „Митрополит Методий Кусев” 5 народният представител Радостин Танев ще има приемен ден.  \r\n***   \r\nОт 12.00 часа в Драматичния театър ще бъде представена „Пинокио“.  \r\nОт 19.00 часа ще се играе постановката „Укротяване на опърничавата“.  \r\n***   \r\nОт 18.00 часа в залата на Държавната опера ще бъдат отбелязани 125 години от създаването на БСП в Стара Загора. Лидерът на партията Корнелия Нинова ще е гост на тържеството.  \r\n***   \r\nОт 10.00 до 12.00 часа в офиса на ПП ГЕРБ на ул. „П. К. Яворов“ народният представител Радостин Танев ще има приемен ден.  \r\n***   \r\nОт 14.30 часа в заседателна зала на ДКТ „Васил Друмев“ ще бъде дадена пресконференция. \r\n***   \r\nОт 14.30 часа в ПГСАГ – Шумен ще бъде дадено началото на Седмицата на Професионалната гимназия по строителство, архитектура и геодезия по повод 75 години от създаването на училището.", "date": "2018.10.22", "title": "Предстоящи събития в страната за 22 октомври (Агенция „Фокус“)"}
{"url": "http://www.focus-news.net/news/2018/10/22/2581097/aktualna-patna-obstanovka.html", "text": "Времето ще бъде предимно облачно и на места главно в Западна и Централна България ще има валежи от дъжд. Ще духа слаб, в Източна България - умерен североизточен вятър и с него температурите още малко ще се понижат. Преобладаващите минимални температури ще бъдат между 8° и 13°, а максималните ще са между 14° и 19°. Това съобщиха от пресцентъра на  Агенция „Пътна инфраструктура“ . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. Срок 20.11.2018 г. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Пловдив: \r\nВременно движението по АМ Тракия при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nДвижението от км 308+107 до км 359+475 в участъка Деветак - Ветрен се осъществява с повишено внимание поради въстановяване на ОСП от ПТП. Организацията на движение е сигнализирана с пътни знаци и конуси. Срок до 25.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт Монтана: \r\nДвижение в една лента по път I-1/Е-79/ Белотинци – Долна Вереница в участъка от км 75+000 до км 99+000 поради извършване на строително монтажни дейности. Срок до 29.10.2018 г.  \r\nДвижение в една лента по І-1/Е79/ Монтана - Трифоново в участъка от обход Монтана от км 108+000 до км 111+000 и ограничение на скоростта до 50 км поради извършване на ремонтни дейности по мостовите съоръжения. Срок до 29.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 27.10.2018 г.; \r\n Стара Загора - Ягода от км 213+800 до км 225+600, се извършва със стесняване на една от лентите за движение поради косене на тревни площи.Движението на МПС в района се регулира от сигналисти. Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОбласт Кюстендил: \r\nДвижение с повишено внимание по път I-6 от км 13+000 до км 17+000 в участък Вратца - Жиленци, поради профилиране на банкети. Сигнализирано с пътни знаци. Срок до 23.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nДвижението по път I-9 Златни пясъци-Варна при спирка Фара от км 84+500 до км 85+000 се извършва с повишено внимание поради ремонтни дейности. Стеснение на платната за движение посока Варна. Движението се осъществява съобразно създадената ВОБД. Срок до 26.10.2018 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г. \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 29.10.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35 Ловеч – Троян в участъка от разклон за с. Казачево до гр. Троян от км 49+333 до км 71+000 се осъществява с повишено внимание поради изрязване на храсти по банкетите и оформяне короните на дърветата. Срок до 23.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 24.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-401: Движението по път III-401 Ловеч – Кормянско от км 25+300 до км 46+170 се извършва с повишено внимание поради частични ремонти на асфалтовата настилка. Срок до 23.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 се осъществява в една лента, поради извършване на ремонтни дейности на асфалтовата настилка, Движението се регулирана с пътни знаци и сигналисти на място. Срок до 31.10.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради ремонтни дейности на участъци по банкетите и асфалтовата настилка. Движението се регулира с пътни знаци и сигналисти на място. Срок до 26.10.2018 г. \r\nПът III-102: Движение в една лента по път IІІ-102 Горно Церовене – Монтана в участъка от км 76+600 до км 80+500, с повишено внимание поради извършване на строително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІI-11: Движението по път ІI-11, Оряхово - Гулянци в участъка на Милковица- Сомовит от км 196+147 до км 206+838 се осъществява с регулиране в едната лента поради частично асфалтиране на пътната настилка. Срок до 22.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин - Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив)  се извършва с повишено внимание съобразно въведената временна организация на движение при извършване на строителна дейности Срок до 15.11.2019 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна. Срок 25.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 26.10.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът II-81: Движението по път II-81 София - Бучин проход при Костинброд от км 9+200 до км 9+500 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 22.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.22", "title": "Актуална пътна обстановка"}
{"url": "http://www.focus-news.net/news/2018/10/22/2581101/nimh-dnes-shte-bade-predimno-oblachno-i-na-mesta-v-zapadna-i-tsentralna-balgariya-shte-ima-prevalyavaniya-ot-dazhd.html", "text": "Днес ще бъде предимно облачно и на места, главно в Западна и Централна България ще има превалявания от дъжд. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) при Българската академия на науките (БАН) . Ще духа слаб, в Източна България - умерен североизточен вятър и с него температурите още малко ще се понижат. Максималните температури ще са между 14° и 19°. Атмосферното налягане ще остане по-високо от средното за месеца. \r\nПо Черноморието ще е предимно облачно, но валежи са малко вероятни. Ще духа умерен североизточен вятър. Максималните температури ще са между 17 и 19°, малко по-ниски от температурата на морската вода. Вълнението на морето ще е 2 - 3 бала. \r\nВ планините ще бъде предимно облачно, мъгливо и на много места в масивите от Западна и Централна България с валежи от дъжд, над 1800-2000 метра - от сняг. Ще духа до умерен вятър предимно от изток. Максималната температура на височина 1200 метра ще е около 10°, на 2000 метра – около 3°.", "date": "2018.10.22", "title": "НИМХ: Днес ще бъде предимно облачно и на места в Западна и Централна България ще има превалявания от дъжд"}
{"url": "http://www.focus-news.net/news/2018/10/22/2581104/kinospektakalat-badi-voynik-shte-bade-predstaven-v-natsionalniya-dvorets-na-kulturata-v-sofiya.html", "text": "С киноспектакъла „Бъди войник“ Министерството на отбраната започва  кампанията за привличане на кандидати за военнослужещи в Българската армия. Това съобщиха от пресцентъра на  Министерството . Събитието ще се състои от 18.30 часа в Зала 1 на Националния дворец на културата в София и в него ще участват Гвардейският представителен духов оркестър, Представителният ансамбъл на Въоръжените сили и рок група „Б.Т.Р.“. Ще бъдат излъчени мотивационни видеоклипове, заснети в реална среда на действие на видовете въоръжени сили – Сухопътни войски, Военновъздушни и Военноморски сили. \r\nРок група „Б.Т.Р.“ ще представи за първи път пред публика новия си видеоклип на песента „Никога преди“. Със свои изпълнения ще участват  Орлин Горанов, Маргарита Хранова, Гуна Иванова и други. Входът за киноспектакъла „Бъди войник“ е свободен.  \r\nОчаква се в 18.15 часа в централното фоайе на НДК министърът на отбраната Красимир Каракачанов да даде изявление по повод на събитието заедно със създателите на видеопродукцията и рок група „Б.Т.Р.“.", "date": "2018.10.22", "title": "Киноспектакълът „Бъди войник“ ще бъде представен в Националния дворец на културата в София"}
{"url": "http://www.focus-news.net/news/2018/10/22/2581102/vitsepremierat-valeri-simeonov-shte-se-sreshtne-s-rabotodatelskite-organizatsii.html", "text": "От 9.30 часа в Министерски съвет вицепремиерът Валери Симеонов ще се срещне с работодателските организации. Това съобщиха от  пресофиса на вицепремиера . Срещата е по искане на Асоциацията на организациите на българските работодатели с цел обсъждане и преодоляване на задържащите фактори на вътрешната среда, които възпрепятстват ускоряването на икономическия растеж в България над 4%, въпреки благоприятната икономическа обстановка. Ще се обсъдят възможности за ускоряване на редица политики и реформи в сферата на пазара на труда, пенсионното осигуряване, трудово-медицинската експертиза, съдебната система, административната реформа и електронното управление, сигурността, енергетиката и образованието.", "date": "2018.10.22", "title": "Вицепремиерът Валери Симеонов ще се срещне с работодателските организации"}
{"url": "http://www.focus-news.net/news/2018/10/22/2581108/bsp-initsiira-obsazhdane-na-zakonoproekt-za-maslodaynata-roza-v-karlovo.html", "text": "В зала „Васил Караиванов“ в Карлово ще бъде обсъден Законопроектът за маслодайната роза. Обсъждането е инициирано от Веска Ненчева, народен представител от Карлово и народни представители от ПГ на „БСП за България“, членове на комисията по земеделието и храни в НС – проф. Светла Бъчварова, Георги Стоилов, Даниел Йорданов, Румен Георгиев, Цветан Топчиев. Това съобщиха от  пресцентъра на партията . На обсъждането са поканени розопроизводители и розопреработватели. Срещата е част от последователната политика за защита на розопроизводството, след протестите на хората в района през месец май, когато спря изкупуването на розовия цвят. Обсъждането с експерти и дадените предложения са началото на дългия и тежък път за защита на интересите на розопроизводителите и създаване на правила при производството, изкупуването и преработката на розовия цвят. Очакванията са държавата да има отношение към запазване на розопроизводството в района, защото е поминък с традиции, а българската маслодайната роза е уникален с качествата си продукт в световен мащаб. Много млади семейства разчитат на защита на труда им, за да не се превърне районът в поредния обезлюден в България.", "date": "2018.10.22", "title": "БСП инициира обсъждане на Законопроект за маслодайната роза в Карлово"}
{"url": "http://www.focus-news.net/news/2018/10/22/2581103/zapochva-natsionalnata-sedmitsa-na-cheteneto.html", "text": "Национална седмица на четенето ще се проведе от днес до 26 октомври 2018 година, съобщиха от пресцентъра на  Министерство на образованието и науката . Тя се организира от Министерството на образованието и науката, като целта е да се насърчава и повишава грамотността на учениците.  \r\nНад 3 000 събития в цялата страна включват разнообразни игри, състезания, представяне на книги и национален маратон на четенето. Домакин на събитието тази година е Регионалното управление на образованието във Велико Търново. \r\nЗа първи път Институтът по български език към БАН е разработил игрова надпревара за особеностите на българския език за учениците от 5, 6 и 7 клас. Участието в надпреварата е на доброволен принцип.  \r\nНационалната седмица на четенето ще бъде подкрепена за първи път от представители на Българска асоциация на софтуерните компании (БАСКОМ), Българска аутсорсинг асоциация (БАА) и Българска асоциация по информационни технологии (БАИТ).", "date": "2018.10.22", "title": "Започва националната седмица на четенето"}
{"url": "http://www.focus-news.net/news/2018/10/22/2581109/blagoevgrad-shofyorite-tryabva-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Нормално интензивно е движението по главен път Е-79, второкласен път 19 Симитли - Гоце Делчев и автомагистрала „Струма“. Това каза за  Радио „Фокус“ – Пирин  дежурният служител в Областно пътно управление - Благоевград. Няма тежки пътни инциденти през изминалата нощ. Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.10.22", "title": "Благоевград: Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни"}
{"url": "http://www.focus-news.net/news/2018/10/22/2581105/nadzorniyat-savet-na-zdravnata-kasa-shte-obsadi-byudzheta--za-dogodina.html", "text": "Надзорният съвет на Здравната каса ще обсъди бюджета ѝ за догодина. Очаква се бюджетът да е в размер на 4.3 млрд. лв. Увеличението спрямо бюджета за 2018 г. е с 490 млн. лв., което се дължи на нормативни промени – повишаването на минималната работна заплата и на максималния осигурителен доход. \r\nС 18 млн. лв. е увеличен бюджетът за личните лекари. 28 млн. лв. повече ще има за прегледи при специалисти и 7 млн. лв. - за изследвания. \r\nНай-сериозно увеличение има в бюджета за болниците - около 180 млн. лв. повече в сравнение с тази година. Плащанията за лекарства ще нараснат със 117 млн. лв. и ще бъдат 1.117 млрд. лв.  \r\nПредвижда се бюджетът за медицински изделия да бъде увеличен от 98 млн. лв. на 104 млн. лв. През 2019 г. се увеличават и средствата за разплащане с европейските здравни каси за проведено лечение в чужбина. \r\nОчаква се да има и над 100 млн. лв. повече за онколекарства за лечение в болница и още 14 мил. лв. за домашно лечение.", "date": "2018.10.22", "title": "Надзорният съвет на Здравната каса ще обсъди бюджета ѝ за догодина"}
{"url": "http://www.focus-news.net/news/2018/10/22/2581107/denyat-22-oktomvri-v-svetovnata-istoriya.html", "text": "През 1702 г. на река Нева са проведени първите бойни операции на Балтийския флот. 1844 г. - адвентистите обявяват този ден за Второто Пришествие на Христос. 1914 г. - САЩ обявяват решението си да не се включват в Първата световна война, но да оказват икономическа помощ на Франция и Великобритания. През 1938 г. по обвинение в шпионаж е арестуван заедно с цялото му семейство първият кавалер на първия съветски орден – маршал Блюхер. 1952 г. - за първи път пълният текст на еврейската Тора е издаден на английски език. 1962 г. - американският президент Джон Кенеди съобщава, че СССР е построил ракетна баз в Куба и обявява морска блокада на острова. Започва Карибската криза. 1975 г. - съветските космически станции “Венера-9” и “Венера-10” предават първите снимки от повърхността на Венера. \r\nПрез1987 г. на аукцион в Ню Йорк за рекордната цена от 5,39 милиона долара е продадено първото издание на Библията отпечатано от Гутенберг. \r\nПрез 2001 г. руски учени откриват органичен магнит. На 22 октомври умират: Майн Рид - американски писател от ирландски произход,  Пол Сезан - френски художник пост импресионист, Арнълд Тойнби - английски историк, социолог, културолог. На тази дата са родени: Ференц (Франц) Лист – унгарски композитор, пианист, диригент.  \r\n2017 г.  \r\nСамоубийствен атентатор убива 13 души в североизточния нигерийски град Майдугури. \r\n2017 г.  \r\nЯпония провежда предсрочни парламентарни избори. Властта остава в ръцете на коалицията на японския лидер Шиндзо Абе. \r\n2017 г.  \r\nВ Словения се провеждат петите поред демократични избори за президент. \r\n2017 г.  \r\nВ италианските области Венето и Ломбардия се произвеждат референдуми, на които гласуват с над 90% подкрепа за повече автономия.  \r\n2016 г. \r\nИслямска държава екзекутира над 280 души. \r\n2015 г. \r\nТайфунът Копу взима живота на 54 човека във Филипините и прокужда над половин милион човека от домовете им. \r\n2014 г. \r\nКанадската полиция разследва първият атентат, свързан с радикален ислямизъм в историята на Канада, след като предния ден 32 годишен мъж нападна парламента в Отава. \r\n2014 г.  \r\nЗа първи път се възстановява способността на човек да ходи след парализиране от травма в гръбначния стълб чрез присаждане на тъкан от обонятелни клетки. \r\n2012 г. \r\nПолицията на Южна Корея налага забрана за разпространяване на пропагандни материали в Северна Корея. \r\n2008 г. \r\nИндия започва своята първа лунна мисия „Чандраян” 1. \r\n2007 г. \r\nКонституцията на Черна гора е обявена за официална. Тя се приема и ратифицира на 19 октомври. Заменя Конституцията от 1992 година. \r\n2001 г. \r\nВ италианския курорт Каденабия започва семинар на ОДС, организиран от фондация \"Конрад Аденауер\" и Европейската народна партия. Приета е декларация, която потвърждава политиката на ОДС като опозиционна сила и остро критикува управлението на НДСВ. Единствено Стефан Софиянски не гласува за декларацията. \r\n2001 г.  \r\nРуски учени откриват органичен магнит. \r\n2000 г. \r\nДвижението на талибаните забранява на населението на Афганистан да се занимава с колективни спортове. Индивидуалните спортове не се забраняват. Смята се, че игрите като футбол и баскетбол отдалечават вярващите от молитва. \r\n1999 г. \r\nЧрез сливането на \"Аероспасиал - Матра\" (Франция) и ДАСА (Германия)  е създадена Европейска компания за авиация, отбрана и космонавтика (EADS). Компанията произвежда космическа техника, ракетни системи, военна електроника, военни и граждански самолети. \r\n1991 г. \r\nРегистриран е Съюзът на офицерите в Украйна. \r\n1990 г. \r\nПо искане на гладуващи студенти в Украйна от власт е свален главата на правителството – в. Масол. \r\n1988 г. \r\nСъстои се учредително събрание на литовското движение “Саюдис”. \r\n1987 г. \r\nНа аукцион в Ню Йорк за рекордната цена от 5,39 милиона долара е продадено първото издание на Библията отпечатано от Гутенберг. \r\n1975 г. \r\nСъветските космически станции “Венера-9” и “Венера-10” предават първите снимки от повърхността на Венера. \r\n1962 г. \r\nАмериканският президент Джон Кенеди съобщава, че СССР е построил ракетна база в Куба и обявява морска блокада на острова. Започва Карибската криза, която продължава 10 дни, след което започват американско-съветски преговори. Страните постигат споразумение СССР да изтегли ракетите от Куба, САЩ да изтеглят същия брой ракети от Италия и Турция и да свалят блокадата. \r\n1956 г. \r\nЛидерите на Фронта за национално освобождение на Алжир са арестувани от френските власти. \r\n1952 г. \r\nЗа първи път пълният текст на еврейската Тора е издаден на английски език. \r\n1940 г. \r\nВ хода на спецоперация англичаните отвличат от Испания и отвеждат в Лондон премиера на Белгия – Х. Перло и министъра на външните работи на Белгия – П. Спаак. \r\n1938 г. \r\nПо обвинение в шпионаж е арестуван заедно с цялото му семейство първият кавалер на първия съветски орден – маршал Блюхер. \r\n1936 г. \r\nКанада подписва търговски договор с фашистка Германия. \r\n1914 г. \r\nСАЩ обявяват решението си да не се включват в Първата световна война, но да оказват икономическа помощ на Франция и Великобритания.  \r\n1913 г. \r\nПри взрив в мина в Доусън (Ню Мексико, САЩ) загиват 263 работника. \r\n1877 г. \r\nВ селището Хай-Бланитр (Шотландия) при взрив в мина загиват 207 миньори. \r\n1860 г. \r\nАмериканските протестантски мисионери откриват в Пловдив мъжко училище.  \r\n1844 г. \r\nАдвентистите обявяват този ден за Второто Пришествие на Христос. \r\n1842 г. \r\nВ един от аристократичните райони на Петербург Г. Фаберже открива магазин за златни и брилянтни предмети.  \r\n1764 г. \r\nАнглийските войски разбиват индийците, завземайки голяма част от Бенгалия. \r\n1721 г. \r\nПетър Велики се обявява за император на всички руснаци. \r\n1702 г. \r\nНа река Нева са проведени първите бойни операции на Балтийския флот. \r\n1698 г. \r\nПо заповед на Петър І пред прозореца на килията на бившата управляваща на Русия – царица София - са обесени 59 стрелци. \r\n1618 г. \r\nКралският съд в Англия осъжда пълководеца, философа и учения Уолтър Райли на заточение за антиправителствени изявления. На тази дата са родени: \r\n1943 г. \r\nРодена е Катрин Деньов - френска актриса. Участва във филмите \"Шербургските чадъри\" (1964 г.), \"Отвращение\" (1965 г.), \"Магарешка кожа\" (1970 г.), \"Не докосвай бялата жена\" (1973 г.), \"Дивакът\" (1975 г.), \"Последното метро\" (1980 г.), \"Избор на оръжие\" (1981 г.), \"Индокитай\" (1992 г.), \"Бялата кралица\" (1992 г.), \"Моят любим сезон\" (1993 г.), \"Конвентът\" (1995 г.), \"Крадци\" (1996 г.), \"Площад “Вандом\" (1998 г.), \"Изток-Запад\" (1999 г.), \"Танцьорка в мрака\" (2000 г.), \"Мускетарят\" (2001 г.), \"Завръщане у дома\" (2001 г.), \"Осем жени\" (2002 г.), \"Опасни връзки\" (тв, 2003 г.). \r\n1924 г. \r\nРоден е Абдижамил Каримович Нурпеисов - казахстански писател. Завършва литературния институт \"М. Горки\" през 1956 г.; участва във Великата Отечествена война от 1941-1945 г. Публикува от 1949 г. Автор е на романите \"Дългоочакваният ден”, трилогията \"Кръв и пот\", сборника със статии \"Размисли\". \r\n1870 г. \r\nРоден е Иван Алексеевич Бунин - руски поет и писател; неореалист. Почетен академик на Петербургската Академия на науките от 1909 г. След болшевишкия преврат от октомври 1917 г. е подложен на преследване; принуден да емигрира във Франция, където живее до края на живота си. Автор е на много романи и повести: \"Селото\", \"Вик\", \"Любовта на Митя” - преведена на български, \"Братя\". През 1933 г. получава Нобелова награда за литература. \r\n1818 г. \r\nРоден е Шарл Льоконт дьо Лил - френски реюнионски поет и общественик - републиканец. Член е на Френската академия от 1886 г. Учи в Бретан, работи в съда на Реюнион. Участва в революцията от 1848 г., инициатор е на закона за отмяната на робството в колониите. Основоположник на естетиката на \"Парнас\".  \r\n1811 г. \r\nРоден е Ференц (Франц) Лист – унгарски композитор, пианист, диригент.  \r\nЛист е автор на симфонични произведения (\"Божествена комедия\" - симфония по Данте, \"Фауст\" - симфония по Гьоте, 12 симфонични поеми, между които \"Прелюдии\" - по А. Ламартин, \"Прометей\" - по Й. Хердер, \"Мазепа\" - по В. Юго, \"Тасо\" - по Гьоте, \"Орфей\", 2 концерта за пиано и оркестър); оратории (\"Легенда за св. Елисавета\", \"Христос\"); хорови песни и др. Пише и редица теоретични трудове: \"Лоенгрин\" и \"Танхойзер\" на Р. Вагнер\", \"Фр. Шопен\" и др.  На тази дата умират: \r\n1975 г. \r\nУмира Арнълд Джозеф Тойнби - английски историк, социолог, културолог. Професор в Лондонския университет и в Лондонското училище за икономически науки, един от ръководителите на Кралския институт за международни отношения от 1925 г. до 1955 г. Автор е на “Изследване на историята”.  \r\n1906 г. \r\nУмира Пол Сезан - френски художник пост импресионист.  \r\nПол Сезан е роден през 1839 г. Рисува натюрморти, обемни и опростени форми. Творчеството му оказва влияние върху фовизма и кубизма. \r\n1883 г. \r\nУмира Томас Майн Рид - американски писател от ирландски произход.  \r\nАвтор е на романите \"Свободните стрелци\", \"Жената дете\", \"Пълзачи по скали\", \"Ловци на растения\", \"Оцеола, вожд на семинолите\", \"Белият вожд\". \r\n1872 г. \r\nУмира Теофил Готие - френски поет, белетрист и критик. Основоположник е на школата \"Парнас\". В книгата \"Новото изкуство\" (1852 г.) дава едно от първите подробни обяснения на теорията на \"изкуството за изкуството\". В творчеството си се води от идеите на романтизма. Автор е на \"Емайли и камеи\", \"Капитан Фракас\", \"Романът на мумията\", \"Гротески\". \r\n1828 г. \r\nУмира Степан Семьонович Щукин - руски живописец-портретист. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.22", "title": "Денят 22 октомври в световната история"}
{"url": "http://www.focus-news.net/news/2018/10/22/2581085/guardian-sluchayat-dzhamal-hashogi-kolkoto-poveche-se-zasilva-natiskat-varhu-naslednika-tolkova-poveche-sauditite-govoryat-za-sbirshtina-vinovni.html", "text": "Саудитският външен министър Адел ал-Джубеир, твърди, че колумнистът на „Вашингтон поуст“ е убит в „ долнопробна операция“, информира британският  Guardian .  \r\nЗа  американската телевизия Fox News министърът е заявил: “Това е дело на индивиди, които са прекрачили извън кръга на своите правомощия.” Той твърди, че Бин Салман няма никакво отношение към случилото се в консулството в Истанбул и че убийците нямат тесни връзки с принца, въпреки убедителните сведения за противното.  Ивелина Ватова", "date": "2018.10.22", "title": "Guardian: Случаят Джамал Хашоги: колкото повече се засилва натискът върху наследника, толкова повече саудитите говорят за „сбирщина“ виновни"}
{"url": "http://www.focus-news.net/news/2018/10/22/2581111/v-parva-sagbal-sveta-sofiya-shte-se-provede-kampaniyata-vapros-na-razgovor-i-pregled-posvetena-na-borbata-sreshtu-reproduktivnoto-ostaryavane-na-balgarite.html", "text": "От днес до 22 януари 2019 г. в Първа САГБАЛ „Света София“ отново ще се проведе кампанията „Въпрос на разговор и преглед“, посветена на борбата срещу репродуктивното остаряване на българите. Това съобщиха от пресцентъра на  Първа САГБАЛ „Света София“ . Инициативата се организира и за учащи се младежи – студенти, докторанти и др. В рамките на същия период от време в лечебното заведение ще тече и програмата за диагностика и лечение на двойки „40+“, от която могат да се възползват жени с вече намален яйчников резерв и пациентки над 40-годишна възраст.  \r\nДамите получават безплатен гинекологичен и ултразвуков преглед, разговор с репродуктивен ембриолог, андролог, мамолог и сертифициран психотерапевт. Мъжете могат да се възползват от разговор със специалист по репродуктивно здраве, безплатна спермограма и анализ.  \r\nПредварителното записване за безплатните прегледи става на телефон 02/447 02 63 или 0877 02 39 39. Всеки желаещ може да направи регистрация през делничните дни до 13.30 часа.  \r\nКампанията се реализира в Първа САГБАЛ „Света София“ (град София, ул. „Михалаки Ташев“ №2) с основната подкрепа на Столична община, Фондация „Искам бебе“ и Сдружение „Зачатие“.", "date": "2018.10.22", "title": "В Първа САГБАЛ „Света София“ ще се проведе кампанията „Въпрос на разговор и преглед“, посветена на борбата срещу репродуктивното остаряване на българите"}
{"url": "http://www.focus-news.net/news/2018/10/22/2581110/rakovodstvoto-na-pp-abv-shte-se-sreshtne-s-kamarata-na-stroitelite-v-balgariya.html", "text": "Ръководството на ПП АБВ ще даде пресконференция след среща с ръководството на Камарата на строителите в България, съобщиха от  пресцентъра на партията.  Събитието ще се проведе от 11.30 часа днес в централата на партията на улица „Врабча“ 23. Темата е „Проблемите на строителния бранш и съответните решения\". В пресконференцията ще участват Румен Петков, председател на ПП АБВ и Илиян Терзиев, председател на УС на Камарата на строителите в България.", "date": "2018.10.22", "title": "Ръководството на ПП АБВ ще се срещне с Камарата на строителите в България"}
{"url": "http://www.focus-news.net/news/2018/10/22/2581113/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от  дружеството . \r\nВъв връзка с реконструкция на уличен водопровод на ул. „Полк. Владимир Сарафимов“ в жк. „Младост“ III, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Филип Аврамов“, ул. „Полк. Владимир Сарафимов“, ул. „Свето Преображение“, ул. „Жечо Гюмюшев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга пред бл. 364. \r\nВъв връзка с подмяна на сградно водопроводно отклонение на ул. 3 в кв. „Враждебна“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. 4, ул. 5, ул. 61, ул. 25, ул. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 3, ъгъла с ул. 61. \r\nВъв връзка с изграждане на сградно водопроводно отклонение на ул. „Червена стена“ в кв. „Лозенец“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Червена стена“, в участъка от ул. „Петър Станчев“ до ул. „Джеймс Баучър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Червена стена“, служебния вход на хотел „Маринела“. \r\nВъв връзка с пресвързване на уличен водопровод на ул. „Екзарх Стефан“ в жк. „Надежда“ II се налага спиране на водоподаването от 10:00 до 13:00 часа на клиентите на „Софийска вода”, живеещи в района на: ул. „Екзарх Стефан“, в участъка от ул. „Проф. Петър Ников“ до ул. „Илинденско въстание“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Проф. Петър Ников“, ъгъла с ул. „Екзарх Стефан“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез", "date": "2018.10.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/22/2581114/denyat-23-oktomvri-v-balgarskata-istoriya.html", "text": "През 1893 г. в Солун се създава Българо-македонският комитет - бъдещата Вътрешна македоно-одринска революционна организация (ВМОРО). \r\nПрез 1915 г.  в хода на Нишката операция, Девета плевенска пехотна дивизия на Първа армия освобождава Ниш. През 1939 г. е съставено е 56-то правителство на България с министър-председател Георги Кьосеиванов, което подава оставка през февруари 1940 г. През 1982 г. - край Петрич е открит Националният парк-музей Самуилова крепост. На 23 октомври са родени: Рени Цанова (Райна Цанова Петрова) - български юрист, Емануил Попдимитров - български поет. На тази дата умират: българският художник Димитър Киров, Тодор Цонев – български художник-карикатурист и  Елена Николай (псевдоним на Стоянка Савова Николова) - българска оперна певица.   \r\n2011 г. \r\nВ България преминават първият тур на президентските избори и местните избори. Много хора и организации поставят под въпрос честността на изборите. За президент на Р България е избран Росен Плевнелиев с приблизително 76% от гласовете на гласувалите гласоподаватели. \r\n2006 г. \r\nУправителният съвет на „Булгартабак холдинг” АД одобрява Стратегия за публично предлагане на акциите от капитала на „Пазарджик-БТ” АД, които са собственост на холдинга. Стратегията е във връзка с решение на Надзорния съвет на „Булгартабак холдинг” за продажба на акциите в капитала на пазарджишката фабрика, по препоръка на консултантите по преструктурирането на холдинга (консорциумът Адвокатско дружество „Събев и съдружници” – „Евро-финанс” АД – „Балканска консултантска компания” ООД), съобщиха от компанията.  \r\nПритежаваните от холдинга 172 650 акции (или 85.24% от капитала) на „Пазарджик-БТ” ще бъдат предложени в един пакет в рамките на смесен закрит аукцион на Българската фондова борса на 21 ноември 2006 година. В рамките на една пазарна партида (лот) „Булгартабак холдинг” ще продаде всичките си акции от капитала на пазарджишкото предприятие. Купувачът ще трябва да плати минимална цена от 8.456 лева за всяка от акциите в пакета, или общо 1 460 000 лева. \r\n2006 г. \r\nСтоличният общински съвет отменя решението си за затваряне на сметището в Суходол. По този начин е изпълнено и последното изискване на Министерството на околната среда и водите, за да се направят необходимите проучвания и ако е възможно да се издаде разрешително за отваряне на сметището. \r\n2001 г. \r\nОфициално е представена управленската програма на правителството на Симеон Сакскобургготски, озаглавена \"Хората са богатството на България\". Според нея растежът на БВП трябва да бъде 5-7 % годишно, всяка година в българската икономика да бъдат привличани около 1-1 200 000 000 долара, да бъдат намалени преките данъци, а до края на мандата да бъдат създадени нови 150 000 работни места. Като приоритетни отрасли са определени комуникациите, новите технологии, селското стопанство, туризмът, търговията. \r\n1999 г. \r\nСлед втория тур на местните избори в България става ясно, че в 14 областни центрове кметовете ще бъдат от БСП (или подкрепени от нея), 11 - от СДС, а 2 - от Евролевицата. \r\n1998 г. \r\nПрезидентът присъжда Орден „Стара планина” на: \r\n1. Любомир Далчев – първа степен \r\n2. Д-р Херонимо Лопес Мартинес, президент на националния комитет за антарктически изследвания на Кралство Испания и председател на испанската антарктическа програма – втора степен \r\n1995 г. \r\nПо време на тържественото отбелязване на 50-ата годишнина от създаването на ООН държавните глави на България, Албания, Турция и Македония договарят изграждане на коридор Запад-Изток на Балканите, който да минава по трасето Дурас-Скопие-София-Бургас-Истанбул. \r\n1991 г. \r\nВ Пакистан е иззето рекордно количество хашиш и хероин – 40 тона. \r\nЗавършва официалното посещение на президента Желю Желев в Москва. По време на визитата българският президент и Борис Елцин подписват Декларация за отношенията между България и Руската федерация. \r\n1982 г. \r\nКрай Петрич е открит Национален парк-музей \"Самуилова крепост\". \r\n1967 г. \r\nВ България гостува вселенският патриарх Атинагорас. \r\n1939 г. \r\nСъставен е Четвърти кабинет на Георги Кьосеиванов. Правителството оповестява решението си да следва политика на неутралитет по време на Втората световна война (1939-1945 г.), както и да поддържа добри и приятелски отношения с Великите сили и другите страни. \r\n1916 г. \r\nПо време на Първата световна война (1914-1918 г.) Четвърта пехотна дивизия овладява Меджидие (Румъния). \r\n1915 г. \r\nВойските на 8-а пехотна тунджанска и 9-а пехотна плевенска дивизия овладяват Ниш. Първа в града влиза 5-а рота от 10-и пехотен родопски полк с командир Михаил Проданов. \r\n1915 г.  \r\nПо време на Първата световна война (1914-1918 г.) Първа българска армия влиза в Ниш (временната сръбска столица) и пленява 20 000 сръбски войници и офицери. На 24 октомври българските войски завземат Лесковац, а на 25 октомври - Алексинац. \r\n1912 г. \r\nВ хода на Балканската война Кърджалийският отряд превзема Драма. На същата дата Седма пехотна дивизия овладява Демирхисар. \r\n1906 г. \r\nСъставен е кабинет на Народнолибералната партия начело с Димитър Петков. \r\n1893 г. \r\nВ Солун са положени основите на Вътрешната македоно-одринска революционна организация (ВМОРО). Нейни инициатори са Дамян Груев, д-р Христо Татарчев, Иван Хаджиниколов, Петър Попарсов, Антон Димитров и Христо Батанджиев. ВМОРО е организация на българското население в Македония и Одринско, бореща се за освобождението на двете области, които по силата на Берлинския договор (1878 г.) остават в пределите на Османската империя.  \r\n1884 г. \r\nПровеждат се общи избори за Областно събрание в Източна Румелия. Те са спечелени от Народната партия с помощта на генерал-губернатора Гаврил Кръстевич и под лозунга за бързо обединение с Княжеството.  \r\n1861 г. \r\nБългарите в Русе избират свое общинско ръководство. То има за задача да управлява града и епархията, да събира данъците, да се грижи за църквите и училищата. Ръководството на общината е поето от свещеник Нил Изворов.  \r\n1857 г. \r\nИзлиза последния брой на в. “Българска дневница” (първия вестник на Г. С. Раковски). За пръв път вестникът излиза на 26 юни същата година. Издаван е в гр. Нови Сад (Австро-Унгария) от сръбския публицист д-р Д. Медакович. През април с. г. излиза пробен брой на \"Дневница\", а през август - приложението за литература и език - \"Дунавски лебед\". Вестникът е начален етап от развитието на революционната линия в българската публицистика. На тази дата са родени: \r\n1938 г. \r\nРодена е Рени Цанова (Райна Цанова Петрова) - български юрист. През 1971 г. завършва специалност “Право” в Софийски университет “Св. Климент Охридски”. Член е на Софийската адвокатска колегия. Работи основно в областта на наказателното право. Автор е на много статии, студии, монографии, книги и др. Умира на 25 февруари 2007 г. от рак. \r\n1929 г. \r\nРоден е проф. Христо Нейков - български график и илюстратор. Работи в различни графични техники - офорт, литография, създава много рисунки с перо, туш и креда. Илюстрира българска и съветска поезия и проза. Автор е на графики с възрожденска, революционна, любовна и философска тематика. \r\n1910 г. \r\nРоден е Симеон Русаклиев (Симеон Русакиев Стоянов) - български литературовед \r\n1885 г. \r\nРоден е Емануил Попдимитров (Е. П. Попзахариев) - български поет.  \r\n1863 г. \r\nРоден е генерал от пехотата Пантелей Киселов, командир на 4-а пехотна преславска дивизия през Първата световна война.  На тази дата умират:  \r\n2008 г.  \r\nНа 73 години умира българският художник Димитър Киров. \r\n2004 г. \r\nУмира Тодор Цонев – български художник-карикатурист на 70-годишна възраст. \r\n1993 г. \r\nУмира Елена Николай (псевдоним на Стоянка Савова Николова) - българска оперна певица. \r\n1937 г. \r\nУмира митрополит Симеон Варненско-Преславски - висш духовник, почетен член на Българска академия на науките. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.22", "title": "Денят 23 октомври в българската история"}
{"url": "http://www.focus-news.net/news/2018/10/22/2581106/mayki-na-detsa-s-uvrezhdaniya-izlizat-na-protest-s-iskane-za-ostavkata-na-vitsepremiera-valeri-simeonov.html", "text": "Майки на деца с увреждания излизат на протест с искане за оставката на вицепремиера Валери Симеонов. Протестът се организира във „Фейсбук“ от организацията на майките „Системата ни убива“. Той под надслов „Оставка на вицепремиера Валери Симеонов!“. Протестът ще започне в 12.30 часа пред сградата на Министерски съвет. Във „Фейсбук“ майките пишат: „Искаме оставката на Валери Симеонов от поста Заместник министър председател на Република България! Заради срама, който изпитва всеки нормален български гражданин от неадекватното му поведение! Заради системни обиди към членове на обществото и използване на езика на омразата! Заради това, че превърна думата \"патриот\" в обида! Недопустимо е този човек да продължава да представлява българския народ! НЕЗАБАВНА ОСТАВКА!“. Агенция „Фокус“ припомня:  Изказване на вицепремиера Валери Симеонов след заседание на Националния съвет за тристранно сътрудничество предизвика остра реакция на майки на деца с увреждания. Тогава вицепремиерът посочи:  „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“ . Става въпрос за Закона за хората с увреждания, който тристранният съвет подкрепи частично на 16 октомври. Законодателното предложение не беше прието от работодателите и КТ „Подкрепа“. Положително становище изказаха от КНСБ.  Майките на деца с увреждания  от палатковия лагер пред парламента влязоха в сградата и настояха вицепремиерът Валери Симеонов да се извини и да подаде оставка. Майките бяха в пленарна зала на разискванията по вота на недоверие към кабинета „Борисов 3“ на тема „Здравеопазване“.  От  БСП  подкрепиха искането на майките за оставката на Валери Симеонов. „Вицепремиерът Валери Симеонов не може да остане повече на поста си заради думите си за майките на деца с увреждания“, заяви лидерът на левицата Корнелия Нинова. От Брюксел министър-председателят  Бойко Борисов  се извини от името на правителството за казаното от вицепремиера Валери Симеонов по адрес на майките на деца с увреждания. „Има една приказка език мой – враг мой. Такъв език е недопустим и се разграничавам от него. Крайно време е всеки да си мери думите“, заяви премиерът и допълни, че това касае както опозицията, така и хората в управляващата коалиция.  След призивите за оставката му, вицепремиерът  Валери Симеонов . заяви, че с децата инвалиди се спекулира. „Знам, че истината боли, но не се отказвам от нито една своя дума“, обяви той. Симеонов обясни, че с изказването си е имал предвид, че с децата инвалиди се спекулира, дори и след като правителството прие законопроект и удовлетвори всички искания на майките. „Маските паднаха, в общ хор реват БСП, АТАКА, някои лидери на протеста на майките и всякакви политически маргинали“, отбеляза още Валери Симеонов. В събота партия НФСБ излезе с позиция, в която застана зад своя лидер и заяви, че е позорно да се използват деца с увреждания за постигане на комерсиални политически цели.", "date": "2018.10.22", "title": "Майки на деца с увреждания излизат на протест с искане за оставката на вицепремиера Валери Симеонов"}
{"url": "http://www.focus-news.net/news/2018/10/22/2581115/plovdiv-narodnite-predstaviteli-ot-gerb-shte-provedat-priemni-s-grazhdani.html", "text": "Народните представители от ГЕРБ - Пловдив ще проведат приемни с граждани от избирателния си район. Това съобщиха от  пресцентъра на ГЕРБ .  \r\nПредседателят на Комисията по бюджет и финанси Менда Стоянова ще се срещне с граждани от 16.00 в централния офис на ГЕРБ – Пловдив, на бул. „Марица” 91; \r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси ще се срещне с гражданите от 16.30 часа в партийния офис на ГЕРБ на улица „Прага” 2; \r\nИнж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-тото Народно събрание ще проведе приемна от 16.00 часа в партийния офис на ул. „Стефан Стамболов” 21;  \r\nСпас Гърневски - заместник-председател на Комисията за борба с корупцията, конфликт на интереси и парламентарна етика ще се срещне с грацдани от 16.00 в офиса на ул. „Коста Паница” 5.", "date": "2018.10.22", "title": "Пловдив: Народните представители от ГЕРБ ще проведат приемни с граждани"}
{"url": "http://www.focus-news.net/news/2018/10/22/2581112/sds-organizira-diskusiya-na-tema-balgarite-evropeyski-grazhdani-s-evropeyski-dohodi-desniyat-pat-za-postiganeto-na-tazi-tsel.html", "text": "На проведената през юли 23-а Национална конференция СДС прие политическа декларация, където очерта новата си основна цел - българите, като европейски граждани, да имат и европейски доходи. В тази връзка СДС, със съдействието на фондация „Конрад Аденаур“, организира дискусия на тема: „Българите - европейски граждани с европейски доходи - десният път за постигането на тази цел“. Това съобщиха от пресцентъра на  СДС . Начало на събитието е в 11.00 часа днес в зала „Триадица“ 2 на „Гранд хотел София“. Лектори ще бъдат икономическият експерт от ИПИ Петър Ганев, икономистът и финансов журналист Владимир Сиркаров, международният секретар на КТ „Подкрепа\" Веселин Митов, ръководителят на офиса на „Конрад Аденауер“ в България Торстен Гайслер. Дискусията ще бъде открита от председателя на СДС Румен Христов.", "date": "2018.10.22", "title": "СДС организира дискусия на тема „Българите - европейски граждани с европейски доходи - десният път за постигането на тази цел“"}
{"url": "http://www.focus-news.net/news/2018/10/22/2581118/burgas-narodniyat-predstavitel-galya-vasileva-organizira-priemen-den.html", "text": "Народният представител от ГЕРБ Галя Василева ще има открита приемна за граждани в централата на партията в Бургас на ул. „Конт Андрованти“ 5. Това съобщиха от пресцентъра на  ПП ГЕРБ . Приемният ден ще започне в 11.00 часа. Записвания могат да се правят на място или на телефон: 056 81 90 40. \r\nГаля Василева е член на Комисия по труда, социалната и демографската политика и Комисията за наблюдение на приходните агенции и борба със сивата икономика и контрабандата в Народното събрание.", "date": "2018.10.22", "title": "Бургас: Народният представител Галя Василева организира приемен ден"}
{"url": "http://www.focus-news.net/news/2018/10/22/2581122/burgas-dvizhenieto-tryabva-da-se-osashtestvyava-s-povisheno-vnimanie-po-patya-devetak-vetren-ot-km-308-do-km-359-poradi-kosene-na-trevni-ploshti.html", "text": "Пътищата са сухи в областта, видимостта е добра. Това каза за  Радио „Фокус“ – Бургас  дежурният служител в Областно пътно управление. С нормална интензивност се осъществява движението в областната пътна мрежа в сутрешните часове. Движението трябва да се осъществява с повишено внимание по пътя Деветак – Ветрен от км 308+107 до км 359+475 поради косене на тревни площи. Организацията на движение е сигнализирана с пътни знаци и конуси. Движението трябва да се осъществява с повишено внимание по пътя Деветак – Ветрен от км 308+107 до км 359+475 поради възстановяване на ОСП от ПТП. Организацията на движение е сигнализирана с пътни знаци и конуси. \r\nВ Бургас движението също се осъществява с нормална интензивност. Натоварено е в района на кръстовището с кръгово движение „Трапезица“, по бул. „Тодор Александров“ и по някои участъци от бул. „Сан Стефано“ и „Демокрация“. \r\nМария ГЕОРГИЕВА", "date": "2018.10.22", "title": "Бургас: Движението трябва да се осъществява с повишено внимание по пътя Деветак – Ветрен от км 308 до км 359 поради косене на тревни площи"}
{"url": "http://www.focus-news.net/news/2018/10/22/2581119/pregled-na-osnovnite-temi-v-starozagorskiya-pechat.html", "text": "Пускат на вода тракийския боен кораб за Празника на розата е водещо заглавие във вестник  „Старозагорски новини“ . Скелетът на тракийския боен птицеглав кораб е издържал успешно стрес теста за здравина на конструкцията - това бе основната новина, която оповести пред журналисти Атанас Димитров, автор и ръководител на проекта \"Археосвят - по пътя на великите\" на студио \"Енохфилм\". Припомняме, че с решение на Общински съвет Казанлък от няколко години се работи по строежа на този туристически атракцион за казанлъчани и гостите на Града на розите и тракийските царе.  Атанас Димитров съобщи още, че вече са отсечени две идеално прави борови дървета с дължина от по 25 метра за мачтата и реята. Те са били довлечени на буксир по водата от срещуположния бряг на яз. \"Копринка\". В момента им се сваля кората и ще бъдат оставени да съхнат през зимата. Ръководителят на проекта представи подробно пред медиите предстоящите технологични действия по строежа на 20-метровия кораб на импровизирана пресконференция на сухия док в съседство с базата на казанлъшкия Морски клуб. Вече е направена обшивка над ватерлинията от черна елша. Под ватерлинията обшивката ще бъде от дъб. В София понастоящем се тъче от лен правоъгълното платно. Работят се греблата, както и се отливат от бронз щитове и шлемове за екипажа. Подготвя се и каменната котва. Като гребци ще бъдат използвани здрави младежи от специалността \"Академично гребане\" към НСА. Допълнително ще се прецени дали гребците ще бъдат 16 или 20 на брой. Трима ще са ангажирани с ветроходното стъкмяване, ще има и двама лоцмани. Нуждата от 25-членен екипаж ще намали полезния товар, който корабът ще може да носи. Тоест - броя на туристите, които ще могат да се возят в птицеглавия кораб. За туристите ще се предлагат три опции: първата е само качване и разглеждане на кораба от пристана; втората е кратка обиколка в акваторията на Дунавския ръкав; третата (за млади и авантюристично настроени клиенти) ще включва плаване до острова и до залива Голяма Гюрля, където те ще могат да участват в конно шоу. Освен за туристическа атракция, тракийският кораб ще бъде използван и в един научно-изследователски проект, в който ще участват студенти от различни европейски университети, съобщи Атанас Димитров.  \r\nОриентировъчно тракийският кораб ще бъде пуснат на вода в навечерието на Празника на розата `2019, след като бъдат удовлетворени всички изисквания на ДИК (Държавната инспекция по корабоплаване). Дървеният кораб ще бъде оборудван със спасителни пояси и жилетки, както и с три помпи за изпомпването на вода при евентуална авария. Така че сигурността на пътниците и екипажа ще бъде гарантирана.  \r\n„Атанас Димитров: В морската експериментална археология няма място за шарлатани!“ е друго заглавие в изданието. \"Чрез принципите на експерименталната археология можем да се върнем в епохата на Античността. В момента корабът тежи 3.5 тона. Със своята дължина от 20 метра птицеглавият кораб вече е регистриран като рекорд в морската експериментална археология. Ръководим се изключително от принципите на древното корабостроене - дървени елементи, сглобявани с дървени клинове. На 15 август корабът беше вече с готов набор. Той е от симетричен тип, тоест няма точно определен нос и кърма. Създаден е така с цел да бъде много маневрен и да плува по реки и морски пространства. За голяма \"радост\" на неверующите корабът издържа стрес теста. Тествахме го и конструкцията показа, че би могла да издържи и на удар в скали, макар че условията в язовира не предполагат такива премеждия. Искахме да проверим сигурността на плавателния съд, тъй като се предвижда на борда му да има и пасажери, които не са професионални моряци, а туристи. Корабът вече премина първата проверка на ДИК - Бургас, под ръководството на инж. Янко Червенков за регистрирането на морски дървени плавателни съдове. Въобще в морската експериментална археология няма място за шарлатани!\" - заяви Атанас Димитров.  Корабът е реконструкция на  плавателен съд на пеласгите. Силуетът на кораба е точна реконструкция на птицеглавите кораби, с които коалицията на морските народи, след като опустошава Хетското царство (веднага след Троянската война), напада и Египет. Двама учени - Еманюел виконт дьо Рош и неговия ученик Мансперо, през 18 век разчитат написаното в гробницата Мединет Хабу край Луксор и установяват състава на коалицията на морските народи. Според тях в коалицията са участвали и бойци от тракийското племе пеласги. Те са били въоръжени с бронзови шлемове с два рога, с копия и щитове. Така ги описва и Херодот: има тракийско племе... което е въоръжено с бронзови шлемове с волски рога, носят копия, щитове, а на краката си - ленти и препаски. Тази най-древна морска битка, която е пресъздадена върху един каменен барелеф, е с датировка 1178 година преди Христа. Двата флота се сблъскват в устието на Нил, като фараонът Рамзес III разгромява коалицията на морските народи.  \r\n„Синдромът на сателита трябва да бъде преодолян!“ се посочва още в изданието. Историята като наука трябва да бъде независима от политиката, заяви в Казанлък акад. Георги Марков по повод 100-годишнината от края на Първата световна война. На 1 октомври 1915 година България обявява война на Сърбия и така влиза в Първата световна война. Политикът Александър Малинов тогава е в опозиция, но той прави знаменателното изказване: \"На днешната дата е редно всички българи да свием партийните си знамена, за да застанем под националния трикольор!\". По повод 100 години от края на войната в Казанлък гостува акад. Георги Марков. Видният историк припомни думите на Александър Малинов, акцентирайки на нуждата от подобно единомислие и днес, в мирното битие на държавата ни.  \r\nПреди 103 години в българското общество се чуват и други трезви гласове, които посочват очевидната истина - макар немската армия да е била най-силна по онова време, тя не би могла да спечели война, насочена срещу потенциала на останалия свят. Великобритания кани страната ни в Антантата, като ни обещава Източна Тракия до линията Мидия - Енос. И нищо в западно направление, тъй като Сърбия и Гърция са техни съюзници. Но българското сърце и българската душа живеят с тегобите на поробените ни братя в Македония, попаднала под ново робство. Така България прави своя драматичен избор. Той е направен не в съответствие с разума, а въпреки него. Това е изборът на сърцето. И той е трагичен, защото е предварително обречен. Но пък е честен! По думите на акад. Марков българската историческа наука е длъжник на Първата световна война и българското участие в нея. Обяснението - по време на комунизма това е тема-табу, защото ние, българите, сме воювали против своите освободители, и дори сме ги победили!  \r\nСъщата \"мярка\" на полит-коректност се наблюдава и сега, когато автоцензурата на много медии, фондации и научни институции не допуска да бъдат изречени исторически истини по адрес на сегашните ни Големи братя. \"Синдромът на сателита трябва да бъде преодолян. Историята като наука трябва да бъде независима от политиката\", подчерта в заключение акад. Марков. Неговото гостуване в Града на розите бе организирано от двата исторически музея - ИМ \"Искра\" и НПМ \"Шипка - Бузлуджа\". Няколко дни преди това в Казанлък бяха представени при подчертан интерес първите две части на документалната филмова поредица \"Помни войната 1915 - 1918\".  \r\n„Откраднаха расови коне от кооперацията в Мъглиж“, е друга тема във вестника. Жребец, кобила и две малки кончета са били откраднати от кооперацията в Мъглиж. Конете са били вързани пред стопанството и оставени да пасат. Жребецът е чистокръвен черен фризиец, а кобилата е от ездитната порода с подобрени качества Арабо-Хафлингер, цвят кремав. Жребчетата са също от породата фризийски - черни - с бяла точка на челото - едното, а второто - с бяло над четирите копита. \"Полицията нищо не казва, търсихме ги навсякъде\", коментира един от собствениците на конете Антон Я. Той не скри, че са ходили дори при гледачка, която им казала, че конете са откарани в посока Сливен при градешките дървари, които често ходят в Мъглижко. Всеки, който има информация по случая, може да сигнализира в най-близкото управление на МВР или на телефон: 0887 356 730. Припомняме, че върху Черната перла на Фризия - една от най-древните породи в Европа, се е сражавал Вилхелм Завоевателя по време на Гастингската битка. Видени веднъж, конете от тази порода никога не могат да бъде забравени или сбъркани с друга.", "date": "2018.10.22", "title": "Преглед на основните теми в старозагорския печат"}
{"url": "http://www.focus-news.net/news/2018/10/22/2581116/sadat-reshava-myarkata-za-neotklonenie-na-mazha-opital-da-iznasili-advokat-v-stolitsata.html", "text": "Софийският районен съд ще заседава за мярката за неотклонение на мъжа, опитал да изнасили адвокат В. Владова. 35-годишният Е. Костов е привлечен като обвиняем за това, че на 18 октомври 2018 г. около 15.00 часа в град София, бул. „Цар Борис III“ 212, в офис, използван за нуждите на адвокатска кантора, е направил опит да изнасили адвокат В. Владова, като я принудил към това със сила.", "date": "2018.10.22", "title": "Съдът решава мярката за неотклонение на мъжа, опитал да изнасили адвокат в столицата"}
{"url": "http://www.focus-news.net/news/2018/10/22/2581120/yeni-safak-bitkata-za-upravlenie-na-zakona-v-rumaniya-dostiga-svoya-predel.html", "text": "Битката за власт, която се води между правителството и съдебната власт в Румъния достига до своя връх и рискува да разцепи като с клин общуването между ЕС и неговите източни членове по отношение на демократичните стандарти, съобщава турският вестник  Yeni Safak .   \r\nМинистърът на правосъдието Тудорел Тоадер обяви, че скоро ще реши бъдещето на главния прокурор, последната основна фигура в антикорупционния механизъм, който спечели похвали от Брюксел vза разкритията на афери по високите етажи на властта, включително и за злоупотреби с еврофондове.  \r\nАугустин Лазар ръководи близо 2 500 прокурори, включително и структури като DIICOT и DNA, които водят битка с организираната престъпност и корупцията.   \r\nАко Тоадер реши да освободи от длъжност Лазар, това ще е краят на ерата на румънската прокуратура. Ръководителят на антикорупционното звено DNA вече е уволнен, а мандатът на колегата му, който ръководи звеното за борба с организираната престъпност, DIICOT, изтече.  \r\nСпоред правителството те са съсипали живота на невинни хора.    \r\nПрез последните пет години антикорупционните прокурори са арестували почти 5 000 виновни, сред които има 27 законотворци, министри, мениджъри на държавни фирми, магистрати. \r\nСред тях е и лидерът на социалдемократите Ливиу Драгня, който не успя да стане премиер поради обвинения по три разследвания срещу него. Той отричаше, като твърдеше, че е жертва на политически лов на вещици от страна на прокуратурата. \r\nЕвропейските дипломати, които се стремят да наложат санкции на Полша и Унгария за неспазване на демократичните ценности, са обезпокоени, че и Румъния върви по техния път.  Ивелина Ватова", "date": "2018.10.22", "title": "Yeni Safak: Битката за управление на закона в Румъния достига своя предел"}
{"url": "http://www.focus-news.net/news/2018/10/22/2581117/ministar-predsedatelyat-boyko-borisov-shte-razgovarya-s-premiera-na-oae-mohamed-bin-rashid-al-maktum-v-dubay.html", "text": "Продължава официалната визита на премиера Бойко Борисов в Обединените арабски емирства. В Дубай министър-председателят ще разговаря с вицепрезидента и министър-председател на ОАЕ шейх Мохамед бин Рашид Ал Мактум. Във фокуса на разговорите са засилването на двустранното сътрудничество. В Дубай живеят и работят почти 7 000 български граждани. \r\nОфициалната визита на премиера Бойко Борисов е първа визита на това равнище в историята на двустранните отношения между България и ОАЕ. Тя се явява продължение на усилията за по-нататъшно активизиране на двустранното сътрудничество, след като в началото на тази година България и ОАЕ откриха свои посолства в Абу Даби и София. В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов. \r\nВ рамките на визитата си в неделя премиерът Борисов се срещна с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян и обсъдиха възможностите за активизиране на двустранното сътрудничество.", "date": "2018.10.22", "title": "Министър-председателят Бойко Борисов ще разговаря с премиера на ОАЕ Мохамед бин Рашид Ал Мактум в Дубай"}
{"url": "http://www.focus-news.net/news/2018/10/22/2581125/sofiya-vavezhda-se-organizatsiya-na-dvizhenieto-za-zasnemane-na-reklamen-klip.html", "text": "Въвежда се организация на движението за заснемане на рекламен клип, съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва:  \r\n- от 12.00 до 17.00 часа днес на ул. „Екзарх Йосиф” между бул. „Васил Левски” и ул. „Чумерна”;  \r\n- от 08.30 до 19.30 часа днес на ул. „Мургаш” между бул. „Евлоги и Христо Георгиеви” и ул. „Шейново”;  \r\n- от 15.30 до 19.30 часа днес на ул. „Иван Денкоглу” между ул. „Цар Асен” и ул. „Христо Белчев”.", "date": "2018.10.22", "title": "София: Въвежда се организация на движението за заснемане на рекламен клип"}
{"url": "http://www.focus-news.net/news/2018/10/22/2581123/mvr-11-dushi-sa-postradali-pri-katastrofi-v-stranata-prez-izminaloto-denonoshtie.html", "text": "11 души са пострадали при 11 катастрофи в страната през изминалото денонощие. Това съобщиха от пресцентъра на  МВР . В столицата са регистрирани 1 тежки и 18 леки пътни произшествия, при които има един пострадал. От началото на годината са станали 5473 пътни произшествия, при които са загинали 486 души, а 6966 са ранени. \r\nДанните за 2018 г. са динамични и не се считат за окончателни. При сравнение с реалните данни за загиналите (523) през същия период на 2017 г. се отчитат 37 (тридесет и седем) по-малко загинали участници в движението по пътищата през 2018 г.", "date": "2018.10.22", "title": "МВР: 11 души са пострадали при катастрофи в страната през изминалото денонощие"}
{"url": "http://www.focus-news.net/news/2018/10/22/2581124/plovdiv-vremenno-dvizhenieto-se-izvarshva-v-avariynata-lenta-po-avtomagistrala-trakiya-pri-km-112-v-rayona-na-selo-tsalapitsa-poradi-remontni-deynosti.html", "text": "Временно движението по автомагистрала „Тракия“ при км 112 в района на село Цалапица се извършва в аварийната лента поради ремонтни дейности на съоръжение. Затворени за движение са активната и изпреварващата лента. Срокът е до 8 ноември 2018 г. Това съобщиха за  Радио „Фокус“ - Пловдив  от Областно пътно управление. До 31 октомври преминаването по пътя Югово - Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство „Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. До 2 ноември движението по пътя Пловдив - Асеновград, от изхода на града до Асеновград, ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. Опасност от падащи камъни има по пътищата в планинските райони, особено по направленията Асеновград - Смолян, Кричим - Девин и Юговско ханче - Югово - Лъки. \r\nПътните настилки в Пловдив и областта са мокри. Движението в града е интензивно. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. \r\nМария РУСЕВА", "date": "2018.10.22", "title": "Пловдив: Временно движението се извършва в аварийната лента по автомагистрала „Тракия“ при км 112 в района на село Цалапица поради ремонтни дейности"}
{"url": "http://www.focus-news.net/news/2018/10/22/2581127/pregled-na-osnovnite-temi-v-dobrudzhanskiya-pechat.html", "text": "„Даяна Димитрова е европейска шампионка по вдигане на тежести“, съобщава на първа страница вестник  „Нова добруджанска трибуна“ . Националката по вдигане на тежести от Добрич е спечелила златен медал за България в полския град Замосц. В състезанието за участвали младежи и девойки до 20 и 23 години. „Добрич се представи на среща на високо равнище на местните лидери от страните от Централна и Източна Европа и Китай“, съобщава всекидневникът. Кметът Йордан Йорданов е представил възможностите за инвестиции в Добрич. Форумът се е провел на 20 октомври в столицата. Негови организатори са Министерство на Българското председателство на Съвета на Европейския съюз‘2018 и Областният управител на София. Събитието се е провело под мотото „Глобално мислене, действия на местно ниво“. Основната цел на срещата е създаване на платформа за задълбочаване на сътрудничеството между бизнеса и местните власти от Централна и Източна Европа и Китай. За нова книга за Йордан Йовков съобщава изданието. Справочникът „Българската памет за Йордан Йовков“ е излязъл от печат с финансовата подкрепа на Община град Добрич. Негови съставители са д-р Кремена Митева и Йорданка Славова.  \r\n„Близо 3 милиарда евро са приходите от туризъм за първите 8 месеца на годината“, съобщава на първа страница другият регионален вестник  „Добруджанска трибуна“ . Постъпленията нарастват със 7.2% за периода януари – август 2018 г. Новите данни потвърждават, че туризмът в страната се развива с възходящ устойчив тренд и рекордните резултати през следващите три години не са случайни. България изпреварва по брой нощувки в хотелите и сходни места Холандия, Ирландия, Чехия, Словакия и други страни. Става дума за чуждестранни нощувки. „Европейски маршрути“ разкрива уникалния „език“ на изкуството, за което няма граници“, пише изданието. На 19 октомври в Художествената галерия в Добрич по инициатива на областния управител Красимир Кирилов е открита изложбата „Европейски маршрути“. Гост на събитието, което е част от изпълнението на одобрената от правителството Работна програма за 2018 г. на Комуникационната стратегия на Р България за Европейския съюз, е бил проф. Стоимен Стоилов. „Шест обществени сгради в Генерал Тошево – санирани за 2.2 млн. лв.“, съобщава всекидневникът. Проектът е на стойност над 2 228 000 лв. Кметът на добруджанското градче е заявил, че общината ще продължи да подава проектни предложения, защото само чрез европейски средства може да се обновява градската среда. Сред обновените сгради са тази на Бюро по труда, читалище „Светлина“ и още две други читалища.", "date": "2018.10.22", "title": "Преглед на основните теми в добруджанския печат"}
{"url": "http://www.focus-news.net/news/2018/10/22/2581126/veliko-tarnovo-ogranicheno-e-dvizhenieto-po-patya-mezhdu-selata-stefan-stambolovo-i-obedinenie-ot-km-16-do-km-26-zaradi-remontni-deynosti.html", "text": "В едната лента се осъществява движението в участък от ул. „Климент Охридски“ заради свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в града. Настилките са предимно сухи, времето е облачно, но без валежи. Колони от автомобили има по улица „Магистрална“, в района на Южен пътен възел, п. в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града. Всички светофари работят нормално към този час.  \r\nДвижението по главните и второстепенни пътища в областта е интензивно. Времето навсякъде е облачно, а видимостта е намалена в котловините и покрай по-големите водни басейни. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават шофьорите да карат внимателно. \r\nЛуиза ТРАНЧЕВА", "date": "2018.10.22", "title": "Велико Търново: Ограничено е движението по пътя между селата Стефан Стамболово и Обединение от км 16 до км 26 заради ремонтни дейности"}
{"url": "http://www.focus-news.net/news/2018/10/22/2581128/blagoevgrad-kmetat-d-r-atanas-kambitov-shte-provede-sreshta-s-grazhdani-po-povod-initsiativata-ti-predlozhi-kmete-napravi.html", "text": "Кметът д-р Атанас Камбитов ще проведе среща с граждани по повод инициативата „Ти предложи! Кмете, направи!“. Това съобщиха от пресцентъра на  Община Благоевград . Срещата, на която са поканени всички заинтересовани лица, ще се проведе от 18.00 часа днес в зала „22 септември“. Събитието ще се състои във връзка с инициативата „Ти предложи! Кмете, направи!“, в рамките на която жителите на Благоевград могат да дадат своите идеи на общо събрание на етажната собственост, организирано от съответните домоуправители.  \r\nПредложенията трябва да бъдат вписани в протокол, като срещу всяко едно от тях да бъде вписано името на инициатора, по възможност координати за обратна връзка, както и точното място за осъществяване на идеята. На местата, където няма определен домоуправители, жителите следва да оформят писмено своите предложения , като отново бъдат вписани имена и по възможност координати за обратна връзка. В малките населени места, кампанията се осъществява чрез кметовете и кметските наместници, които имат ангажимента да предадат предложенията на хората в писмена форма. Предложенията, които се подават във фейсбук и електронната поща ti.predlozhi.kmete.napravi@gmail.com, също се взимат под внимание и тези, които са заложени в настоящия бюджет се осъществяват. След като бъдат събрани идеите за реализиране на нови обекти, както и за подобряване на съществуващи такива, същите ще бъдат разгледани от комисия и тези, които са изпълними ще бъдат заложени за реализиране в следващата календарна година.", "date": "2018.10.22", "title": "Благоевград: Кметът д-р Атанас Камбитов ще проведе среща с граждани по повод инициативата „Ти предложи! Кмете, направи!“"}
{"url": "http://www.focus-news.net/news/2018/10/22/2581129/d-r-georgi-chobanov-babh-nyama-opasnost-za-potrebitelite-vav-vrazka-s-konstatiranite-v-haskovsko-ognishta-na-ptichi-grip.html", "text": "Няма опасност за потребителите във връзка с констатираните в Хасковско огнища на птичи грип. Това каза д-р Георги Чобанов - директор на Дирекция „Здравеопазване и хуманно отношение към животните и контрол на фуражите“ в БАБХ, в Сутрешния блок на  БНТ  във връзка с откритите две огнища на птичи грип в Хасковско, заради което бяха умъртвени над 100 хил. птици. „Нашите мерки са насочени към предотвратяване разпространяването на заразата. Взетите мерки се изпълняват доста бързо и в рамките на уикенда птиците бяха умъртвени. В процес е и унищожаването на труповете им“, обясни д-р Георги Чобанов. \r\nТой обясни, че огнищата са открити в две отделни ферми - едната е за бройлери, а другата за патици, като между двете нямат технологична свързаност. „На този етап не сме установили свързаност между двете огнища, но при такова заболяване мерките са важни, за да се спре възможността за разпространение на заболяването. В тази връзка проучванията все още не са приключили“, коментира той. \r\nД-р Георги Чобанов заяви, че щамът на птичия грип е отново H5N8, който не е опасен за хората като цяло. Досега няма доказан случай на човек, който е заболял от него в световен мащаб. Той добави, че произведената от двете фирми продукция, след констатирането на огнището не е стигнала до пазара, така че няма опасност за потребителите.", "date": "2018.10.22", "title": "Д-р Георги Чобанов, БАБХ: Няма опасност за потребителите във връзка с констатираните в Хасковско огнища на птичи грип"}
{"url": "http://www.focus-news.net/news/2018/10/22/2581121/viktor-orban-uspeshno-zashtitihme-pravoto-na-ungariya-da-pazi-granitsite-si.html", "text": "Министър-председателят на Унгария Виктор Орбан публикува видео на страницата си във „Фейсбук“, в което казва, че Унгария е „защитила успешно“ правото да охранява границите си на срещата на върха на Европейския съюз в Брюксел миналата седмица, пише  електронното издание Hungary Today . \r\nОрбан добави, че дебатът за миграцията все още не е приключил. „Никои хора си мислят, че миграцията е нещо добро и продължават да я налагат“, заяви той. „Ние считаме, че тя е опасна“. \r\nУнгария заедно „с няколко други страни, успя да отхвърли про-мигрантските предложения на брюкселските бюрократи“, посочи още премиерът, като не пропусна да отбележи, че някои лидери продължават да настояват, че Европа има нужда от мигранти. \r\n„А на противоположната позиция сме ние, които казваме, че нашите граници трябва да бъдат защитавани, че миграцията е опасна и че всяка страна трябва да има право да реши за себе си дали иска да приема който и да е на територията си“, продължава унгарският лидер.  \r\nОрбан съобщи, че дебатът по този въпрос трябва да продължи през декември. \r\nПревод и редакция:", "date": "2018.10.22", "title": "Виктор Орбан: Успешно защитихме правото на Унгария да пази границите си"}
{"url": "http://www.focus-news.net/news/2018/10/22/2581131/sofiya-vavezhda-se-organizatsiya-na-dvizhenieto-za-predstavyane-na-kinospektakal-v-ndk.html", "text": "Въвежда се организация на движението за представяне на киноспектакъл в НДК, съобщиха от  пресцентъра на Столична община.  Забранява се престоят и паркирането на пътни превозни средства, с изключение на автобусите и автомобилите превозващи участниците в мероприятието, както следва:  \r\nОт 15.30 часа до приключване на мероприятието на бул. „Витоша” между бул. „Патриарх Евтимий” и бул. „Пенчо Славейков”, от страната на НДК.  \r\nОт 17.30 до 20.30 часа на паркинга при вход А3 на Национален дворец на културата.  \r\nОт 17.30 до 20.30 часа се разрешава паркирането на автобусите превозващи участниците в мероприятието на ул. „Проф. Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.10.22", "title": "София: Въвежда се организация на движението за представяне на киноспектакъл в НДК"}
{"url": "http://www.focus-news.net/news/2018/10/22/2581130/shumen-dvizhenieto-e-ogranicheno-za-avtomobili-nad-35-tona-po-patya-sekulovo-todor-ikonomovo-ot-km-9-do-km-16-poradi-komprometirano-sastoyanie-na-mostovo-saorazhenie.html", "text": "Сухи са пътните настилки в Шумен и областта, предаде репортер на  Радио „Фокус“ - Шумен . Времето е облачно, видимостта е нормална. Движението по част от пътя Секулово - Тодор Икономово остава ограничено за автомобили над 3.5 тона поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на АМ „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2018.10.22", "title": "Шумен: Движението  е ограничено за автомобили над 3.5 тона по пътя Секулово - Тодор Икономово от км 9 до км 16 поради компрометирано състояние на мостово съоръжение"}
{"url": "http://www.focus-news.net/news/2018/10/22/2581132/gabrovo-ogranicheno-e-dvizhenieto-mezhdu-kvartalite-chehlevtsi-i-velchevstsi-zaradi-stroitelni-deynosti.html", "text": "Ограничено е движението между кварталите „Чехлевци“ и „Велчевсци“ в Габрово. В отсечката от км 10+940 до км 11+829, съвпадаща с ул. „Малина“ текат строителни дейности. Движението се осъществява през улици в урбанизирана територия на града. Поставена е необходимата сигнализация, съобщиха за  Радио „Фокус“ – Велико Търново  от Областно пътно управление – Габрово. Обходният маршрут за кв. „Чехлевци“ е по път III-5004, път II-44 и път III-4404. Срокът за приключване на дейностите е 3 януари 2019 година. Условията за пътуване в региона са добри. Времето е предимно облачно, трафикът е интензивен. Отворен за движение е проходът Шипка, но остава в сила забраната за товарни автомобили над 12 тона. В района на по-големите водни басейни и котловините има мъгла. За изминалото денонощие не са регистрирани и тежки пътни инциденти. Ремонтни дейности текат по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в района е 22 юни 2019 година. Движението в друга част на път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.10.22", "title": "Габрово: Ограничено е движението между кварталите „Чехлевци“ и „Велчевсци“ заради строителни дейности"}
{"url": "http://www.focus-news.net/news/2018/10/22/2581133/stara-zagora-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ организират приемни за граждани. Това съобщиха от пресцентъра на  ПП ГЕРБ . Днес от 9.00 до 11.00 часа приемна за граждани в Стара Загора ще проведе Радостин Танев. Записвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията на бул. „Митрополит Методий Кусев” 5. \r\nДепутатът Маноил Манев ще се среща с граждани всеки понеделник от месеца и в приемен офис на ул. „Кольо Ганчев“ 62, ет.3. Повече информация и предварително записване на тел. 0888940562. В град Казанлък  от 10.00 до 12.00 часа днес с граждани ще се срещне Борис Кърчев. Записвания и информация на тел. 0885 023 905 - технически сътрудник Мара Пеева или на място в офиса на партията на ул. „Климент Охридски” 1. \r\nНа 29 октомври от 10.00 до 12.00 часа Радостин Танев ще проведе приемна в град Чирпан. Записвания и информация на тел. 0885 023 866 – технически сътрудник Златка Тодорова или на адрес: ул. „П. К. Яворов” 7", "date": "2018.10.22", "title": "Стара Загора: Народните представители от ГЕРБ организират приемни за граждани"}
{"url": "http://www.focus-news.net/news/2018/10/22/2581135/plovdiv-zatvarya-se-zapadnata-polovina-na-krastovishteto-na-bul-asenovgradsko-shose-i-bul-osvobozhdenie-zaradi-preasfaltirane.html", "text": "Затваря се западната половина на кръстовището на бул. „Асеновградско шосе“ и бул. „Освобождение“ заради преасфалтиране. Това съобщиха от  Община Пловдив . Пътният участък ще е затворен за движение от днес до четвъртък. Движението ще се извършва по бул. „Освобождение“ и  ул. „Менделеев“.", "date": "2018.10.22", "title": "Пловдив: Затваря се западната половина на кръстовището на бул. „Асеновградско шосе“ и бул. „Освобождение“ заради преасфалтиране"}
{"url": "http://www.focus-news.net/news/2018/10/22/2581134/pregled-na-osnovnite-temi-v-shumenskiya-pechat.html", "text": "„Професионалната общност избра „Лекар на годината“ е водещото заглавие във вестник  „Шуменска заря“ . Почетният гражданин на Шумен акад. Дамян Дамянов е „Лекар на годината“ за 2018 г. Награждаването стана на официална церемония в петък в София. Наградата бе присъдена за издаването на 23-томното ръководство по хирургия под редакцията на акад. Дамянов. Той е автор и съавтор на над 30 учебника и научни монографии и над 250 публикации в български и чуждестранни научни издания. Д-р Дошо Петков от МБАЛ – Шумен е удостоен на национално ниво с най- престижното медицинско отличие “Лекар на годината”. Д-р Петков бе номиниран от болничното дружество на лекарите и от членовете на Управителния съвет на Регионалната лекарска колегия на БЛС в Шумен. „Платеното паркиране – поле на политически сблъсък“, пише вестникът. Общинската администрация за трети път внася в общинския съвет предложението за платено паркиране зад библиотеката. Мястото е единственото в централната част на града, където спирането все още е безплатно. Той е пълен от сутрин до вечер, показа репортерска проверка. „Слаб интерес на работодателите към анкета“, информира ежедневникът. Анкетното проучване сред работодателите за потребността им от работна сила премина при слаб интерес, стана ясно от анализа на Агенцията по заетостта, представен на Областната комисия по заетост. Само 156 работодатели са отговорили на въпросите в онлайн проучването. Все пак става ясно, че работодателите в Шуменска област търсят машинни оператори, строителни техници и общи работници. „Кметът на Смядово създава общинска полиция“, пише ежедневникът. Кметът на община Смядово Иванка Петрова обяви във видео обръщение, че след решение на Общинския съвет от септември 2018 г. започва създаването на общинска охрана. „Тя ще бъде в наша полза и в полза на полицията, с която ще работим“, казва кметът Иванка Петрова. Тя обяснява и причините за решението – чупене на пейки, търгане на цветя, нарушаване на обществения наред. В броя е публикувано интервю с политика и писателя Радан Кънев, който беше в Шумен,за представянето на дебютния му роман „1 април 2034“.", "date": "2018.10.22", "title": "Преглед на основните теми в шуменския печат"}
{"url": "http://www.focus-news.net/news/2018/10/22/2581136/kyustendil-remontni-deynosti-se-izvarshvat-po-patya-kyustendil-gkpp-gyueshevo-mezhdu-selata-vrattsa-i-zhilentsi.html", "text": "Ремонтни дейности се извършват в участък от пътя Кюстендил – ГКПП „Гюешево”. Това съобщи за  Радио „Фокус” – Кюстендил  дежурният в Областно пътно управление – Кюстендил. В участък между селата Вратца и Жиленци се извършва профилиране на пътни банкети. Мястото е сигнализирано с пътни знаци. Водачите на моторни превозни средства трябва да се движат с повишено внимание. Срокът за приключване на дейностите е 23 октомври. Заради ремонт на водопровод е въведена временна организация на движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.22", "title": "Кюстендил: Ремонтни дейности се извършват по пътя Кюстендил – ГКПП „Гюешево” между селата Вратца и Жиленци"}
{"url": "http://www.focus-news.net/news/2018/10/22/2581137/pregled-na-osnovnite-temi-v-burgaskiya-pechat.html", "text": "„41-а жертви на трафик на хора за миналата година в региона“ е водещото заглавие на бургаския ежедневник  „Черноморски фар“ . В морския град за пети пореден път се проведе поход под наслов „Походът на свободата“. Той има за цел да окаже подкрепа на жертвите на този тип престъпление. За шествието, което започна от площад „Св. св. Кирил и Методий“ и приключи до Морското казино, участие взеха предимно ученици и доброволци, пояснява статията. „2.2 милиона евро за справяне с щетите от бедствията“ е още едно заглавие от първа страница. Тази сума ще получи България за преодоляване на щетите от природните бедствия в Бургаско в периода 25 - 30 октомври 2017 г. Общата отпусната за България до момента помощ от Европейската комисия е в размер на 36 милиона лева, пише още вестникът. „Бургазлии с увреждания научиха повече за правата си по проект“ е друго заглавие в днешния брой. От дейностите по проект „Граждани на България – граждани на Европа“, реализиран от „Социален център – Бургас“, се възползваха 24 мъже и жени със специфични нужди. „Кукери превзеха центъра на Бургас“ и „Роми биха айтоски студен след пиянска свада“ са други заглавия от страниците на ежедневника.", "date": "2018.10.22", "title": "Преглед на основните теми в бургаския печат"}
{"url": "http://www.focus-news.net/news/2018/10/22/2581138/belogradchishkiyat-episkop-polikarp-shte-oglavi-yakovova-sveta-liturgiya-v-drevniya-sofiyski-hram-sv-sofiya-premadrost-bozhiya-na-23-oktomvri.html", "text": "На 23 октомври всяка година Православната църква прославя св. апостол Яков, брат Господен. По този повод с благословението на Негово светейшество  Българския патриарх и Софийски митрополит Нeофит, Яковова света Литургия в древния софийски храм „Св. София - Премъдрост Божия“  ще бъде оглавена от Негово преосвещенство  Белоградчишки епископ Поликарп - викарий на Софийския митрополит.  Началото на литургията е в 09.00 часа.  \r\nНикола ПЕТКОВ", "date": "2018.10.22", "title": "Белоградчишкият епископ Поликарп ще оглави Яковова света Литургия в  древния софийски храм  „Св. София - Премъдрост Божия“ на 23 октомври"}
{"url": "http://www.focus-news.net/news/2018/10/22/2581139/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху спорта, работата на Общинския съвет по наркотични вещества, дейността на Обединен детски комплекс и новооткритата площадка за обучение по пътна безопасност на децата в село Соволяно. Около 300 000 лева е стойността на ремонтните дейности, които започват в закритата писта за лека атлетика в спортен комплекс „Осогово”. Средствата са осигурени по проект на Община Кюстендил от Министерство на младежта и спорта. Събеседник по темата ще бъде Васил Гиков, зам.-директор на Общинско предприятие „Управление на общински имоти”. Ще ви срещнем с експерта от Общинския съвет по наркотични вещества Камелия Иванова, която ще представи основните акценти в програмата за работа с децата и учениците, в посока превенция и запознаване с рисковете и вредите от употребата на наркотични вещества. В кюстендилското село Соволяно беше открита площадка за обучение на деца по пътна безопасност. Събеседници по темата ще бъдат кметът на село Соволяно Пламен Илиев и директорът на Детска градина „Първи юни” Даниела Виткова. В предаването ще разговаряме и с директора на Обединен детски комплекс – Кюстендил Бойко Малинов, който ще разкаже повече за започналата нова учебна година. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.10.22", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/10/22/2581140/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Движението се извършва в една лента по пътя от село Дюлево до разклона за Стрелча в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. Повишена е опасността от падащи камъни в планинската част на областта. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nОграничено поради ремонт на моста над река Елшишка остава движението по автомагистрала „Тракия“ в района на 89 км в посока София. Движението се осъществява двупосочно в платното посока Бургас. Срокът за изпълнение на предвидените дейности е удължен до 26 ноември 2018 г. Патрул на „Пътна полиция“ е разположен на изхода на Пазарджик в посока автомагистрала „Тракия“. \r\nРадослава МУРДЖЕВА", "date": "2018.10.22", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2018/10/22/2581141/plovdiv-v-grada-shte-bade-predstavena-knigata-istoricheska-traditsiya-i-savremenni-realii-na-pravoslavnoto-podvizhnichestvo-i-poklonnichestvo-ot-rusiya-v-sveta-gora-xviii-xxi-v.html", "text": "В града ще бъде представена книгата „Историческа традиция и съвременни реалии на православното подвижничество и поклонничество от Русия в Света гора (XVIII – XXI в.)“ на доц. д-р Пламен Славов. Това съобщиха за  Радио „Фокус“ – Пловдив  от НБ „Иван Вазов“ - Пловдив. Събитието ще се състои в 17.30 часа днес в Конферентната зала на културната институция. „В книгата намира отражение възприемането на автора, че православното поклонничество е форма на богопочитание и реализация на духовната потребност от преклонение. Молитвеното общение е израз на единството и съборността на Православната църква. А поклонничеството до Света гора, като най-големия център на православното монашество, остава най-древната духовно-историческа традиция на Православието“, съобщават още от библиотеката. \r\nДоц. д-р Пламен Славов е магистър по история от Великотърновския университет  „Св.св. Кирил и Методий“. През 1991 година защитава докторска дисертация. От 2006 година е преподавател в катедра „История и археология“ към Философско-историческия факултет на Пловдивския университет „Паисий Хилендарски“.", "date": "2018.10.22", "title": "Пловдив: В града ще бъде представена книгата „Историческа традиция и съвременни реалии на православното подвижничество и поклонничество от Русия в Света гора (XVIII – XXI в.)“"}
{"url": "http://www.focus-news.net/news/2018/10/22/2581143/pregled-na-osnovnite-temi-vav-velikotarnovskiya-pechat.html", "text": "„Великотърновци излизат на протест срещу високите цени на горивата“ е заглавие от първа страница на областния всекидневник  „Янтра Днес” . Протест срещу високите цени на горивата с блокада на главния път София – Варна ще се проведе тази седмица във Велико Търново. Гражданското недоволство е срещу завишените цени на големите вериги в старата столица спрямо тези в другите градове. „НАП проверява осигуряват ли строителните работници“, пише още вестникът. НАП започна проверка за спазването на осигурителното и данъчното законодателство при наемането на работници по строителните обекти в страната. Инспекторите на приходната агенция следят имат ли сключени договори. „Задържаха мъж, лъгал, че продава месо на половин цена“ е новина от криминалната хроника. В изданието ще откриете и материал, който ни показва как да се преборим с есенната депресия „Кметът на Свищов прие държавните шампиони по хокей на трева до 12 г.“ е новина от спортните страници.  \r\n„18 състава дойдоха в Стрелец за Петия празник на захарната метла и маджуна“ е заглавие от другия областен ежедневник  „Борба“ . Преди пет години в Стрелец се родила идеята за Празника на захарната метла и маджуна. Инициативата била на тогавашния председател на читалището Йордан Дянков. Той бил и първият, който започнал отново да отглежда захарна метла. „Медицината стана съдба за Николета,  Нанси, Милена и Румяна“ е друга тема от вестника. Четирите от първия випуск на търновския филиал на Медицинския университет във Варна не съжаляват за избора си. За тях медицината не е била детска мечта, но съдбата така е подредила кръстопътищата и случките в живота им, че в крайна сметка и четирите са се озовали във Великотърновския филиал на Медицинския университет във Варна. „Трима обирджии, убили лихвар, молят съда за милост“ е новина от криминалната хроника. В областния ежедневник ще намерите и статия, която разказва за двама търновски лекари, сдобили се с отличия от Българския лекарски съюз.", "date": "2018.10.22", "title": "Преглед на основните теми във великотърновския печат"}
{"url": "http://www.focus-news.net/news/2018/10/22/2581148/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от   Планинската спасителна служба (ПСС) при БЧК . Температурите варират от 0 до 6-7 градуса. По високите части на планините има мъгла и духа силен вятър. Лифтовите съоръжения не работят.   \r\nНяма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.22", "title": "ПСС: Лоши са условията за туризъм в планините"}
{"url": "http://www.focus-news.net/news/2018/10/22/2581147/prof-vladimir-chukov-arabist-sluchayat-sas-sauditskiya-zhurnalist-dzhamal-hashogi-razmesti-plastovete-na-blizkiya-iztok.html", "text": "Случаят със Джамал Хашоги размести пластовете на Близкия Изток. Това каза за сутрешния блок „Добро утро, България“ на  Радио „Фокус“  арабистът проф. Владимир Чуков за международния отзвук след убийството на саудитския журналист. „Саудитската държава се опита да приложи това, което самият Хашоги е прилагал спрямо Осама бин Ладен. Тук възниква големият въпрос дали принц Мохамед бин Салман е знаел или не. Вероятно е знаел, тъй като по-голямата част от 15-те души, които са били изпратени, са негови тесни сътрудници. Интересното е, че по заповед и на самия командващ на операцията ген. Ахмед Асири, заместник шеф на разузнаването, са изпратени бивши колеги, с които той е служил в посолството на Саудитска арабия в Лондон, да го убеждават да изостави позициите, които защитава през последните години. Те са се опитали да го разубедят и в Консулството се е стигнало до много жалки събития”, обясни проф. Владимир Чуков. По повод посещението на премиера Бойко Борисов в Обединените арабски емирства, проф. Чуков изрази надежда, че България ще работи за развитието на връзките и адаптирането към новите реалности в страните от арабския свят. Той даде за пример страни като Румъния, Чехия и Полша, които имат дипломатическо присъствие в арабските страни повече от 20 години. Това осигурява инерция, големи бизнес контакти и предпоставки за развитие, обясни арабистът. В тази част на света се работи по-специфично и България трябва да съумее да се подготви за особеностите и предизвикателствата ѝ, допълни арабистът.", "date": "2018.10.22", "title": "Проф. Владимир Чуков, арабист: Случаят със саудитския журналист Джамал Хашоги размести пластовете на Близкия Изток"}
{"url": "http://www.focus-news.net/news/2018/10/22/2581145/sliven-okrazhniyat-sad-shte-gleda-deloto-sreshtu-zhena-prichinila-po-nepredpazlivost-smartta-na-peshehodets.html", "text": "Окръжният съд ще гледа делото срещу жена, причинила по непредпазливост смъртта на пешеходец. Това съобщиха от пресцентъра на  Окръжна прокуратура – Сливен . Маргарита Д. е подсъдима за това, че на 28 ноември 2017 г. в Сливен, при управление товарен автомобил „Рено“, нарушила правилата за движение по пътищата, в резултат на което по непредпазливост е причинила смъртта на 62-годишна жена. Окръжен съд – Сливен е насрочил заседанието си за днес. \r\nКатастрофата е настъпила около 06.40 часа на 28 ноември 2017 г. Пострадалата и нейна колега слезли от автобус и се насочили по посока на сградата, в която работили. За да достигнат до нея е трябвало да пресекат пътното платно. През това време подсъдимата управлявала товарния автомобил. Тя забелязала спрелия автобус, движейки се на къси светлини. Така тя нарушила правилата за движение, тъй като не съобразила обстоятелството, че се движи в тъмната част от денонощието, в близост до автобусна спирка и възможността да срещне пресичащи пешеходци, и продължила да се движи с автомобила си със скорост около 60 км/час. В този момент пострадалата и колегата ѝ пресичали платното, тичайки. В резултат от движението с несъобразена скорост автомобилът, управляван от подсъдимата блъснал пострадалата в крака. От това тя получила травми. Въпреки лечението, обаче жената починала на 07 януари 2018 г.", "date": "2018.10.22", "title": "Сливен: Окръжният съд ще гледа делото срещу жена, причинила по непредпазливост смъртта на пешеходец"}
{"url": "http://www.focus-news.net/news/2018/10/22/2581149/veliko-tarnovo-s-tseremoniya-v-tsentara-na-grada-shte-bade-otbelyazan-praznikat-na-tarnovskiya-garnizon.html", "text": "С церемония в центъра на Велико Търново ще бъде отбелязан празникът на Търновския гарнизон, предаде репортер на  Радио „Фокус“ – Велико Търново . Тържеството ще започне в 17.30 часа пред паметника „Майка България“. Историческо слово за празника на Търновския гарнизон ще произнесе доц. д-р Марко Златев от Националния военен университет (НВУ) „Васил Левски”. Поздравления ще поднесат кметът на Община Велико Търново инж. Даниел Панов и проф. д. х. н. Михаил Харалампиев, председател на Областния съюз на офицерите и сержантите от запаса и резерва. Ще последва и поднасяне на цветя пред паметника „Майка България”. \r\nОт НВУ припомнят, че празникът на Търновския гарнизон е възстановен през 2015 година от началника на гарнизона бригаден генерал Пламен Богданов. \r\nНадежда КРЪСТЕВА", "date": "2018.10.22", "title": "Велико Търново: С церемония в центъра на града ще бъде отбелязан празникът на Търновския гарнизон"}
{"url": "http://www.focus-news.net/news/2018/10/22/2581142/iefimerida-gartsiya-eto-kakvo-pishe-v-pismoto-s-koeto-nikos-kotsiyas-podade-ostavka-vinoven-e-panos-kamenos.html", "text": "Обвинения срещу гръцкия министър на отбраната Панос Каменос за изказванията му пред военния министър на САЩ Джеймс Матис, съдържа писмото, с което бившият министър на външните работи Никос Коцияс подаде оставка миналата седмица, пише  електронното издание на вестник Iefimerida , като се позовава на публикации в гръцките медии. \r\nИзданието припомня, че Коцияс призова премиера Алексис Ципрас да публикува неговото писмо, което е дълго девет страници, във връзка с несъответстващи изказвания от представители на кабинета по отношение на неговата оставка. Министър-председателят обаче отказа да публикува документа, защото бил „строго поверителен“. \r\nПо информация на вестник Ethnos, бившият министър е обяснил, че причините, които са го накарали да се оттегли са политически, а не лични, докато според твърденията на официални лица от кабинета, Коцияс е подал оставка по лични причини. \r\nВ посланието се прави кратък обзор на мандата на външното министерство и провежданата от него „многостранна външна политика“. Значителна част от писмото е посветена на Преспанския договор с Македония и геостратегическите цели, които са преследвани в Източното Средиземноморие и Балканите. \r\nВъпреки това, в документа, според „Етнос“,  е отделено специално внимание на председателя на „Независимите гърци“ (АНЕЛ), които са младши партньор в управляващата коалиция, Панос Каменос и най-вече на неговото последно пътуване в САЩ. \r\n„Външната политика се определя от министър-председателя и министъра на външните работи, след което се одобрява от Министерски съвет и не може да има никаква автономия и двойни линии, особено по въпроси от голяма важност за страната“, пише Коцияс. Изявленията на военния министър за „Балканския съюз“ изглежда са били капката, която е преляла чашата, тъй като бившият министър смята, че те „заплашват външната политика на страната“, а освен това „предложенията трябва да се правят или от премиера, или от министъра на външните работи. Всичко друго е опасно за държавата и региона“. \r\nЗапознати източници съобщават за изданието, че „пътуванията в САЩ и особено на военния министър трябва да бъда част от правителствената политика. Иначе така се изпращат грешни послания към постоянно променящата се и опасна геостратегическа среда в региона, докато трябва да има стабилност в полтиката. \r\nПо-нататък, Коцияс казва, че Министерството на отбраната се занимава с прилагането на геостратегическата политика, а не с изготвянето й. Стратегията, предложена от Каменос на неговия американски колега Джеймс Матис, не е правилна, отбелязва бившият външен министър, като Iefimerida отбелязва, че явно той е добре запознат с плана на военния министър. \r\nСпоред „Етнос“, Коцияс е имал намерение да подаде писмена оставка в четвъртък, но изказването на Димитрис Цанакопулос, говорителят на кабинета, че „правителственият влак се движи напред и всеки, който се чувства неудобно, трябва да слезе“ е ускорило събитията. „Ако беше някой друг представител на правителството, нямаше да бъде взето на сериозно. Но Цанакопулос направлява правителството и, както се оказва, има някои, които успяха да слязат от влака и не са заклещени на седалките“, са заявили пред изданието източници, които са добре запознати със ситуацията.  \r\nПревод и редакция:", "date": "2018.10.22", "title": "Iefimerida (Гърция): Ето какво пише в писмото, с което Никос Коцияс подаде оставка: виновен е Панос Каменос"}
{"url": "http://www.focus-news.net/news/2018/10/22/2581151/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-oktomvri.html", "text": "„Софийска вода” временно ще прекъсне водоснабдяването в някои части на столицата на 23 октомври. Това съобщиха от пресцентъра на  дружеството . \r\nВъв връзка с монтаж на водомер в с. Мало Бучино се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Мало Бучино  в района на ул. „Малобучински път“ от ул. „Бански път“ до ул. „Малобучински път“ № 89; местност „Манилов дол“, „Разсадник Мало Бучино“, местност „Крушовец“, местност „Голямото лице“  местност „Малкото Пладнище“; кв. „Горна баня“ - района между ул. „747“, ул. „Диамант“, ул. „Лозище“, резервоар Лозище; кв. „Суходол“  - района между ул. „Равнище“ , ул. „Смърдан“, ул. „Веселин Бешелиев“, ул. „ 3ти март“, ул. „Момина сълза“, ул. „Бели брод“, ул. „Траян Тенев“, ул. „Стоичко Станиславов“, ул. „2-ри юни“, ул. „Суходолски път“,  м. „Секулица“ и „Суходолски гробища“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Суходол“ на ул. „Бели брод“ ъгъла с ул. „Овчо поле“; кв. „Горна баня“ на ул. „Диамант“ ъгъла с ул. „Каменица“. \r\nВъв връзка с подмяна на спирателни кранове на ул. „Боримечката“ в кв. „Сеславци“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Сеславци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на площада пред кметството. \r\nВъв връзка с изпълнение на инвестиционен проект за реконструкция на уличен водопровод на ул. „Без име“ в жк. „Хиподрума“ се налага спиране на водоподаването от 09:00  до 19:00 часа на клиентите на „Софийска вода”, живеещи в района на: бл. 31, бл. 32, бл. 33, бл. 34. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 162 ЦДГ. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на ул. „Извор“ в кв. „Симеоново“ се налага спиране на водоподаването от 09:00  до 19:00 часа на клиентите на „Софийска вода”, живеещи в района на: ул. „Извор“, ул. 75, ул. 80, ул. 82, ул. 77, ул. „Шумако“ от №9 до №16. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шумако ъгъла с ул. 75. След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на водомер на ул. „Мала планина“ в кв. „Лозенец“ се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Мала планина“ , бл. 117 и бл. 119. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга между бл. 117 и бл. 119. \r\nВъв връзка с подмяна на сградно водопроводно отклонение на ул. „Моравча“ в кв. „Орландовци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Моравча“ от ул. „Съзнание“ до ул. „Кирил Пърличев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стефан Караджа“ срещу 115 ОУ. \r\nВъв връзка с подмяна на спирателен кран на ул. „Дъга“ в кв. „Горна баня“ се налага спиране на водоподаването от 09:00 до 13:00 часа на клиентите на „Софийска вода”, живеещи в района на: ул. „Люлински поток“, ул. „Дъга“, ул. „Мечта“, ул. „Лазурно утро“, ул. „Буен поток“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Пладнище“ ъгъла с ул. „Мечта“. \r\nВъв връзка с подмяна на сградно водопроводно отклонение на ул. „Георги Бенковски“ в с. Лозен  се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Рудината“, ул. „Масларица“, ул. „Георги Бенковски“, ул. „Могила“, ул. „Свети Спас“, ул. „Съединение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Георги Бенковски“ ъгъла с ул. „Масларица“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.22", "title": "„Софийска вода” временно ще прекъсне водоснабдяването в някои части на столицата на 23 октомври"}
{"url": "http://www.focus-news.net/news/2018/10/22/2581153/burgas-v-grada-shte-se-provede-preskonferentsiya-po-povod-predstoyashtata-natsionalnata-boksova-liga.html", "text": "В града ще се проведе пресконференция по повод предстоящата Националната боксова лига. Това съобщиха от пресцентъра на  Общината . Пресконференцията по повод домакинството на град Бургас на втория кръг на Националната боксова лига ще се състои от 14.00 часа днес в Капитанска зала на хотел „България“. Участие в нея ще вземат Атанас Николов – член на Управителния съвет на Българска федерация по бокс, Иван Попов – президент на боксов клуб „Победа Черноморец“ Бургас, Радослав Суслеков – треньор в клуба, както и състезателите Милен Паунов, Иван Атанасов и Якуб Чиновлиев.", "date": "2018.10.22", "title": "Бургас: В града ще се проведе пресконференция по повод предстоящата Националната боксова лига"}
{"url": "http://www.focus-news.net/news/2018/10/22/2581154/sport-inter-pobedi-milan-s-gol-v-poslednata-sekunda.html", "text": "Интер победи Милан с 1:0  в 169-ото градско дерби на Милано от 9-ия кръг на италианската Серия „А“. Голът на победата дойде в 92-ата минута, а негов автор бе голмайсторът на черно-сините Мауро Икарди. С успеха Интер се утвърди в челото на класирането и заема 3-ото място с 19 точки, докато Милан е на 12-о място с 12 точки. В други мачове от кръга Киево загуби с 1:5 от Аталанта във Верона, Лацио победи с 2:0 Парма като гост, а Болоня и Фиорентина завършиха наравно 2:2.", "date": "2018.10.22", "title": "Спорт: Интер победи Милан с гол в последната секунда"}
{"url": "http://www.focus-news.net/news/2018/10/22/2581146/veliko-tarnovo-s-1-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 1 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 5 см, а температурата на водата - 16.2 градуса.  \r\nПредимно облачно ще е времето над българския участък на Дунав. Валежи не се очакват. Ще духа до умерен вятър от североизток, който ще понижи максималните температури и те ще са между 14° и 18°.", "date": "2018.10.22", "title": "Велико Търново: С 1 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/22/2581152/veliko-tarnovo-s-izpalneniya-na-detsata-ot-detskite-gradini-shte-bade-otkrita-ofitsialno-natsionalnata-sedmitsa-na-cheteneto-v-svishtov.html", "text": "С изпълнения на децата от детските градини ще бъде открита официално Националната седмица на четенето в Свищов. Церемонията ще се проведе от 10.30 часа в Първо българско народно читалище „Еленка и Кирил Д. Аврамови“, съобщиха за  Радио „Фокус“ – Велико Търново  от Община Свищов. Децата са подготвили много танци и стихотворения, с които да поздравят своите връстници и всички жители на Свищов.  \r\nОт 11.30 часа в три детски градини – „Радост“, „Васил Левски“ и „Чиполино“, ще започне ден на отворените врати, а в 12.30 часа в Художествената галерия „Николай Павлович“ предстои откриването на изложба на тема „Детски приказки“. Нейни автори отново са децата от градините. \r\nОт Община Свищов припомнят, че в Националната седмица на четенето във всички детски градини, училищата и библиотеки ще се проведат инициативи за децата и учениците, свързани с книгите, четенето и образованието. \r\nЛуиза ТРАНЧЕВА", "date": "2018.10.22", "title": "Велико Търново: С изпълнения на децата от детските градини ще бъде открита официално Националната седмица на четенето в Свищов"}
{"url": "http://www.focus-news.net/news/2018/10/22/2581158/kyustendil-v-dupnitsa-shte-bade-polozhena-parva-kopka-za-deynostite-po-dva-evropeyski-proekta.html", "text": "В Дупница ще бъде положена първа копка за дейностите по два европейски проекта. Това съобщи за  Радио „Фокус” – Кюстендил  Красимир Георгиев, зам.-кмет на Община Дупница. От 10.00 часа на входа на бившите казарми в града ще започне церемонията „Първа копка” по проект за изграждане на център „Дом и семейство за всяко дете в община Дупница“. В същия район, но от 11.00 часа, ще бъде официално направена първата копка и за проекта „Интегриран градски транспорт“.  \r\nПървият проект предвижда изграждане на център за настаняване от семеен тип, както и обзавеждане и оборудване на сградата и прилежащото дворно пространство. Малко над 400 000 лева е стойността на планираните дейности. Повече от 7 000 000 лева е сумата за изпълнение на втория проект – „Интегриран градски транспорт“. По него се предвиждат асфалтиране на улици, ремонт на тротоари, закупуване и монтаж на автобусни спирки, поставяне на електронни табла, закупуване на нови автобуси, разкриване на нова автобусна линия, както и изграждане на ремонтна база. \r\nВенцеслав ИЛЧЕВ", "date": "2018.10.22", "title": "Кюстендил: В Дупница ще бъде положена първа копка за дейностите по два европейски проекта"}
{"url": "http://www.focus-news.net/news/2018/10/22/2581157/plovdiv-v-dkts-1-shte-se-provede-obshto-sabranie-po-povod-ogranicheniya-dostap-za-patsienti-s-vavezhdaneto-na-sinya-zona.html", "text": "В ДКЦ 1 в Пловдив ще се проведе общо събрание по повод ограничения достъп за пациенти с въвеждането на „синя зона” в района. Това съобщи за  Радио „Фокус“-Пловдив  д-р Георги Кръстев, главен секретар на Регионалната колегия на Българския лекарски съюз (БЛС) в Пловдив. Събранието ще започне в 12.00 часа в голямата зала на ДКЦ 1. На събранието ще присъства и председателят на БЛС д-р Иван Маджаров.  \r\n„По цял свят се готвят промени за осигуряване на по-добър достъп на хората с увреждания, а при нас се ограничава достъпът, като се принуждават хората да плащат по 2 лева за да дойдат в поликлиниката”, посочи д-р Кръстев. Условията се отнасят и за медицинския персонал на ДКЦ 1. Д-р Кръстев припомни, че някога дори документите на хората с увреждания са били карани до ТЕЛК със служебен автомобил, а на регистратурата е работил човек от Съюза на инвалидите. \r\nПрисъствието на д-р Маджаров пък е с цел той да обясни какво се прави във връзка с промените в здравеопазването. „Вече сме месец октомври, а все още новият рамков договор не е подписан”, каза още д-р Кръстев. \r\nЦветана ТОНЧЕВА", "date": "2018.10.22", "title": "Пловдив: В ДКЦ 1 ще се проведе общо събрание по повод ограничения достъп за пациенти с въвеждането на „синя зона”"}
{"url": "http://www.focus-news.net/news/2018/10/22/2581155/pleven-okrazhnata-prokuratura-zadarzha-za-72-chasa-mazha-ograbil-i-prebil-vazrastniya-mazh-ot-slavyanovo.html", "text": "Окръжната прокуратура задържа за 72 часа мъжа, ограбил и пребил възрастния мъж от Славяново. Това съобщиха от пресцентъра на  Прокуратура на Република България . Окръжна прокуратура - Плевен ръководи разследването по досъдебно производство, образувано за извършен грабеж при условията на опасен рецидив.  \r\nНа 21 октомври 2018 г. около 02.30 часа е получено съобщение на тел.112 от 82-годишен мъж от град Славяново, област Плевен, който съобщил, че му е нанесен побой и му е отнета парична сума от 120 лева, от познато за него лице. Незабавно е изпратен полицейски патрул.  \r\nЗадържан е 36-годишен мъж, посочен от пострадалия като извършител на грабежа. 36-годишният мъж е осъждан многократно за умишлени престъпления от общ характер. \r\nИзвършен е оглед на местопроизшествието, както и претърсване в дома, обитаван от 36-годишния извършител. При претърсването са иззети дрехите, с които 36-годишния мъж е бил при извършване на престъплението.  \r\nПострадалият е настанен в болница, без опасност за живота. Установено е, че същият има счупена яблъчна кост, разкъсване на ушна мида, отоци и синини и разкъсно-контузна рана на главата. \r\nИзвършителят е привлечен като обвиняем за грабеж на 120 лева, извършен при условията на опасен рецидив. С постановление на наблюдаващия прокурор е задържан за срок до 72 часа. Предстои да бъде внесено искане в съда за вземане на мярка за неотклонение „Задържане под стража“. Извършено е освидетелстване на обвиняемия и са взети образци за сравнително изследване. \r\nПо досъдебното производство предстои да бъдат назначени ДНК експертиза, съдебно-медицинска експертиза и разпити на свидетели.", "date": "2018.10.22", "title": "Плевен: Окръжната прокуратура задържа за 72 часа мъжа, ограбил и пребил възрастния мъж от Славяново"}
{"url": "http://www.focus-news.net/news/2018/10/22/2581156/sofiya-1-200-rozovi-balona-shte-badat-pusnati-pred-ndk-na-24-oktomvri-v-pamet-na-zhenite-zaginali-ot-rak-na-gardata.html", "text": "1 200 розови балона ще бъдат пуснати пред НДК в памет на жените, загинали от рак на гърдата. Това съобщиха от пресцентъра на  Първа САГБАЛ „Света София“ , които са основен организатор на събитието. От 11.00 часа на 24 октомври до пилоните на НДК ще бъдат пуснати 1 200 розови балона в памет на жените, които всяка година губят битката с рака на гърдата. Събитието е част от информационната и профилактична кампания за борба с тежкото заболяване, инициирана от Първа САГБАЛ „Света София“. Кампанията се осъществява с подкрепата на Столична община, Български форум на бизнес лидерите и Националния дворец на културата.  \r\nТази година през месец октомври медицински специалисти от общо 11 лечебни заведения (в градовете София, Пловдив, Варна и Стара Загора) се включиха в каузата и извършват безплатни профилактични прегледи за рак на гърдата. \r\nНа събитието е поканена Йорданка Фандъкова, кмет на Столична община.", "date": "2018.10.22", "title": "София: 1 200 розови балона ще бъдат пуснати пред НДК на 24 октомври в памет на жените, загинали от рак на гърдата"}
{"url": "http://www.focus-news.net/news/2018/10/22/2581161/sliven-dvizhenieto-po-patishtata-v-oblastta-e-natovareno.html", "text": "Движението по пътищата в Сливенска област е натоварено, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонтни дейности се извършват по планинските пътища в района на Котел и в община Нова Загора. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.22", "title": "Сливен: Движението по пътищата в областта е натоварено"}
{"url": "http://www.focus-news.net/news/2018/10/22/2581162/brussels-times-evropa-tragna-kam-merkuriy-s-podkrepata-na-belgiya.html", "text": "Първата европейска мисия на Меркурий стартира в събота от европейския космодрум в Куру (Френска Гвиана), пише  електронното издание The Brussels Times . Меркурий е най-малката и най-слабо проучената планета в нашата Слънчева система. \r\nМисията, известна като \"BepiColombo\", е съвместно предприятие между Европейската космическа агенция (ESA) и Японската агенция за космически проучвания (JAXA). То стартира в 03.45 часа в Белгия в събота. Ракета Ariane 5 излетя с двата сензора на мисията на борда. Около 26 минути по-късно те се отделиха, за да започнат 7-годишно и 9 милиарда километрово пътуване през космоса, обяснява медията. \r\nМисията, на която не са изпратени хора, ще продължи откритията, направени от мисията на Messenger на НАСА, и ще се опита да отговори на поставените от нея въпроси. Messenger е орбитирал около Меркурий между 2011 и 2015 г. и го е изучавал. ESA цели да научи повече за планетата. Новата мисия ще предостави информация за развитието на слънчевите системи (не само нашата) и начина, по който планетите се образуват и променят. Фокусът е върху планети в екзопланетни системи, които орбитират около звездата си. \r\n\"BepiColombo\" стана възможна с помощта на ORB (Белгийската кралска обсерватория). Институцията е разработила няколко инструмента за мисията. Тези инструменти ще изследват въртенето, приливите и вътрешната структура на Меркурий. ORB ще проведе проучванията и ще анализира събраните данни. Участват и университетите в Лиеж и Гент. \r\nС диаметър 4,879 км (Земята = 12,756 км), Меркурий е най-малката скалиста планета в нашата Слънчева система. Тя е необичайно малка, което кара учените да мислят, че е била ударена от голям обект в миналото. \r\nМеркурий е планета на крайности. Температурите могат да се повишат до 430 градуса през деня и да паднат до -180 градуса през нощта. Предишните мисии са открили лед в дъното на полярните кратери. Изследователите твърдят, че този лед се е натрупал там с течение на времето, защото небесното тяло е бомбардирано от комети. Този лед по някакъв начин е избегнал слънчевите UV лъчи. Общо, има 16 инструмента за двата сензора, които ще изучават всеки аспект на Меркурий. \r\nПревод и редакция:", "date": "2018.10.22", "title": "Brussels Times: Европа тръгна към Меркурий с подкрепата на Белгия"}
{"url": "http://www.focus-news.net/news/2018/10/22/2581144/makfaks-makedoniya-matyu-palmar-e-na-poseshtenie-v-makedoniya.html", "text": "Заместник-помощник държавния секретар на САЩ Матю Палмър в понеделник е на посещение в Македония, където ще потвърди подкрепата на Вашингтон за Преспанския договор, предава  македонската агенция „Макфакс“ , като се позовава на официална информация от посолството на САЩ в Скопие. \r\n„Палмър ще пристигне в Македония на 22 октомври, за да потвърди подкрепата на САЩ за преспанския договор и за да подчертае важността от постигането на напредък в македонската реформена политика“, се казва в съобщението на дипломатическото представителство. \r\nПревод и редакция:", "date": "2018.10.22", "title": "„Макфакс“ (Македония): Матю Палмър е на посещение в Македония"}
{"url": "http://www.focus-news.net/news/2018/10/22/2581163/kyustendil-bez-zabavyane-se-izvarshva-preminavaneto-prez-gkpp-gyueshevo.html", "text": "Без забавяне се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Движението на моторни превозни средства в посока от и за граничния пункт се осъществява нормално, преминаването през пункта става без голямо изчакване.  \r\nПо пътя между селата Вратца и Жиленци се извършва профилиране на банкети и по тази причина водачите на моторни превозни средства трябва да се преминават с повишено внимание. Участъкът в ремонт е сигнализиран с пътни знаци. \r\nВенцеслав ИЛЧЕВ", "date": "2018.10.22", "title": "Кюстендил: Без забавяне се извършва преминаването през ГКПП „Гюешево”"}
{"url": "http://www.focus-news.net/news/2018/10/22/2581150/chetirima-ot-deputatite-na-vmro-dpmne-glasuvahme-po-sobstveno-zhelanie-a-ne-za-pari.html", "text": "Четирима от депутатите на ВМРО-ДПМНЕ, които гласуваха „за“ пристъпване към промяна на Конституцията, заявиха пред  скопския телевизионен канал „ТВ 21“ , че не са взели пари, а са гласували според собствените си убеждения за интересите на страната – „за демократична Македония, интегрирана в НАТО и ЕС. \r\n\"Съвсем съзнателно и със смелост, имайки всички аргументи, реших Македония да върви по единствения път към евроинтеграция. Заради бъдещето на нашите семейства, нашата държава и на нашите перспективи като Република Македония, трябва веднъж завинаги да сложим край на разделението между патриоти и предатели, между македонци и албанци. Ние сме едно семейство, което трябва да върви заедно към интеграция  в ЕС и НАТО, с пълната подкрепа на нашите приятели от Вашингтон“, обясни Сашо Василевски, бивш депутат от ВМРО-ДПМНЕ. \r\n\"Отхвърлям всякакви спекулации и намеци от компрометиращ характер. Решението беше взето по собствено убеждение. За съжаление, правилните решения не винаги са популярни, но разумът трябва да надделее. Нашето място е в ЕС и НАТО. Трябва да има национално помирение, за да продължим напред\", е позицията на Емилия Александрова. \r\n\"Категорично отхвърлям всички твърдения за какъвто и да е натиск. Гласувах по свое убеждение, че трябва да се даде шанс на процеса, който ще приближи Македония към НАТО и ЕС, което впрочем е отношението на всяка политически структури в Македония през последните близо 30 години“, заяви Нола Исмаиловска Старова. \r\n\"Вместо да се събудим в началото на един хаос, Македония се събуди с начало на разрешаване на кризата. Това са истинските причини за гласуването и нашето решение е следствие на тези усилия, взето е без натиск от когото и да е, като наша свободно изразена воля въз основа на политическата отговорност, която имахме в този съдбоносен момент за нашата държава. Всичко друго спекулации и клевети, които няма да останат несанкционирани\", обясни Зекир Рахмилович. \r\nДепутатите от опозицията, които гласуваха \"за\", по предложение на ръководителя на опозицията Християн Мицкоски, бяха изключени от ВМРО-ДПМНЕ. Около три часа преди гласуването в парламента на 19 октомври, генералният секретар на партията Игор Янушев заяви, че няколко депутати от фракцията са били заплашвани и са им предлагани пари, само за да подкрепят инициативата за откриване на процедурата за конституционни промени, отбелязва „ТВ 21“. \r\nМинистерството на вътрешните работи, междувременно, заяви, че са взети всички необходими мерки, за да се гарантира сигурността на депутатите. След като е оценено положението с тяхната безопасност, им е дадена 24-часова полицейска охрана. Зоран Заев заплаши със съдебно преследване всички, които обвиняват мнозинството, че е давало подкупи или е натискало народните представители на опозицията \r\nПревод и редакция:", "date": "2018.10.22", "title": "Четирима от депутатите на ВМРО-ДПМНЕ: Гласувахме по собствено желание, а не за пари"}
{"url": "http://www.focus-news.net/news/2018/10/22/2581159/kmetat-penka-penkova-otmeneno-e-bedstvenoto-polozhenie-v-obshtina-lom-vav-vsichki-kvartali-ima-voda.html", "text": "Отменено е бедственото положение в община Лом, във всички квартали има вода. Това каза за сутрешния блок „Добро утро, България“ на  Радио „Фокус“  кметът на Община Лом Пенка Пенкова. Въпреки това проблемът с водопровода не е решен напълно. „Трайното решаване на въпроса с водопровода започна от 2016 г. Първият етап е изграден и в цялата ситуация, ако има нещо хубаво, е че авариралият участък беше първият, който предстоеше да бъде въведен в експлоатация. Утре предстои среща в Министерство на регионалното развитие и благоустройството и очакваме разговорите да се водят в посока на подсигуряване на средства за укрепваме на останалите участъци от водопровода, което е предвидено в 4 етапа. Градът няма да може да преживее този воден стрес още веднъж“, каза още тя. Проблемът с водопровода в община Лом може да бъде решен за един сезон след отпускане на необходимите средства, допълни кметът Пенка Пенкова.", "date": "2018.10.22", "title": "Кметът Пенка Пенкова: Отменено е бедственото положение в община Лом, във всички квартали има вода"}
{"url": "http://www.focus-news.net/news/2018/10/22/2581160/ombudsmanat-maya-manolova-svikva-rabotna-sreshta-za-bezopasnostta-na-patya-kray-svoge.html", "text": "Омбудсманът Мая Манолова организира днес от 16.00 часа работна среща в институцията във връзка с подписката на повече от 100 граждани от град Своге, които искат гаранции за безопасността на път II-16 от републиканската пътна мрежа София – Мездра, в участъка град Нови Искър – село Ребърково, където на 25 август т.г. стана тежкото пътнотранспортно произшествие с много жертви и пострадали. Това съобщиха от  пресофиса на омбудсмана . \r\nНа работната среща при омбудсмана са поканени министрите на регионалното развитие и благоустройството Петя Аврамова, на вътрешните работи Младен Маринов, на транспорта, информационните технологии и съобщенията Росен Желязков, председателят на УС на Агенция „Пътна инфраструктура“ инж. Светослав Глосов, кметът на Община Своге Емил Иванов и протестиращи граждани.", "date": "2018.10.22", "title": "Омбудсманът Мая Манолова свиква работна среща за безопасността   на пътя край Своге"}
{"url": "http://www.focus-news.net/news/2018/10/22/2581166/krasen-stanchev-ikonomist-balgarskite-proekti-v-platformata-za-svarzanost-ot-2017-godina-edva-li-shte-badat-realizirani-ot-kitayskite-investitori.html", "text": "Българските проекти в платформата за свързаност ЕС-Китай от 2017 година едва ли ще бъдат реализирани от китайските инвеститори. Това каза за сутрешният блок „Добро утро, България“ на  Радио „Фокус“  икономистът Красен Станчев, преподавател в Софийския университет „Свети Климент Охридски“ по повод получените от България по време на европредседателството 75% от предвидените за инвестиции средства за Източна и Централна Европа.  Според него налице е нов проблем, който не е анализиран достатъчно. „Когато има финансиране от европейските данъкоплатци на проекти, които се осъществяват в новите страни членки на ЕС, каквато е и България, тогава тези, които плащат сметката могат да бъдат разтревожени от това, че от тях се взимат пари, които отиват извън Европа. Не съм сигурен, че тези проекти ще бъдат осъществени от китайски инвеститори“ каза той. Според Красен Станчев условията в България са по-неблагоприятни за инвестиция от тези в Румъния и страните от бивша Югославия. Страните, които се присъединяват в момента към ЕС имат с над 1% повече инвестиции, защото там има перспективи за изравняване, обясни той и допълни, че в България ще има повече чуждестранни инвестиции, когато се оправят законите и правилата за собственост.", "date": "2018.10.22", "title": "Красен Станчев, икономист: Българските проекти в платформата за свързаност от 2017 година едва ли ще бъдат реализирани от китайските инвеститори"}
{"url": "http://www.focus-news.net/news/2018/10/22/2581168/blagoevgrad-rakovoditelyat-na-predstavitelstvoto-na-ek-v-balgariya-ognyan-zlatev-shte-se-sreshtne-s-uchiteli-i-uchenitsi-ot-profesionalna-gimnaziya-po-ikonomika-ivan-iliev-na-23-oktomvri.html", "text": "Ръководителят на Представителството на Европейската комисия (ЕК) в България Огнян Златев ще се срещне с учители и ученици от Професионална гимназия по икономика „Иван Илиев“ в Благоевград. Това съобщиха от  Европейски информационен център „Европа директно“-Благоевград . Темата на срещата е „Европейски предизвикателства, или какво говори Европейският съюз на младите хора“. Тя ще се проведе от 12.40 часа на 23 октомври в Педагогическата зала на гимназията.", "date": "2018.10.22", "title": "Благоевград: Ръководителят на Представителството на ЕК в България Огнян Златев ще се срещне с учители и ученици от Професионална гимназия по икономика „Иван Илиев“ на 23 октомври"}
{"url": "http://www.focus-news.net/news/2018/10/22/2581167/mvr-26-godishen-mazh-e-zadarzhan-za-uchastie-v-telefonna-izmama-za-nad-6-000-lv.html", "text": "26-годишен мъж е задържан за участие в телефонна измама за над 6 000 лв. Това съобщиха от пресцентъра на  МВР . Действията по разследването стартирали, след подаден сигнал в полицията на 17 август за измамена възрастна жена. Криминалистите установили, че на домашния и на мобилния телефон на 93-годишна жена в Плевен позвънил непознат, който се представил за служител на МВР. Под претекст, че се провежда полицейска операция по залавянето на телефонни измамници я убедил да окаже съдействие на полицията като им предостави временно пари и ценности. Така на два пъти плевенчанката изхвърлила през терасата на жилището си общо 6 320 лева, поставени в кожени портмонета.  \r\nВ резултат на предприетите оперативно-издирвателни действия криминалистите установили и задържали мъжа, взел парите. По случая било образувано досъдебно производство, а действията - осъществени под наблюдението на прокуратурата.  \r\n26-годишният от село Ореховица е привлечен в качеството на обвиняем и му е наложена постоянна мярка за задържане. Работата по случая продължава под надзора на прокуратурата.", "date": "2018.10.22", "title": "МВР: 26-годишен мъж е задържан за участие в телефонна измама за над 6 000 лв."}
{"url": "http://www.focus-news.net/news/2018/10/22/2581169/sport-grigor-dimitrov-padna-do-10-oto-myasto-v-svetovnata-ranglista.html", "text": "Първата ракета на България падна с една позиция в световната ранглиста и от днес е 10-и. Той бе задминат от американеца Джон Иснър. Начело продължава да е Рафаел Надал, който вече има само 15 точки преднина пред втория Новак Джокович, а трети е Роджър Федерер. Втората ракета на България Димитър Кузманов отстъпи със 7 позиции и вече е на 280-о място.", "date": "2018.10.22", "title": "Спорт: Григор Димитров падна до 10-ото място в световната ранглиста"}
{"url": "http://www.focus-news.net/news/2018/10/22/2581170/kyustendil-chast-ot-grad-dupnitsa-e-bez-voda-zaradi-podmyana-na-vodoprovod.html", "text": "Част от град Дупница е без вода заради подмяна на водопровод. Пред  Радио „Фокус” – Кюстендил  Илия Илиев, управител на общинското ВиК дружество в Дупница съобщи, че до 20.30 часа една част от града ще бъде без вода. Причината е продължаващата подмяна на водопровод по проект на Община Дупница. Водопроводът и водопроводните отклонения се подменят по улиците „Венелин” и „Георги Икономов”, но без вода са живущите и на улиците „Свети Георги”, „Трети гвардейски полк” „Георги Икономов” и прилежащите им пресечки. Според Илия Илиев се работи до по-късно с цел ремонтът да приключи в по-кратки срокове. \r\nВенцеслав ИЛЧЕВ", "date": "2018.10.22", "title": "Кюстендил: Част от град Дупница е без вода заради подмяна на водопровод"}
{"url": "http://www.focus-news.net/news/2018/10/22/2581172/gabrovo-deset-sela-v-obshtinata-sa-bez-voda-zaradi-mashtabna-avariya.html", "text": "Десет села на територията на община Габрово остават без вода до 17.00 часа. Причината е мащабна авария на водопроводната мрежа, съобщиха за  Радио „Фокус“ – Велико Търново  от ВиК - Габрово. Ремонти дейности се извършват в селата Боженци, Борики, Стойковци, Стефаново, Малини, Ясените, Орловци, Източник, Гъбене и Яворец. Очаква се до 17.00 часа водоподаването да е напълно възстановено. \r\nОт Община Габрово припомнят, че поради продължителното засушаване и намаления дебит на водоизточниците и писмо на кметския наместник село Лесичарка, със заповед на управителя на ВиК - Габрово е променен въведеният режим на водоподаване в село Велковци. Вода има през 48 часа, т. е. - през два дни. Забранява се и ползването на питейна вода за напояване и други цели, различни от питейно-битови.  \r\nЛуиза ТРАНЧЕВА", "date": "2018.10.22", "title": "Габрово: Десет села в общината са без вода заради мащабна авария"}
{"url": "http://www.focus-news.net/news/2018/10/22/2581175/vidin-58-godishen-mazh-e-postradal-pri-intsident-s-kolesen-traktor-v-selo-general-marinovo.html", "text": "58-годишен мъж е пострадал при инцидент с колесен трактор в село Генерал Мариново. Това съобщиха от  ОДМВР - Видин . Сигналът за инцидента е подаден на 20 октомври в 16.27 часа на тел.112. В спешния център във Видин е потърсил медицинска помощ пациент с наранявания в лявата гръдна част. В хода на предприетата проверка служителите на реда изяснили случая. Инцидентът е станал към 14.30 часа в частен имот в село Генерал Мариново. Пострадалият е 58-годишен жител на селото, който помагал за товаренето на дърва на свой 70-годишен познат. В двора мъжът застанал зад колесен трактор, за да прикачи ремарке към него. По същото време стопанинът подкарал трактора и със задната лява гума притиснал помагача си в ремаркето. Възрастният човек транспортирал пострадалия в ЦСМП. Лекарите констатирали фрактура на лява ключица и след оказана медицинска помощ освободили мъжа за домашно лечение. Дежурна оперативна група извършила оглед на местопроизшествието. По случая в РУ - Видин е образувано досъдебно производство.", "date": "2018.10.22", "title": "Видин: 58-годишен мъж е пострадал при инцидент с колесен трактор в село Генерал Мариново"}
{"url": "http://www.focus-news.net/news/2018/10/22/2581176/haskovo-obshtinata-organizira-moleben-za-zdrave-za-detsata-s-uvrezhdaniya-v-tsarkvata-sv-dimitar-na-24-oktomvri.html", "text": "Общината организира молебен за здраве за децата с увреждания в църквата „Св. Димитър“ на 24 октомври. Това съобщиха от пресцентъра на  Община Хасково . Молебенът за здраве ще се проведе на 24 октомври от 10.00 часа по повод празника на Св. Богородица – Всех скорбящих радост. Празникът е определен с решение от Св. Синод на БПЦ за Ден на молитва за децата с увреждания и техните семейства. Подобен молебен се прави за първи път в Хасково. Поканени са деца и родители на деца с увреждания от Общностен център ДЦДМУ „Марина“, ЦНСТ.", "date": "2018.10.22", "title": "Хасково: Общината организира молебен за здраве за децата с увреждания в църквата „Св. Димитър“ на 24 октомври"}
{"url": "http://www.focus-news.net/news/2018/10/22/2581164/mia-makedoniya-liderat-na-dsi-ali-ahmeti-izprati-blagodarstveno-pismo-na-nikos-kotsiyas.html", "text": "Лидерът на най-голямата албанска партия в Македония – „Демократичния съюз за интеграция“, Али Ахмети изпрати писмо до доскорошния външен министър на Гърция Никос Коцияс, в което изразява разочарованието си от неговата оставка и му благодари за показаната всеотдайност при затварянето на спорните въпроси със съседите, предава  македонската държавна агенция МИА . \r\n„Приех с разочарование новината за Вашата оставка от Министерството на външните работи на Гърция, след като четири години работихме заедно за европейските ценности, добросъседството и мира, стабилността и сигурността в региона. Нашето сътрудничество беше естествено, защото ни обединяват нашите геостратегически и геополитически убеждения, не само за нашите страни, но и за региона и света, като цяло, волята за решаване на въпросите между Скопие и Атина, както и сътрудничеството в отношенията с Албания и Косово“, е написал Ахмети. По-нататък лидерът на ДСИ изразява признателността си към Коцияс за неговия принос в усилията за „пълна интеграция на Югоизточна Европа в НАТО и ЕС“. \r\nПревод и редакция:", "date": "2018.10.22", "title": "МИА (Македония): Лидерът на ДСИ Али Ахмети изпрати благодарствено писмо на Никос Коцияс"}
{"url": "http://www.focus-news.net/news/2018/10/22/2581174/varna-natsionalnata-konferentsiya-pravata-i-interesite-na-deteto-pri-roditelski-konflikti-i-roditelsko-otchuzhdenie-shte-se-provede-v-grada.html", "text": "Националната конференция „Правата и интересите на детето при родителски конфликти и родителско отчуждение“ ще се проведе от 13.00 часа във Варна. Това съобщиха от пресцентъра на  Апелативния съд в града . Конференцията е под патронажа на омбудсмана на Република България Мая Манолова.  \r\nЦелта на събитието е да постави началото на сериозен обществен дебат за защита правата на децата, поставени в условията на родителски конфликти и на родителско отчуждение. Дебатите ще срещнат експертната оценка на специалистите, които констатират пораженията върху децата и се опитват да им помогнат и гледната точка на институциите, които законово са призвани да действат в условията на родителски конфликти и родителско отчуждение.  \r\nОрганизатори са Сдружение „В името на децата на България“, Фондация „Жени за красива Варна“, Съюз на юристите в България и Апелативен съд – Варна. Сред участниците ще бъдат Областният управител Стоян Пасев, Негово високо преосвещенство Варненският и Великопреславски митрополит Йоан и Ева Жечева – Директор на дирекция „Права на детето“  при  Омбудсман на Република България, Лилия Митева – главен инспектор, Държавна агенция „Закрила на детето“ и народни представители.", "date": "2018.10.22", "title": "Варна: Националната конференция „Правата и интересите на детето при родителски конфликти и родителско отчуждение“ ще се проведе в града"}
{"url": "http://www.focus-news.net/news/2018/10/22/2581171/v-sgradata-na-spetsializiraniya-nakazatelen-sad-shte-se-sastoi-brifing-vav-vrazka-s-razkrita-pechatnitsa-za-falshivi-banknoti.html", "text": "В сградата на Специализирания наказателен съд ще се състои брифинг във връзка с разкрита печатница за фалшиви банкноти. Това съобщиха от пресцентъра на  Апелативна специализирана прокуратура . Брифингът ще се проведе от 13.30 часа днес в сградата на „Черковна“ 90. Нелегалната печатница е за фалшиви еврови банкноти и според експертите тя е най-модерната досега. Информация за разследването ще предоставят прокурор Иван Гешев – заместник на главния прокурор, Димитър Петров – заместник на ръководителя на Специализираната прокуратура, наблюдаващият делото прокурор Евгения Деянова и директорът на ГДБОП - главен комисар Ивайло Спиридонов.", "date": "2018.10.22", "title": "В сградата на Специализирания наказателен съд ще се състои брифинг във връзка с разкрита печатница за фалшиви банкноти"}
{"url": "http://www.focus-news.net/news/2018/10/22/2581177/burgas-s-vodosvet-i-shou-programa-be-otkrit-noviya-moderen-futbolen-teren-v-kompleks-izgrev.html", "text": "С водосвет и богата шоу програма официално беше открит новият модерен футболен терен в жилищен комплекс „Изгрев“ в Бургас, който изцяло ще задоволява нуждите на трениращите в „Нефтохимик“ над 300 деца и юноши. Това съобщиха от пресцентъра на  Община Бургас . Около 1000 души, сред които много родители и близки на бъдещите звезди, бяха дошли, за да се насладят на новата придобивка. Сред официалните гости бяха зам.-кметът на Община Бургас д-р Лорис Мануелян, депутатът Галя Василева, общински съветници, начело с председателя Костантин Луков, бизнесмени. Лентата преряза д-р Мануелян.  \r\n„Надявам се на това уникално футболно игрище да израснат новите големи имена на бургаския и българския футбол“, заяви заместник-кметът. След богатата музикално-развлекателна програма официално бяха представени всички формации от детско-юношеската школа на „Нефтохимик“, което предизвика бурните аплодисменти на зрителите. На новия футболен терен, който е с размери 93 на 52 метра с изкуствено тревно покритие и трибуни с 215 седящи места, ще могат да водят тренировки и да играят официални мачове всички детско-юношески отбори на „Нефтохимик“.", "date": "2018.10.22", "title": "Бургас: С водосвет и шоу програма бе открит новия модерен футболен терен в комплекс „Изгрев“"}
{"url": "http://www.focus-news.net/news/2018/10/22/2581178/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Обвинения срещу гръцкия министър на отбраната Панос Каменос за изказванията му пред военния министър на САЩ Джеймс Матис, съдържа писмото, с което бившият министър на външните работи Никос Коцияс подаде оставка миналата седмица, пише  електронното издание на вестник Iefimerida , като се позовава на публикации в гръцките медии. \r\nИзданието припомня, че Коцияс призова премиера Алексис Ципрас да публикува неговото писмо, което е дълго девет страници, във връзка с несъответстващи изказвания от представители на кабинета по отношение на неговата оставка. Министър-председателят обаче отказа да публикува документа, защото бил „строго поверителен“. \r\nПо информация на вестник Ethnos, бившият министър е обяснил, че причините, които са го накарали да се оттегли са политически, а не лични, докато според твърденията на официални лица от кабинета, Коцияс е подал оставка по лични причини. \r\nВ посланието се прави кратък обзор на мандата на външното министерство и провежданата от него „многостранна външна политика“. Значителна част от писмото е посветена на Преспанския договор с Македония и геостратегическите цели, които са преследвани в Източното Средиземноморие и Балканите. \r\nВъпреки това, в документа, според „Етнос“,  е отделено специално внимание на председателя на „Независимите гърци“ (АНЕЛ), които са младши партньор в управляващата коалиция, Панос Каменос и най-вече на неговото последно пътуване в САЩ. \r\n„Външната политика се определя от министър-председателя и министъра на външните работи, след което се одобрява от Министерски съвет и не може да има никаква автономия и двойни линии, особено по въпроси от голяма важност за страната“, пише Коцияс. Изявленията на военния министър за „Балканския съюз“ изглежда са били капката, която е преляла чашата, тъй като бившият министър смята, че те „заплашват външната политика на страната“, а освен това „предложенията трябва да се правят или от премиера, или от министъра на външните работи. Всичко друго е опасно за държавата и региона“. \r\nЗапознати източници съобщават за изданието, че „пътуванията в САЩ и особено на военния министър трябва да бъда част от правителствената политика. Иначе така се изпращат грешни послания към постоянно променящата се и опасна геостратегическа среда в региона, докато трябва да има стабилност в полтиката. \r\nПо-нататък, Коцияс казва, че Министерството на отбраната се занимава с прилагането на геостратегическата политика, а не с изготвянето й. Стратегията, предложена от Каменос на неговия американски колега Джеймс Матис, не е правилна, отбелязва бившият външен министър, като Iefimerida отбелязва, че явно той е добре запознат с плана на военния министър. \r\nСпоред „Етнос“, Коцияс е имал намерение да подаде писмена оставка в четвъртък, но изказването на Димитрис Цанакопулос, говорителят на кабинета, че „правителственият влак се движи напред и всеки, който се чувства неудобно, трябва да слезе“ е ускорило събитията. „Ако беше някой друг представител на правителството, нямаше да бъде взето на сериозно. Но Цанакопулос направлява правителството и, както се оказва, има някои, които успяха да слязат от влака и не са заклещени на седалките“, са заявили пред изданието източници, които са добре запознати със ситуацията. \r\n*** Първата европейска мисия на Меркурий стартира в събота от европейския космодрум в Куру (Френска Гвиана), пише  електронното издание The Brussels Times . Меркурий е най-малката и най-слабо проучената планета в нашата Слънчева система. \r\nМисията, известна като \"BepiColombo\", е съвместно предприятие между Европейската космическа агенция (ESA) и Японската агенция за космически проучвания (JAXA). То стартира в 03.45 часа в Белгия в събота. Ракета Ariane 5 излетя с двата сензора на мисията на борда. Около 26 минути по-късно те се отделиха, за да започнат 7-годишно и 9 милиарда километрово пътуване през космоса, обяснява медията. \r\nМисията, на която не са изпратени хора, ще продължи откритията, направени от мисията на Messenger на НАСА, и ще се опита да отговори на поставените от нея въпроси. Messenger е орбитирал около Меркурий между 2011 и 2015 г. и го е изучавал. ESA цели да научи повече за планетата. Новата мисия ще предостави информация за развитието на слънчевите системи (не само нашата) и начина, по който планетите се образуват и променят. Фокусът е върху планети в екзопланетни системи, които орбитират около звездата си. \r\n\"BepiColombo\" стана възможна с помощта на ORB (Белгийската кралска обсерватория). Институцията е разработила няколко инструмента за мисията. Тези инструменти ще изследват въртенето, приливите и вътрешната структура на Меркурий. ORB ще проведе проучванията и ще анализира събраните данни. Участват и университетите в Лиеж и Гент. \r\nС диаметър 4,879 км (Земята = 12,756 км), Меркурий е най-малката скалиста планета в нашата Слънчева система. Тя е необичайно малка, което кара учените да мислят, че е била ударена от голям обект в миналото. \r\nМеркурий е планета на крайности. Температурите могат да се повишат до 430 градуса през деня и да паднат до -180 градуса през нощта. Предишните мисии са открили лед в дъното на полярните кратери. Изследователите твърдят, че този лед се е натрупал там с течение на времето, защото небесното тяло е бомбардирано от комети. Този лед по някакъв начин е избегнал слънчевите UV лъчи. Общо, има 16 инструмента за двата сензора, които ще изучават всеки аспект на Меркурий. \r\n***  Константинополският патриарх Вартоломей се е срещнал с украински деца, чиито родители за загинали в хода на бойните действия в Донбас, съобщи на своя „Туитър“ генералният консул на Украйна в Истанбул Александър Гаман, цитиран от  киевския ежедневник „День“ . \r\n„Вселенският патриарх Вартоломей се срещна с украински деца, чиито родители са загинали в Донбас, защитавайки нашата земя. По бащински топла и приятна среща. И, разбира се, всички деца получиха подарък от Негово Светейшество“, написа дипломатът. \r\nОсвен това, Гаман публикува видео от срещата в Истанбул.", "date": "2018.10.22", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/10/22/2581179/varna-remontni-deynosti-se-osashtestvyavat-na-patya-staro-oryahovo-grozdyovo.html", "text": "Поради ремонтни дейности преминаването по пътя Старо Оряхово – Гроздьово се осъществява в една лента, предаде репортер на  Радио „Фокус“ – Варна . Организацията за движение е сигнализирана с пътни знаци. До 26 октомври движението по пътя от „Златни пясъци“ към Варна ще се осъществява при стеснени платна поради превантивен ремонт преди зимата. Движението при спирка „Фара“ се извършва с повишено внимание. Продължава да е в сила ограничението за моторни превозни средства над 10 тона в участъка Кранево – Варна при 83-тия километър. Обходният маршрут е през Кичево – Оброчище. На територията на Областното пътно управление във Варна няма въведени временни ограничения за моторни превозни средства. По пътя Девня – Суворово трафикът се осъществява с повишено внимание поради частични ремонтни дейности. Същото предупреждение е в сила и за пътя между Вълчи дол и Суворово в участък от 26-ти до 36-ти километър. Движението по автомагистрала „Черно море“ все още се осъществява двупосочно в едното платно в посока към Бургас поради ремонтни дейности. \r\nДиана СТОЕВА", "date": "2018.10.22", "title": "Варна: Ремонтни дейности се осъществяват на пътя Старо Оряхово – Гроздьово"}
{"url": "http://www.focus-news.net/news/2018/10/22/2581180/vidin-10-tableta-sa-otkradnati-ot-srednoto-obshtoobrazovatelno-uchilishte-v-grad-bregovo.html", "text": "10 таблета са откраднати от средното общообразователно училище в град Брегово. Това съобщиха от  ОДМВР - Видин . Във времето от 17.30 часа на 18 октомври до 07.30 часа на 19 октомври неизвестно лице проникнало през прозорец в кабинет на първия етаж в сградата на средното общообразователно училище в град Брегово. От помещението била извършена кражба на 10 таблета - училищна собственост. По случая работи РУ - Видин, образувано е досъдебно производство.", "date": "2018.10.22", "title": "Видин: 10 таблета са откраднати от средното общообразователно училище в град Брегово"}
{"url": "http://www.focus-news.net/news/2018/10/22/2581182/vidin-politsiyata-razsledva-ubiystvo-na-kone-v-mestnostta-pole-kray-selo-chuprene.html", "text": "Полицията разследва убийство на коне в местността Поле край село Чупрене. Това съобщиха от  ОДМВР - Видин . На 19 октомври в РУ - Белоградчик е образувано досъдебно производство, за това че в местността Поле в землището на село Чупрене била причинена смъртта на животни (три коня). Образуваното досъдебно производство е за проява на жестокост към животни.", "date": "2018.10.22", "title": "Видин: Полицията разследва убийство на коне в местността Поле край село Чупрене"}
{"url": "http://www.focus-news.net/news/2018/10/22/2581165/deny-ukrayna-konstantinopolskiyat-patriarh-se-sreshtnal-s-ukrainski-detsa-chiito-roditeli-sa-zaginali-v-donbas.html", "text": "Константинополският патриарх Вартоломей се е срещнал с украински деца, чиито родители за загинали в хода на бойните действия в Донбас, съобщи на своя „Туитър“ генералният консул на Украйна в Истанбул Александър Гаман, цитиран от  киевския ежедневник „День“ . \r\n„Вселенският патриарх Вартоломей се срещна с украински деца, чиито родители са загинали в Донбас, защитавайки нашата земя. По бащински топла и приятна среща. И, разбира се, всички деца получиха подарък от Негово Светейшество“, написа дипломатът. \r\nОсвен това, Гаман публикува видео от срещата в Истанбул. \r\nПревод и редакция:", "date": "2018.10.22", "title": "„День“ (Украйна): Константинополският патриарх се срещнал с украински деца, чиито родители са загинали в Донбас"}
{"url": "http://www.focus-news.net/news/2018/10/22/2581184/redzhep-taiyp-erdogan-turskata-natsiya-e-na-praga-na-prerazhdane.html", "text": "Президентът Реджеп Таийп Ердоган заяви, че турската нация е на прага на прераждане, пише  електронното издание на вестник Yeni Safak . \r\nДържавният глава заяви, че „като нация ние сме в навечерието на нов период; това е период на прераждане, период на ново издигане“, в рамките на реч на церемония по откриването на централата на „Младежката фондация на Турция“ в Истанбул. \r\n Турският лидер каза още, че „през последните 16 години правата на всяка отделна личност, етническа или религиозна общност не са намалели и никой не се е намесвал в живота им“, защото е създадена среда, в която никой не е дискриминиран заради избори си на дрехи или външен вид. \r\n„Опитваме се да вдигнем бариерите между младежите и техните мечти“, увери Ердоган и поиска да бъде реализиран на практика „великият турски идеал“, който „е свързан с региона, но определено не свързан с експанзионизъм“. \r\nПревод и редакция:", "date": "2018.10.22", "title": "Реджеп Таийп Ердоган: Турската нация е на прага на прераждане"}
{"url": "http://www.focus-news.net/news/2018/10/22/2581185/yordan-yordanov-kmet-na-dobrich-vazhno-e-tarseneto-na-novi-investitori-v-regiona-kakto-i-zapazvaneto-na-veche-sashtestvuvashti.html", "text": "Важно е търсенето на нови инвеститори в региона, както и запазването на вече съществуващи. Това заяви кметът на Добрич Йордан Йорданов по повод своето участие в края на миналата седмица във форума на инициативата „16+1“ в София, предаде кореспондент на  Радио „Фокус” – Варна . Кметът Йордан Йорданов представи възможностите за инвестиции в Добрич на Срещата на местните лидери от страните от Централна и Източна Европа (ЦИЕ) и Китай, която се проведе в столицата. „Успяхме да представим това, което е направено до момента в общината, разбира се с потенциал за бъдещи инвестиции в следващите месеци и години. За нас е важно ежедневното търсене на инвеститори, но ние също така смятаме, че е изключително важно да поддържаме тези които имаме, защото историята помни как инвеститори с голям потенциал са напускали нашата община. Затова освен ежедневно да се опитваме да привличаме нови инвеститори, ние се стремим по възможно  най-добрия начин да постигаме условията, които настоящите инвеститори на нашата територия имат“, каза Йордан Йорданов. По думите му в представянето на Добрич и региона е поставен акцент върху земеделието и леката промишленост. „Община град Добрич е една от малкото в страната, където се реализира българо-китайска инвестиция. Това е фуражен завод, чието изграждане е започнало през 2015 година. В рамките на форума са проведени и срещи с представители на бизнеса в Китай. Отправени са покани от страна на добруджанската община, има и проявен интерес за директен контакт с производители на етерично-маслени култури\", посочи Йордан Йорданов. Той допълни, че представителите на китайския бизнес са проявили интерес да посетят Добрич. По думите му подобен форум е много полезен за осъществяване на бизнес контакти, но съвсем не е достатъчен и Община град Добрич ще работи в посока на постигане на реални резултати от едно съвместно партньорство с фирми от Китай.  \r\nЖулиета НИКОЛОВА", "date": "2018.10.22", "title": "Йордан Йорданов, кмет на Добрич: Важно е търсенето на нови инвеститори в региона, както и запазването на вече съществуващи"}
{"url": "http://www.focus-news.net/news/2018/10/22/2581186/mvr-politsai-i-pozharnikari-ot-kardzhali-izdiriha-izcheznal-mazh.html", "text": "Полицаи от РУ - Кърджали издириха 66-годишен мъж, който на 18 октомври излязъл от дома си с лек автомобил и вечерта не се прибрал. Това съобщиха от пресцентъра на  МВР . След подаден сигнал от близките, 12 служители на РУ - Кърджали и шестима пожарникари с три автомобила започнали местно издирване. На 19 октомври по обяд полицаи открили мъжа в района на гробищата на село Петлино. Човекът бил дезориентиран, поет е от екип на Центъра за спешна помощ.", "date": "2018.10.22", "title": "МВР: Полицаи и пожарникари от Кърджали издириха изчезнал мъж"}
{"url": "http://www.focus-news.net/news/2018/10/22/2581181/zapochva-nadprevarata-kmet-na-godinata-2018.html", "text": "От  днес стартира надпреварата в тазгодишното издание на наградите „Кмет на годината 2018“. Това съобщиха от пресцентъра на  Община Благоевград . За пореден път желаещите могат да дадат гласа за своя фаворит  . В подкрепа на кмета Камбитов може да се гласува в няколко категории в раздел „Голяма община“.  Изборът е свободен за всички, които имат достъп до интернет и са навършили 18 години. За „Кмет на годината 2018“ може да гласува всяко лице и извън територията на Република България. \r\nД-р Атанас Камбитов спечели наградата „Кмет на годината“ през 2016 за голяма община, а през 2015 година получи приза „Кмет на месеца“. \r\nВ конкурса „Кмет на годината 2018“ право на участие имат всички избрани и действащи кметове за мандат 2015 - 2019 г. Сред тазгодишните призове са „Кмет на годината“ – награда за цялостна дейност на кмета през годината във всички сфери на работа на ръководената от него/нея местна администрация. Категориите в ,които ще бъдат отличени кметовете са: кмет на годината, кмет на гражданите, паркове и екотранспорт, туризъм, култура, фестивали и традиции, спорт и младежки политики, иновации в образованието, инвестиции и работни места, видеонаблюдение и сигурност, ин витро програми, smart City.   \r\nПървият етап от надпреварата ще приключи 4 ноември 2018 г. Вторият етап започва на 5 ноември и приключва на 13 ноември.  \r\nВъв всяка от 10-те категории се гласува за кмет на малка, средна и голяма община. Малка община е такава с население до 20 000 души, средна – с население от 20 000 до 50 000 души, и голяма – с население над 50 000 души. Регламентът може да бъде прочетен  . Официалната церемония по обявяването и награждаването на победителите в \"Кмет на годината\" 2018 ще бъде на 15 ноември.", "date": "2018.10.22", "title": "Започва надпреварата „Кмет на годината 2018“"}
{"url": "http://www.focus-news.net/news/2018/10/22/2581187/plovdiv-s-narusheno-vodopodavane-sa-nyakolko-sela-ot-oblastta.html", "text": "Живеещите на две улици в Пловдив са без питейна вода заради аварии, съобщиха за  Радио „Фокус“ - Пловдив  от водоснабдителното дружество, обслужващо региона. Това са улиците „Васил Априлов“ 124 и „Козлодуй“ 3. Без вода са и жителите на селата Тополово, Стоево, Орешец, Три Могили, Стряма, Царимир, Радиново. С нарушено водоподаване до 13.00 часа ще са жителите на Куртово Конаре заради върхова ревизия на електросъоръжаването за работа при есенно-зимни условия. Водата в останалите населени места ще бъде възстановена след отстраняването на авариите. \r\nМария РУСЕВА", "date": "2018.10.22", "title": "Пловдив: С нарушено водоподаване са няколко села от областта"}
{"url": "http://www.focus-news.net/news/2018/10/22/2581188/d-r-minko-evrev-parva-sagbal-sveta-sofiya-do-22-yanuari-shte-se-provede-kampaniya-s-bezplatni-pregledi-za-podobryavane-na-reproduktivnite-vazmozhnosti-na-mladite-hora-na-balgariya.html", "text": "От 22 октомври до 22 януари в Първа САГБАЛ „Света София“ ще се проведе кампанията „Въпрос на разговор и преглед“. Целите на кампанията са да се предостави достъп до безплатни прегледи с цел подобряване на репродуктивните възможности на младите хора на България, да се информира младото поколение за репродуктивното и сексуалното здраве и как това се отразява на репродуктивното им бъдеще, както и да се поощри раждането на първо дете преди 30-годишна възраст. Това каза в интервю за  Агенция „Фокус“   д-р Минко Еврев, репродуктивен АГ специалист в Първа САГБАЛ „Света София“. Той обясни, че безплатните прегледи за жените ще преминат в попълване на въпросник, разговор със специалист по репродуктивна медицина, ембриолог,  андролог, рутинен гинекологичен преглед, включващ задължително безплатен ултразвук. „Прегледите при мъжете ще се състоят от безплатна спермограма, разговор със специалист и анализ на спермограма. При необходимост в прегледите ще бъдат включвани и други специалисти – мамолог,  психотерапевт и др.“, обясни още д-р Ервер. Той посочи, че предварителното записване става на телефон 02/ 447 02 63 или 0877 02 39 39. „Всеки желаещ може да направи регистрация през делничните дни до 13.30 часа. Документи не са необходими. Но ако са извършвани в миналото някакви изследвания, е добре да се донесат резултатите от тях, защото често пъти не се налага да се повтарят изследванията“, отбеляза д-р Еврев.  \r\nДаяна ДЮЛГЕРОВА Пълния текст на интервюто четете в „Мнение”", "date": "2018.10.22", "title": "Д-р Минко Еврев, Първа САГБАЛ „Света София“: До 22 януари ще се проведе кампания с безплатни прегледи за подобряване на репродуктивните възможности на младите хора на България"}
{"url": "http://www.focus-news.net/news/2018/10/22/2581189/nsi-dalgat-na-balgariya-za-2017-g-e-v-razmer-na-25-908-mln-lv-ili-256-ot-bvp.html", "text": "Дългът на България за 2017 г. е в размер на 25 908 млн. лв., или 25.6% от БВП. По окончателни данни на Националния статистически институт през 2017 г. институционален сектор „Държавно управление” отчита бюджетен излишък от 1 145 млн. лв., или 1.1% от БВП. Това сочи  статистика на Националния статистически институт (НСИ) . Излишъкът в подсектор „Централно управление” е в размер на  969  млн. лв., или 1.0% от БВП. Подсектор „Местно управление” е реализирал излишък от 239 млн. лв., а подсектор „Социалноосигурителни фондове” е реализирал дефицит от 63 млн. лева. \r\nСтатистическата информация за дейността на институционален сектор „Държавно управление”, включително за дълга, дефицита и излишъка, се изготвя по хармонизирана методология на ЕС. В изпълнение на Регламент на Съвета № 479/2009 за прилагане на Протокола за процедурата при прекомерен дефицит всяка държава членка предоставя на Евростат (ЕК) предварителни данни за дефицита/излишъка и дълга за отчетната година към 31 март на следващата година и окончателни данни към 30 септември на следващата година.", "date": "2018.10.22", "title": "НСИ: Дългът на България за 2017 г. е в размер на 25 908 млн. лв., или 25.6% от БВП"}
{"url": "http://www.focus-news.net/news/2018/10/22/2581191/pregled-na-osnovnite-temi-vav-varnenskiya-pechat.html", "text": "„Ръст на острите респираторни заболявания“, съобщава на първата си страница  вестник  „Черно море“ . 203 случая на остри респираторни заболявания са регистрирани за периода 12 октомври 2018 – 18 октомври 2018, срещу 140 от предходната седмица. Има 2 случая на грип и 19 усложнения от грип и ОРЗ – 9 бронхита и 10 пневмонии. Регистрираната остра заразна заболеваемост се движи в характерните за сезона граници. Има и 1 регистрирано лице със заболяване от лаймска борелиоза. „Варна се превръща в IT център на Европа“ е друго водещо заглавие на страниците на вестника. Варна се развива с голяма скорост и се превръща в хъб за цифрово предприемачество в Централна и Източна Европа. Конференцията се провежда за втора поредна година, но вече има славата на най-голямото технологично събитие за Югоизточна Европа. „За мен е гордост и чест да съм тук, защото България показва, че иска да бъде активна в цифровата трансформация“, заяви при откриването на форума Мария Габриел. Приветствие към участниците в конференцията отправи и кметът Иван Портних. „Вярвам, че това събитие утвърждава Варна на световната карта на смарт градовете и показва нарастващия интерес на IT индустрията към градове с потенциал, какъвто е Варна“, каза още той. „Профилактика на женското здраве стартира на 22 октомври в СБАГАЛ „Проф. д-р. Д.Стаматов“, гласи друга публикация в броя. Програмата цели ранна и навременна диагностика на патологични изменения на яйчниците и матката. Прегледът е напълно безплатен и от него могат да се възползват жени, жителки на община Варна, от всяка една възраст, независимо дали имат оплаквания, или не. Програмата се осъществява с подкрепата на Община Варна", "date": "2018.10.22", "title": "Преглед на основните теми във варненския печат"}
{"url": "http://www.focus-news.net/news/2018/10/22/2581183/varna-mayki-na-detsa-i-mladezhi-s-uvrezhdaniya-se-prisaedinyavat-kam-protesta-s-iskane-za-ostavkata-na-vitsepremiera-valeri-simeonov.html", "text": "Майки на деца и младежи с увреждания отново излизат на протест във Варна. Това съобщи за  Радио „Фокус“ – Варна  Диана Димитрова, член на инициативния комитет на протестиращите. Очаква се протестът да започне в 18.00 часа пред сградата на Община Варна. По думите на Диана Димитрова майките ще настояват за оставката на вицепремиера Валери Симеонов. „Искаме оставката на Валери Симеонов заради недопустимите му изказвания против нас и нашите деца. Ние сме български граждани и не можем да допуснем този човек да ни представлява“, каза още Диана Димитрова. Тя допълни, че протестът ще се проведе и в други български градове, както и в столицата.", "date": "2018.10.22", "title": "Варна: Майки на деца и младежи с увреждания се присъединяват към протеста с искане за оставката на вицепремиера Валери Симеонов"}
{"url": "http://www.focus-news.net/news/2018/10/22/2581192/krasen-stanchev-ikonomist-pri-vzaimootnosheniyata-s-kitay-tryabva-da-se-imat-predvid-nyakoi-podozreniya-za-narusheniya-ot-strana-na-pekin-v-mezhdunarodnoto-pravo-v-intelektualnata-sobstvenost-i-v-pravilata-na-sto.html", "text": "При взаимоотношенията с Китай трябва да се имат предвид някои подозрения за нарушения от страна на Пекин – в международното право, в интелектуалната собственост и в правилата на СТО . Това каза за сутрешният блок „Добро утро, България“ на  Радио „Фокус“  икономистът Красен Станчев преподавател в Софийския университет „Свети Климент Охридски“ за икономическите измерения на формата 16+ 1. Според него голяма част от проблемите между партньорите и Китай са в договореностите за собствеността, за търговете или концесиите, които могат  да се направят по няколко начина - като местно лице, като европейски търг и като глобален търг. Именно при глобалния търг се дава възможност да участват и китайски компании, обясни той. Станчев предупреди, че трябва да се имат предвид различни подозрения за Китай. „Първото от тях е в областта на морското право, вече има годишен доклад за нарушението на това право. Второто е нарушаването на интелектуалното право, което коства и на европейски и на американски фирми около 50 милиарда на година. Третото са нарушенията в правилата на Световната търговска организация или по-скоро подозренията за такива. Те са и част от мотивите на търговските отношения между САЩ и Китай“ каза той. Според Красен Станчев обвързването с Китай в геополитически смисъл означава облекчаване на заплахите идващи от Китай към Русия . Ето защо тази тяхна инициатива се подкрепя от Русия и вероятно инициативите на Балканите идват след консултации със сегашната руска администрация, каза още той и допълни, че не трябва да забравяме, че част от спечелените средства най-вероятно се изразходват за оръжия.", "date": "2018.10.22", "title": "Красен Станчев, икономист:  При взаимоотношенията с Китай трябва да се имат предвид някои подозрения за нарушения от страна на Пекин – в международното право, в интелектуалната собственост и в правилата на СТО"}
{"url": "http://www.focus-news.net/news/2018/10/22/2581194/sliven-obshtinata-shte-izvarshi-osnoven-remont-na-chetiri-detski-gradini.html", "text": "Четири детски градини ще бъдат ремонтирани в Сливен по проект на Община Сливен. Това съобщи на пресконференция кметът на Сливен Стефан Радев, предаде репортер на  Радио „Фокус“ – Сливен . Ръководителят на проекта Христо Георгиев уточни, че над 5 400 000 лева ще бъдат вложени в ремонти, мерки за енергийна  ефективност и дооборудване на детските градини. \r\nВ детска градина „Детство“ в  ж. к. „Младост“ ще бъдат обособени нов физкултурен и музикален салон и методически кабинет. \r\nЩе бъде извършен основен ремонт и благоустрояване на ЦДГ „Зорница“ в  кв. „Стоян Заимов“. Там ще има и нови битови помещения за персонал към кухнята, асансьори, обособяват се методически кабинет и музикален салон. Ще бъде обособен и двор за деца със специални грижи. \r\nЩе бъде извършен и основен ремонт, благоустрояване и оборудване на ЦДГ „Мак“ и прилежащото и дворно пространство. \r\nВ ЦДГ „Вержин и Хаик Папазян“ в  ж. к. „Българка“ ще бъде обособен нов физкултурен салон и склад към него, както и нов салон на изкуствата, кабинет за деца със специални нужди, учителски кабинет и кабинет за занимания, нов санитарен възел за хора с увреждания, монтира се и нов асансьор. \r\nЗа всички обекти ще бъде осигурена достъпна архитектурна среда. Строителните работи ще бъдат извършен по проекта „Подобряване на образователната инфраструктура в Сливен“, финансиран по Оперативна програма „Региони в растеж“ 2014-2020 г. \r\nЦеремония по първа копка за начало на предвижданите дейности ще се проведе от 11.30 часа в двора на Детска градина „Мак“. \r\nЛюдмила ЙОРГОВА", "date": "2018.10.22", "title": "Сливен: Общината ще извърши основен ремонт на четири детски градини"}
{"url": "http://www.focus-news.net/news/2018/10/22/2581193/kardzhali-61-godishen-mazh-e-blasnat-ot-lek-avtomobil-na-peshehodna-pateka-na-bul-belomorski.html", "text": "61-годишен мъж е блъснат от лек автомобил на пешеходна пътека на бул. „Беломорски“. Това съобщиха от  ОДМВР - Кърджали . Инцидентът е станал на 18 октомври около 18.30 часа. 58-годишна жена с „Тойота“ не пропуснала пешеходеца и го ударила със страничното огледало. Пострадалият е транспортиран до Центъра за спешна помощ и след преглед настанен за лечение в болницата. Тестът за алкохол на шофьора е с отрицателен резултат. Съставен е акт по ЗДвП.", "date": "2018.10.22", "title": "Кърджали: 61-годишен мъж е блъснат от лек автомобил на пешеходна пътека на бул. „Беломорски“"}
{"url": "http://www.focus-news.net/news/2018/10/22/2581195/varna-dvama-mazhe-sa-zadarzhani-do-72-chasa-za-otglezhdane-na-marihuana-vav-visokotehnologichni-narkooranzherii.html", "text": "Двама мъже са задържани до 72 часа за отглеждане на марихуана във високотехнологични наркооранжерии. Това съобщиха от пресцентъра на  Апелативна прокуратура - Варна . Районните прокуратури във Варна и Девня са задържали за срок до 72 часа Николай Н. и брат му Иван Ст. Те са били привлечени като обвиняеми за засяване и отглеждане на растения от рода на конопа в нарушение на установените в Закона за контрол върху наркотичните вещества и прекурсорите правила, което се наказва с лишаване от свобода от 2 до 5 години и глоба от 5000 до 10 000 лева.  \r\nВисокотехнологичните наркооранжерии са били разкрити след операция на сектор „Наркотици“ в Главната дирекция „Национална полиция“, проведена под надзора на двете районни прокуратури във Варна и Девня.    \r\nВ имот в село Езерово, собственост на 44-годишния обвиняемия Иван, са открити 78 растения от типа на конопа в различен стадий на развитие. В къща в село Падина, имот на 41-годишния Николай, и в селскостопанска постройка в двора са намерени при операцията 83 броя марихуана в ранен етап и още 68 растения в саксии, високи около 1.40 м. При полевия наркотест са реагирали на канабис с високо съдържание на тетрахидроканабинол. Растенията са торени със скъпи торове, изградени са били климатични инсталации и системи за капково напояване. \r\nСпрямо двамата братя районните прокуратури във Варна и Девня ще внесат искане в съда за вземане мярка за неотклонение „Задържане под стража“.", "date": "2018.10.22", "title": "Варна: Двама мъже са задържани до 72 часа за отглеждане на марихуана във високотехнологични наркооранжерии"}
{"url": "http://www.focus-news.net/news/2018/10/22/2581173/gazeta-express-kosovo-normalizatsiyata-s-prishtina-ne-e-edinstvenoto-uslovie-po-patya-na-belgrad-kam-es-zayaviha-ot-evropeyskata-komisiya.html", "text": "Европейският  комисар по разширяването Йоханес Хан коментира вероятността Сърбия да стане членка на Европейския съюз до 2025 година, като цитира председателя на Комисията Жан-Клод Юнкер, който даде ясно да се разбере, че нито една държава няма да бъде приета в Съюза, докато не разреши всичките си двустранни въпроси, пише  електронното издание на прищинския вестник Gazeta Express . \r\n„За Сърбия това означава, че трябва да завърши процеса за постигане на правно обвъзрващо споразумение с Косово. Но искам да отбележа още нещо. Изглежда много хора, включително политици, са останали с впечатление, че разрешаването на косовския въпрос е единственото предварително условие, но това не е така. Провеждането на реформи в сферата на върховенството на закона, фундаменталните права и доброто управление остават в сърцевината на процеса по разширяване“, заяви Хан, цитиран от косовското издание. \r\nТой добави още, че разрешаването на косовския въпрос не е единственото предварително условие по пътя към Съюза, защото, според комисаря, ЕС трябва да е по-силен и по-твърд преди да пристъпи към разширяване. \r\n„Газета Експрес“ отбелязва, че Хан не е коментирал въпроса за окончателния договор между Белград и Прищина, а не е изказал позиция и за евентуалната корекция на границите, на основание, че Брюксел няма практика да спекулира с възможни елементи от окончателното споразумение. \r\nПо неговите думи, споразумението трябва да отговаря на желанията на двете страни и да не създава прецедент, а да допринася за регионалната стабилност и за пътя на региона към интеграция в Европейския съюз. \r\nПревод и редакция:", "date": "2018.10.22", "title": "Gazeta Express (Косово): Нормализацията с Прищина не е единственото условие по пътя на Белград към ЕС, заявиха от Европейската комисия"}
{"url": "http://www.focus-news.net/news/2018/10/22/2581197/kardzhali-zadarzhan-e-mazh-prebil-18-godishno-momiche-pred-zavedenie-v-grada.html", "text": "Задържан е мъж, пребил 18-годишно момиче пред заведение в града. Това съобщиха от  ОДМВР - Кърджали . Нападателят е задържан в полицейското управление за срок до 24 часа. Инцидентът станал на 21 октомври около 3.00 часа пред заведение в Кърджали. 27-годишен нанесъл удари по главата и лицето на младата жена, която била прегледана в Центъра за спешна помощ и настанена за лечение. Работата по случая продължава сектор „Охранителна полиция“.", "date": "2018.10.22", "title": "Кърджали: Задържан е мъж, пребил 18-годишно момиче пред заведение в града"}
{"url": "http://www.focus-news.net/news/2018/10/22/2581190/ministar-predsedatelyat-boyko-borisov-poseti-tsentarat-po-operatsiite-na-politsiyata-v-dubay.html", "text": "Министър-председателят Бойко Борисов посети Центърът по операциите на полицията в Дубай. Това съобщиха от  Правителствената информационна служба . Той е на официално посещение в Обединените арабски емирства и днес ще се срещне с вицепрезидента и министър-председател на ОАЕ и управник на емирство Дубай шейх Мохамед Бин Рашед Ал-Мактум.  \r\nВ Центърът по операциите на полицията премиерът Борисов се запозна с автомобилите, техниката и ресурсите, с които разполагат в Дубай. От там се координира дейността на 28 хиляди камери в целия град. В Центъра постоянно дежурят 80 полицейски служители. Ръководителят на полицията генерал-майор Абдула Халифа Ал-Мери презентира възможностите и придобивките на органите по сигурността в Дубай, а министър-председателят Борисов акцентира върху мерките, които страната ни е взела по сигурността на границите - с техника и жива охрана. Той посочи, че само преди дни бяха осигурени 341 нови полицейски джипове за нуждите на българската гранична полиция и допълни, че страната ни планира цялостна модернизация на Института по криминалистика.", "date": "2018.10.22", "title": "Министър-председателят Бойко Борисов посети Центърът по операциите на полицията в Дубай"}
{"url": "http://www.focus-news.net/news/2018/10/22/2581198/vidin-dvama-mazhe-sa-zadarzhani-v-novo-selo-za-pritezhanie-na-narkotitsi.html", "text": "Двама мъже са задържани в Ново село за притежание на наркотици. Това съобщиха от  ОДМВР - Видин . Проверките са извършени в петък. Криминалисти от РУ - Видин извършили претърсване в два частни имота в Ново село. На единия адрес, обитаван от 23-годишен видинчанин, униформените се натъкнали на канабис, отглеждан в саксии. В таванското помещение на жилищна сграда имало изградена полиетиленова конструкция, оборудвана с електрическо осветление, вентилация и датчици, отчитащи влажността и температурата на въздуха. В шест саксии били посадени шест зелени растения, достигащи височина 80 см. Листната маса, реагирала на канабис при полевия наркотест. Обитателят на имота е задържан, а по случая е образувано досъдебно производство. \r\nПри последвало претърсване в друг имот в селото, обитаван от 37-годишен, криминално проявен видинчанин, полицаите открили и иззели 18 грама зелена суха листна маса. При полевия наркотест тревата индикирала на канабис. Мъжът бил задържан с полицейска мярка за срок до 24 часа, образувано е бързо производство. \r\nСлучаите са докладвани в Районна прокуратура - Видин, работата на разследващите продължава под ръководството на наблюдаващ прокурор.", "date": "2018.10.22", "title": "Видин: Двама мъже са задържани в Ново село за притежание на наркотици"}
{"url": "http://www.focus-news.net/news/2018/10/22/2581201/razgrad-57-godishen-mazh-e-zadarzhan-za-napadenie-s-nozh-sled-skandal-v-selo-getsovo.html", "text": "57-годишен мъж е задържан за нападение с нож след скандал в село Гецово. Това съобщиха от  ОДМВР - Разград . Сигналът за лице, размахващо нож до хранителния магазин в село Гецово, е подаден около 17.30 часа на 21 октомври. На място е установен 57-годишен мъж с инициали И.М., който при възникнал скандал с 57-годишен мъж с инициали Д.Д. се е заканил, че ще го убие. Д.Д. се опитал да избегне насочения нож, но И.М. успял да нанесе порезна рана по гърба му. Пострадалият е откаран в МБАЛ - Разград, а нападателят е задържан в Районното управление. По случая е започнато досъдебно производство по чл.144, ал.3 от НК.", "date": "2018.10.22", "title": "Разград: 57-годишен мъж е задържан за нападение с нож след скандал в село Гецово"}
{"url": "http://www.focus-news.net/news/2018/10/22/2581200/mvr-zadarzhani-sa-chetirima-mazhe-za-trafik-na-19-nelegalni-migranti.html", "text": "Задържани са четирима мъже за трафик на нелегални мигранти. Това съобщиха от пресцентъра на  МВР . Криминалистите от ОДМВР - Хасково, заедно с колегите си от РУ - Харманли и Димитровград, предприели оперативни действия по сигнал за превоз на нелегални мигранти в района на автомагистрала „Марица“, получен на 19-ти октомври т.г. В ранните часове, на магистралата в посока Пловдив, те спрели лек автомобил „Мерцедес“, шофиран от 23-годишен харманлиец, с когото пътували негов съгражданин на 22 г. и 21-годишен свиленградчанин, както и  микробус „Фиат“, управляван от 22-годишен от с. Бисер, който следвал леката кола. В товарния отсек на микробуса криминалистите открили 19 чужди граждани между 13  и 26 г., самоопределили се като афганистанци (16 от тях) и пакистанци (трима). Дванайсетте непълнолетни момчета са предадени на Дирекция „Социално подпомагане“ – Димитровград, а останалите са настанени в СДНВЧ - Любимец.  \r\nЧетиримата българи са били задържани до 24 часа в РУ- Димитровград, по случая е образувано е досъдебно производство по чл.281 от НК, а документирането му продължава под наблюдението на прокуратурата. В хода на работата срещу двамата водачи на автомобилите са започнати и бързи производства, тъй като се е установило, че водачът на микробуса е управлявал под въздействието на тетрахидроканабинол, а шофьорът на мерцедеса – без свидетелство за правоуправление в едногодишен срок от наказването му по административен ред за същото деяние.", "date": "2018.10.22", "title": "МВР: Задържани са четирима мъже за трафик на 19 нелегални мигранти"}
{"url": "http://www.focus-news.net/news/2018/10/22/2581199/varna-porazeno-ot-voltova-daga-8-godishno-dete-ot-selo-golesh-e-nastaneno-v-bolnitsa-sv-anna-s-opasnost-za-zhivota.html", "text": "8-годишно дете от село Голеш, община Кайнарджа, поразено от волтова дъга на 19 октомври, е настанено в реанимацията на МБАЛ „Св. Анна“ във Варна. Това съобщиха за  Радио „Фокус“ – Варна  от пресцентъра на лечебното заведение. Детето е с опасност за живота, в изключително тежко състояние. То има тежка черепно-мозъчна травма, гръдна травма и изгаряния. От лечебното заведение допълниха, че медиците полагат всички усилия за стабилизирането на състоянието му и едва след това ще се пристъпи към операции и интервенции.  \r\nОсемгодишното момче от село Голеш е поразено от волтова дъга на 19 октомври, около 16.20 часа. Според първоначалната информация детето се е покатерило на стълб от електропреносната мрежа и е паднало от височина 6-7 метра. \r\nДиана СТОЕВА", "date": "2018.10.22", "title": "Варна: Поразено от волтова дъга 8-годишно дете от село Голеш е настанено в болница „Св. Анна“ с опасност за живота"}
{"url": "http://www.focus-news.net/news/2018/10/22/2581202/rumen-hristov-sds-tarsi-podkrepa-ot-drugi-politicheski-formatsii-za-obedinenie-okolo-ideyata-za-udvoyavane-na-bvp-na-stranata-za-sledvashtite-10-godini.html", "text": "СДС е заявила желание и търси подкрепа от други политически формации за обединение около идеята за удвояване на БВП на страната за следващите 10 години. Това каза председателят на Съюза не демократичните сили Румен Христов по време на дискусия на тема „Българите - европейски граждани с европейски доходи - десният път за постигането на тази цел“, предаде репортер на  Агенция „Фокус“ . „Не се учудвайте, че една дясна формация като Съюза на демократичните сили говори за доходите, защото ние смятаме, че покрихме всички политически изисквания от страната на Европейския съюз и за развита пазарна икономика, и за условията за членството ни е ЕС и НАТО, и трябва да преминем към следващия етап, а именно повишаване на жизненото равнище на българските граждани,“ посочи той. Ние смятаме обаче за разлика от БСП, че пътят, който трябва да се ползва за повишаването на тези доходи, не е елементарното раздаване на средства през държавния бюджет, за нас най-важното е да създадем условия и икономиката да има по-ускорен растеж“, изтъкна той. \r\nСпоред него България бележи успехи в някои области, но все още има дейности, които трябва да бъдат свършени. „Ако погледнем средносрочната политика на правителството, вероятно днес ще излезе и проектобюджетът за 2019 г. и някои от темповете лично нас от СДС не ни удовлетворяват“, каза той. Румен Христов посочи, че икономически растеж от 3.2% или достигане до 118 млрд лв. през другата година е недостатъчен.  \r\nДаяна ДЮЛГЕРОВА", "date": "2018.10.22", "title": "Румен Христов: СДС търси подкрепа от други политически формации за обединение около идеята за удвояване на БВП на страната за следващите 10 години"}
{"url": "http://www.focus-news.net/news/2018/10/22/2581196/syuleyman-uglyanin-v-saraevo-avtonomiya-za-sandzhak-e-uslovie-za-normalizatsiya-mezhdu-boshnyatsite-i-sarbite.html", "text": "Председателят на Босненския национален съвет (БНС) Сюлейман Углянин е заявил в хода на визитата си в Сараево, че „решаването на конституционно-правния статут“ на Санджак (Нови Пазар) и бошняците, като народ, е предварително условие за трайно разрешаване на всички спорни въпроси, които вредят на отношенията между Босна и Херцеговина (БиХ) и Сърбия, както и на отношенията между бошняшкия и сръбския народ, съобщава  онлайн изданието на белградския ежедневник „Вечерне новости“ . \r\nКакто информира Fena, на сесия на Асоциацията на независимите интелектуалци „Кръг 99“ на тема „Регионална стабилност и ролята на националните малцинства“, Углянин е заявил, че правото на самоопределение би гарантирало на гражданите на Санджак установяване и развитие на отношения с БиХ, която, както счита той, не могат да бъдат по-тесни от специалните и паралелни отношения между Република Сръбска и Сърбия. \r\nЛидерът на бошняците в Нови пазар оцени,  че предстоящите на 4 ноември избори, на които ще се гласува за национално събрание на националните малцинства, са от особена важност за тях, тъй като, както твърди той, след разпада на бивша Югославия, още не са признати по-рано обещаните права на този народ. \r\nУглянин припомни, че гражданите на Санджак, използвайки правото си на самоопределение, са се обявили за автономия на областта на референдум през 1991 година. \r\nВ заключение председателят на БНС заяви, че „Дейтънският договор е спрял агресията на Сърбия, Черна гора и отчасти Хърватия в Босна и Херцеговина, но югославската криза не е разрешена“. \r\nПревод и редакция:", "date": "2018.10.22", "title": "Сюлейман Углянин в Сараево: Автономия за Санджак е условие за нормализация между бошняците и сърбите"}
{"url": "http://www.focus-news.net/news/2018/10/22/2581203/haskovo-nad-edin-kilogram-heroin-e-izzet-pri-proverka-na-mikrobus-v-selo-kapitan-andreevo.html", "text": "Над един килограм хероин е иззет при проверка на микробус в село Капитан Андреево. Това съобщиха от пресцентъра на  МВР . Операцията е осъществена на 19 октомври и в нея са участвали служители на местната структура за борба с организираната престъпност и криминалисти на РУ - Свиленград. Към 18.30 часа на паркинг в село Капитан Андреево, те извършили проверка на микробус „Рено“. При последвалото претърсване на колата, шофирана от 35-годишен турски гражданин, полицаите намерили два пакета, съдържащи 1.014 кг бяло прахообразно вещество. При извършения полеви наркотест веществото дало характерната реакция на хероин. По първоначални данни стойността на иззетото количество дрога възлиза на 60 840 лева. Водачът е задържан за срок до 24 часа. По случая е образувано досъдебно производство, а работата по документирането му продължава под наблюдението на прокуратурата.", "date": "2018.10.22", "title": "Хасково: Над един килограм хероин е иззет при проверка на микробус в село Капитан Андреево"}
{"url": "http://www.focus-news.net/news/2018/10/22/2581204/razgrad-39-godishen-mazh-e-postradal-pri-padane-s-motor-na-presechen-teren-v-mestnostta-balabana.html", "text": "39-годишен мъж от село Беловец е пострадал при падане с мотор на пресечен терен в местността Балабана. Това съобщиха от  ОДМВР - Разград . Той е приет в болница със счупен прешлен след инцидента. Около 14.20 часа на 21 октомври мъжът с инициали Б.Т. управлявал мотоциклет „Ямаха“ по пресечен терен в местността Балабана. При падането от мотора счупил шести гръбначен прешлен и получил мозъчно сътресение. Откаран е в МБАЛ - Разград. По случая се води проверка.", "date": "2018.10.22", "title": "Разград: 39-годишен мъж е пострадал при падане с мотор на пресечен терен в местността Балабана"}
{"url": "http://www.focus-news.net/news/2018/10/22/2581205/yordan-yordanov-kmet-na-dobrich-priklyuchi-informatsionnata-kampaniya-za-rabotata-na-obshtinskata-politsiya-ot-tazi-sedmitsa-shte-se-sastavyat-fishove-za-narusheniya.html", "text": "Приключи информационната кампания за работата на общинската полиция, от тази седмица ще се съставят фишове и ще се налагат санкции за нарушения. Това заяви кметът на Добрич Йордан Йорданов, предаде кореспондент на  Радио „Фокус” – Варна . От миналата седмица ефективно работи общинската полиция в града. „Основно бяха контролирани паркирането на автомобили и спазването на дисциплина от страна на пешеходците. От тази седмица вече ще се налагат реални санкции според нормативните разпоредби на Община град Добрич, като компромиси няма да бъдат правени по никакъв повод\", подчерта кметът. Той допълни, че от тази седмица колата тип паяк ще започне да работи тестово. „Ще се вдигат първоначално изоставени автомобили и такива, които са излезли от движение. От следващата седмица репатраторът ще вдига неправилно паркирали автомобили, без значение дали те са стари или нови, големи или малки\", подчерта Йордан Йорданов. На сайта на Общината в рубриката „За граждани“ (подлинк „Синя зона“) е публикувана информация за нейния обхват, времето, в което действа, таксата и възможностите за плащане.  \r\nЖулиета НИКОЛОВА", "date": "2018.10.22", "title": "Йордан Йорданов, кмет на Добрич: Приключи информационната кампания за работата на общинската полиция, от тази седмица ще се съставят фишове за нарушения"}
{"url": "http://www.focus-news.net/news/2018/10/22/2581208/vitsepremierat-valeri-simeonov-kategorichno-sme-za-otpadaneto-na-kvotite-v-zakona-za-horata-s-uvrezhdaniya.html", "text": "Категорично сме за отпадането на квотите в Закона за хората с увреждания. Това каза вицепремиерът Валери Симеонов след среща с работодателските организации в Министерски съвет, предаде репортер на  Агенция „Фокус“ . Според него квотите, които задължават назначаването на хора с инвалидност, са абсолютно несъстоятелни. „Това води до съответни санкции, които са в размер на 30% от минималната работна заплата. В България има остър недостиг на работна ръка – няма работодател, който да не назначи инвалид, стига да му върши работа“, обясни той. Според вицепремиера в тези текстове е заложен популизъм, прикрит под грижата за инвалидите. „Една такава санкция от минималната работна заплата автоматично се превръща в закон за всички тези предприятия на дребния и средния бизнес – то се превръща в един допълнителен данък“, уточни още Симеонов.", "date": "2018.10.22", "title": "Вицепремиерът Валери Симеонов: Категорично сме за отпадането на квотите в Закона за хората с увреждания"}
{"url": "http://www.focus-news.net/news/2018/10/22/2581206/vitsepremierat-valeri-simeonov-kategorichno-sme-protiv-povishavaneto-na-maksimalniya-osiguritelen-prag-ot-2600-lv-na-3000-lv.html", "text": "Категорично сме против повишаването на максималния осигурителен праг от 2600 лв. на 3000 лв. Това каза вицепремиерът Валери Симеонов след среща с работодателските организации в Министерски съвет, предаде репортер на  Агенция „Фокус“ . „На първо място разгледахме промените в данъчните закони и Закона за счетоводството. В случая бизнесът в България настоява да не се отлага реформата в таксата за битови отпадъци според принципа „замърсителя плаща“. С други думи бизнесът е на категорична позиция да не се допусне промяна в законите“, уточни той. \r\n„Както съм изразил своята позиция в Министерски съвет, ние обединени, сме категорично против повишаването на максималния осигурителен праг от 2600 на 3000 лева. Смятаме, че това е много сериозно нарушение на предизборната програма на коалиция ГЕРБ – Обединени патриоти, под която сме се разписали да не се променят данъците в 4-годишния период на управление. Както виждате още няма година и половина, ние вече посягаме върху тази тема и увеличаваме данък, защото това не е нищо друго, освен увеличаване на данък“, допълни той. По думите му една такава промяна неизбежно ще доведе до удар върху печелившия бизнес в България и може да предизвика пререгистрация на фирми в държави извън България. „От това следва намаляване на данъците и изтичане на висококвалифицирана работна ръка. Това е удар върху икономиката като цяло“, обясни вицепремиерът. „Както аз съм бил против, така ще бъдат против и нашите народни представители в парламента“, обясни Симеонов. \r\nТой уточни, че с представителите на работодателските организации са на обща позиция, че е крайно време вече да се отмени плащането на първите 3 болнични дни от работодателя. „Това беше една кризисна мярка от 2008 година в условия на световна финансова криза. Беше обявена като временна, но продължава и в момента. Не виждам защо при тези ръстови показатели на развитие на държавата и икономика, бизнесът трябва да продължава да изплаща първите 3 дни?“, заяви вицепремиерът Валери Симеонов.  \r\nЦветелин ДИМИТРОВ", "date": "2018.10.22", "title": "Вицепремиерът Валери Симеонов: Категорично сме против повишаването на максималния осигурителен праг от 2600 лв. на 3000 лв."}
{"url": "http://www.focus-news.net/news/2018/10/22/2581209/veliko-tarnovo-s-parad-na-prikaznite-geroi-zapochva-natsionalnata-sedmitsa-na-cheteneto-v-grada.html", "text": "С „Парад на приказните герои“ започва Националната седмица на четенето във Велико Търново. Това съобщиха за  Радио „Фокус“ – Велико Търново  от Регионалното управление на образованието. Събитието ще се проведе от 17.00 часа в Голяма зала на Общината. Участие в него ще вземат деца от ДГ „Св. Св. Кирил и Методий“, филиал „Слънчев дом“, ДГ „Райна Княгиня“ и ДГ „Първи юни“.  \r\nВ дните до 26 октомври ще се проведат редица събития на територията на областта по повод  Националната седмица на четенето. На 23 октомври, от 15.30 часа в Читалище „Искра“ ще бъде представена детската пиеса „Книжките“.  \r\nВ сряда, на 24 октомври, от 11.00 часа в ОУ „Христо Ботев“ и ПХГ „Св. Св. Кирил и Методий“ ще се проведе информационна среща с родители, а от 11.30 часа в ОУ „Бачо Киро“, ОУ „Патриарх Евтимий“ и СУ „Емилиян Станев“ – състезание по български език и литература „Написаното остава. Пиши правилно!“, организирано от Института за български език и литература към БАН. В 13.00 часа в Библиотечно-информационния център на Великотърновския университет „Св. Св. Кирил и Методий“ ще бъдат наградени отличените творби от конкурсите „Търновска книжовна школа –минало, традиции, бъдеще“ и „Книгата, която няма да забравя“. В 15.30 часа в ДГ „Соня“ деца ще четат на малките под надслов „С любов към книгите“.  \r\nНа 25 октомври, от 8.00 до 13.00 часа в средните, профилираните и професионалните гимназии в града на учениците ще четат публични личности. В 13.00 часа в РНБ „П Р. Славейков“  езикова състезание за ученици в прогимназиален етап „Обичам българския език“, а в 15.30 часа в инициативата „Прочети ми приказка“ ще могат да се включат деца в предучилищна възраст. В петък, 26 октомври, в РУО ще се бъде открита изложба на книгата и ще се проведе кръгла маса „Четенето продължава…“. \r\nОфициалното откриване на Националната седмица на четенето в Свищов е днес, от 10.30 часа в ПБЧ „Еленка и Кирил Д. Аврамови“. В 12.00 часа са предвидени дни на отворени врати в ДГ „Радост“ и ДГ „Васил Левски“.  \r\nНа 23 октомври, вторник, от 10.30 часа в СУ „Георги Измирлиев“ в Горна Оряховица ще се проведе Маратон на четенето с участието на авторите на детски книги Таня Мезева и Йорданка Кушева. В 14.00 часа в същия ден в НУ „Цани Гинчев“ в град Лясковец ще се състои състезание по български език и литература с ученици от общините Лясковец и Елена. На 24 октомври, в сряда, в СУ „Ангел Каралийчев“ в град Стражица ще се проведе рецитал, посветен на 120-годишнината от рождението на Христо Смирненски. \r\nПрограмата е съпроводена с мероприятия във всички училища и детски градини на област Велико Търново. \r\nНадежда КРЪСТЕВА", "date": "2018.10.22", "title": "Велико Търново: С „Парад на приказните герои“ започва Националната седмица на четенето в града"}
{"url": "http://www.focus-news.net/news/2018/10/22/2581210/rumen-hristov-sds-zalozheniyat-temp-na-inflatsiyata-e-mezhdu-16-18-a-vizhdame-che-toy-nadhvarlya-36-i-tova-e-prechka-za-vlizaneto-ni-v-evrozonata.html", "text": "България, като държава с нисък старт и ниска база, трябва да търси възможност за увеличаване на БВП в рамките на 5-6%. Заложеният темп на инфлацията е между 1.6-1.8, а виждаме, че вече имаме инфлация, която надхвърля 3.6%. Това каза председателят на Съюза не демократичните сили Румен Христов по време на дискусия на тема „Българите - европейски граждани с европейски доходи - десният път за постигането на тази цел“, предаде репортер на  Агенция „Фокус“ . Румен Христов обясни, че тези цифри го притесняват, защото заложените цифри са критерии, които България трябва да изпълнява за влизането ѝ в Еврозоната. „Надявам се да намерим начин да преодолеем тази пречка“, посочи Христов. Той обясни, че до 2020г. се очаква минималната работна заплата ще достигне до 610 лв. „Ние от СДС сме против това административно увеличение на работните заплати. Трябва най-после синдикати, работодатели и правителство да намерят начин да определят часови ставки, както работят страните в ЕС“, каза той.   \r\nПо думите му вдигането на минималните работни заплати вдига ставките на всички категории на различните икономически дейности, и това в известен смисъл затруднява работодателите, а трябва да се създадат предпоставки бизнесът да работи спокойно.  „Постоянните нови изисквания, които се въвеждат, затрудняват фирмите, особено малките. Една малка фирма, която разполага с 3-4 души, трудно се справя с тези предизвикателства“, коментира Христов.  \r\nДаяна ДЮЛГЕРОВА", "date": "2018.10.22", "title": "Румен Христов, СДС: Заложеният темп на инфлацията е между 1.6-1.8%, а виждаме, че той надхвърля 3.6% и това е пречка за влизането ни в Еврозоната"}
{"url": "http://www.focus-news.net/news/2018/10/22/2581211/sport-marselo-e-poiskal-da-se-prisaedini-kam-ronaldo-v-yuventus.html", "text": "Левият бек на Реал Мадрид Марсело е пожелал да напусне клуба, за да се присъедини към бившия си съотборник Кристиано Роналдо, който премина в Ювентус през лятото. Според информацията на испанските медии, бразилецът е разговарял с ръководството на испанския гранд и е поискал да бъде продаден в Торино още през януари. Преди това от италианския клуб обявиха, че през зимата ще търсят силен ляв защитник, защото Алекс Сандро е на път да напусне отбора.", "date": "2018.10.22", "title": "Спорт: Марсело е поискал да се присъедини към Роналдо в Ювентус"}
{"url": "http://www.focus-news.net/news/2018/10/22/2581214/vitsepremierat-valeri-simeonov-obedinyavame-se-okolo-zakonodatelna-initsiativa-s-koyato-da-se-dava-vazmozhnost-na-hora-ot-treti-strani-da-rabotyat-v-balgariya.html", "text": "Обединяваме се около законодателна инициатива, с която да се дава възможност на хора от трети страни да работят в България. Това каза вицепремиерът Валери Симеонов след среща с работодателските организации в Министерски съвет, предаде репортер на  Агенция „Фокус“ . „Обединихме се около ускоряването на законодателната инициатива, съставянето на текстове, които да бъдат внесени спешно в НС, които да дадат възможност на хора от трети държави да получават право за работа в България със съответно Зелена карта или да бъда по аналогия с „Карта поляка“, за да може да се дава възможност на тези хора в определен срок – най-вероятно 5-годишен – да работят в България, да получават права на гражданин, но да не могат да напускат държавата и да ходят в други държави в ЕС, защото това не е в национален интерес“, обясни той.  \r\nПо думите му в случая не става въпрос за гражданство, а за даване възможност за достъп до пазара на работната ръка на граждани от трети страни, основно от български произход. „Както знаете наскоро бяхме в Украйна, където живеят 300 000 – 400 000 наши сънародници. Около 60 000 има в Молдова. Всички тези хора са потенциал за облекчаване на тежкото положение с недостиг на работна ръка“, допълни вицепремиерът Симеонов.  \r\nЦветелин ДИМИТРОВ", "date": "2018.10.22", "title": "Вицепремиерът Валери Симеонов: Обединяваме се около законодателна инициатива, с която да се дава възможност на хора от трети страни да работят в България"}
{"url": "http://www.focus-news.net/news/2018/10/22/2581213/rumyana-glavcheva-ekspert-seizmolog-dopisen-chlen-na-bani-seriya-silni-zemetreseniya-sa-registrirani-v-tihiya-okean-sreshtu-kanadskiya-bryag.html", "text": "В неделя около 23 часа местно време  (днес в 8:39 у нас) в Тихия океан, западно от канадския остров Ванкувър, са регистрирани няколко силни земетресения. Серията трусове започва около 22:40 с магнитуд 6.6. След 33 минути е регистрирано събитие с магнитуд 6.8 и след още 6 минути –  с магнитуд 6.5. Последвани са от по-слаб трус с магнитуд 4.9. Епицентрите и на трите силни труса са в акваторията на океана, по известен разлом. Те са локализирани на 200-220 км в югозападна посока от канадското пристанище Порт Харди (около 4100 жители), намиращо се в североизточен район на остров Ванкувър в провинция Британска Колумбия. Земетресенията имат дълбочини между 10 и 20 километра (км). Земетресенията са усетени слабо – до IV степен, не са предизвикали безпокойство. За последното може да се съди по броя на сведенията на очевидци, постъпили в Геоложки проучвания на САЩ. За третото силно събитие, станало в 23:23 местно време, единични сведения са налице само от 5 селища. Естествено най-богата е информацията за най-ранния усетен трус – той е усетен на разстояния близо до 500 км в американския щат Вашингтон.  \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.10.22", "title": "Румяна Главчева, експерт-сеизмолог, дописен член на БАНИ: Серия силни земетресения са регистрирани в Тихия океан срещу Канадския бряг"}
{"url": "http://www.focus-news.net/news/2018/10/22/2581215/kyustendil-vatreshni-kompensirani-promeni-po-byudzheta-i-promyana-v-strukturata-na-obshtinskata-administratsiya-shte-badat-glasuvani-na-zasedanie-na-obshtinskiya-savet-na-25-oktomvri.html", "text": "Вътрешни компенсирани промени по бюджета и промяна в структурата на общинската администрация са част от точките в дневния ред за предстоящото редовно месечно заседание на Общински съвет – Кюстендил, което ще се проведе от 14.00 часа на 25 октомври в залата на парк-хотел „Кюстендил”, поради продължаващия ремонт в административната сграда на Община Кюстендил. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил.  \r\nДневният ред за заседанието включва 18 точки. Сред тях е предложението за изменение на длъжностното наименование в структурата на общинска администрация. Трябва да бъде приет план за действие за общинските концесии, както и план за ползване на дървесина от общински горски територии за 2019 година. Общинските съветници ще разгледат и предложение за поставяне на плоча с текст „В памет на Цвети и младия живот с безкраен устрем”. Внесено е и предложение за извършване на вътрешни компенсирани промени по бюджета на Община Кюстендил за 2018 година. Общинския съвет трябва да разгледа и предложение за финансиране с 9200 лева на неотложен ремонт на покривното пространство на Границката къща, обявена за архитектурно-строителен паметник на културата. \r\nВенцеслав ИЛЧЕВ", "date": "2018.10.22", "title": "Кюстендил: Вътрешни компенсирани промени по бюджета и промяна в структурата на общинската администрация ще бъдат гласувани на заседание на Общинския съвет на 25 октомври"}
{"url": "http://www.focus-news.net/news/2018/10/22/2581212/rumen-petkov-abv-ima-agresiya-sreshtu-stroitelstvoto-ot-koyato-gubi-obshtestvoto.html", "text": "Има агресия срещу строителството, от която губи обществото. Това каза на пресконференция на тема „Проблемите на строителния бранш и съответните решения\" председателят на АБВ Румен Петков след среща с ръководството на Камарата на строителите в България, предаде репортер на  Агенция „Фокус“ . „Звена по веригата са - ресурсен орган, който определя инвестиционната политика, както и звеното, което създава организацията по планиране, проектиране, обществена поръчка и определя изпълнителя. Третото звено е контролното, а четвъртото е това на изпълнителя“, обясни той. „Ние изпускаме първите три и се съсредоточаваме върху четвъртото, което е само изпълнител“, коментира Румен Петков. „През последните 20 години се срина системата на образование и подготовка на кадрите в строителство“, обърна внимание той. Според него ситуацията в цялата система на образованието в строителството е драматична. „За нас, в който и да е сектор привличането на изпълнители от чужбина е грешна политика. Те идват добиват опит, познания и умения, след което си тръгват. Ставаме една „подготвителна площадка“, посочи Румен Петков. „Първата ни стъпка като държава е да съумеем да задържим подготвените си специалисти. Това означава ясна и категорична намеса на държавата в изграждането на авторитета на всяка професия“, заяви председателят на АБВ и даде пример, че страната ни не може да осигури 40% от необходимите медицински сестри. \r\nБиляна ИВАНОВА", "date": "2018.10.22", "title": "Румен Петков, АБВ: Има агресия срещу строителството, от която губи обществото"}
{"url": "http://www.focus-news.net/news/2018/10/22/2581218/zam-ministar-zheni-nacheva-byudzhetat-na-nzok-za-2019-g-e-s-490-mln-lv-poveche-deynostta-na-fonda-za-lechenie-na-detsa-i-za-lechenie-v-chuzhbina-shte-bade-prehvarlena-kam-kasata.html", "text": "Бюджетът на НЗОК за 2019 г. е с 490 млн. лв. повече, дейността на Фонда за лечение на деца и за лечение в чужбина ще бъде прехвърлен към Касата. Това каза пред журналисти зам.-министърът на здравеопазването Жени Начева след заседание на Надзорния съвет на НЗОК, на което се обсъжда проектобюджетът на Касата за следващата година, предаде репортер на  Агенция „Фокус“ . „Приет е проектобюджетът на Здравната каса за 2019. Следва гласуване в Министерски съвет. Ръстът в разходите на Касата ще бъде 490 млн. лв., като има и остатък от 50 млн. лв. от натрупани няколко години. Увеличението ще е разпредели възможно най-равно по пера. Ще се постараем да има ефективно и оптимално използване на разходите“, обясни Жени Начева и добави, че акцентът се поставя върху профилактиката. \r\n„Дейността на Фонда за лечение на деца и за лечение в чужбина ще бъде прехвърлена към Здравната каса, като ще има допълнителен трансфер в рамките на 16 млн. лв. Принципите на плащанията ще бъдат както са правени досега в НЗОК, но всичко ще бъде възможно най-прозрачно и ще има яснота за пациентите“, каза още зам.-министърът. Начева каза още, че Агенцията по трансплантация и ИА „Медицински одит” се обединяват в ново звено - Агенция за медицински надзор, като лечебната дейност ще минава по Касата, за да може да работи по-гладко.", "date": "2018.10.22", "title": "Зам.-министър Жени Начева: Бюджетът на НЗОК за 2019 г. е с 490 млн. лв. повече, дейността на Фонда за лечение на деца и за лечение в чужбина ще бъде прехвърлена към Касата"}
{"url": "http://www.focus-news.net/news/2018/10/22/2581219/vasil-velev-aikb-ochevidno-biznes-sredata-u-nas-ne-e-dobra-vapreki-polaganite-usiliya.html", "text": "Очевидно бизнес средата у нас не е добра, въпреки полаганите усилия. Това коментира председателят на Асоциацията на индустриалния капитал в България Васил Велев след среща с вицепремиера Валери Симеонов в Министерски съвет, предаде репортер на  Агенция „Фокус“ . „Общественият дебат напоследък е изместен и не е фокусиран върху това да ускорим растежа и да произвеждаме повече, а е изместен в посока да се задоволят групови интереси – как да се разпределят благата. Такива разговори трябва да се водят в демократично изградени институции, какъвто е Съветът за тристранно сътрудничество. Апелираме за ефективна работа, а не за двустранни срещи“, заяви той. „Защо търсим срещите – имаме ръст от порядъка на 3.5% на БВП за полугодието. Имаме ръст в разходите за възнаграждение на работодателите в порядъка на 8.5% за полугодието, но в същото време производителността расте с по-малко от 3% и сме на 12-о място по ръст на БВП в ЕС. В същото време имаме спад на чуждестранните инвестиции в дялово участие. Имаме спад на местните инвестиции. Имаме ръст на българските инвестиции в чужбина. Очевидно бизнес средата у нас не е добра, въпреки полаганите усилия“, обясни той. По думите му трябва да има условия да се работи повече и по-добре. „България е едва на 122 место по показателя на намиране на специалисти за работа от 140 страни. Затова ние поставихме остро проблема с недостига на работна ръка. Трябва да се ускорят и облекчат процедурите за привличане на нашите сънародници от българската диаспора с ускорено издаване на разрешения за пребиваване при сключен трудов договор с българско предприятие“, уточни Велев. \r\n„Темите, които засегнахме бяха свързани и с неувеличаване на данъчно-осигурителната тежест. ИТ сектора а и другите сектори вече са засметнали това, което правителството е декларирало – да не се увеличават данъците и осигуровките. Ръстът на максималния осигурителен доход е един нов увеличен данък за най-високо квалифицираните специалисти. Нещо, с което бизнесът категорично не е съгласен“, каза още председателят на АИКБ.  \r\nЦветелин ДИМИТРОВ", "date": "2018.10.22", "title": "Васил Велев, АИКБ: Очевидно бизнес средата у нас не е добра, въпреки полаганите усилия"}
{"url": "http://www.focus-news.net/news/2018/10/22/2581207/daniela-petrova-mayka-na-autist-v-plovdiv-shte-nastoyavame-dokray-za-ostavkata-na-vitsepremiera-valeri-simeonov-zaradi-obidata-kam-nas.html", "text": "Родителите на деца с увреждания в Пловдив ще настояват докрай за оставката на вицепремиера Валери Симеонов, заради обидата към тях. Това съобщи за  Радио „Фокус”-Пловдив  Даниела Петрова, майка на 17-годишно момиче-аутист. „Няма да се откажем, ще продължим с протестите докрай, защото думите на Валери Симеонов много ни обидиха и това, което казва той, противоречи на истината”, каза Петрова. Тя обясни, в Пловдив от 15.00 часа ще бъде отворен палатков лагер на протестиращи с искане за оставката на вицепремиера Валери Симеонов. Там около 20 семейства с децата си ще останат до 17.30 часа, след което ще отидат пред Общината, където ще се включат в протеста, с начало 18.00 часа. Хората се надяват времето да е хубаво, защото се притесняват за децата си, които са със специфични увреждания.  \r\n„Чувстваме се много засегнати от изказването на вицепремиера, затова, че човек като него и с поста, който той заема, може да каже това”, каза Петрова и поясни, че те излизат по протести, защото искат по-добро бъдеще за децата си, за да имат възможност те да се развиват, защото много от тях могат да бъдат полезни на обществото. По мнението на майката, нито начинът на живот, нито условията, които тук се предлагат за тези хора, са равнопоставени с тези в Европа и именно затова много семейства на деца и младежи в увреждания са напуснали страната и живеят в други европейски държави. \r\nДаниела Петрова разказа още, че като родители на дете-аутист с ментални проблеми, те трябва да са винаги до дъщеря си, за да й помагат. Въпреки това те се опитват и да работят, но цялото им ежедневие е свързано с детето. Всичко това ги кара да се чувстват уморени през годините. Ето защо те смятат, че трябва да има повече услуги, повече мобилност, да има заетост за родителите и за самите хора с увреждания. Те настояват поне единият от родителите да може да работи постоянно като асистент на детето си. По думите на Даниела Петрова сред тях е имало момент на обнадеждаване, когато все пак Законът за личната помощ бе внесен за разглеждане в парламента, след многобройните протести. „Все си мисля, че вече сме тръгнали към промените и трябва да ги докараме докрай, за да бъдат уважавани тези хора и техните родители”, каза Петрова. „Премиерът Бойко Борисов трябва да вземе под внимание общото народно недоволство, защото с такива хора като Валери Симеонов не може да се прави добра политика в България“, подчерта Даниела Петрова. \r\nЦветана ТОНЧЕВА", "date": "2018.10.22", "title": "Даниела Петрова, майка на аутист: В Пловдив ще настояваме докрай за оставката на вицепремиера Валери Симеонов, заради обидата към нас"}
{"url": "http://www.focus-news.net/news/2018/10/22/2581223/blagoevgrad-v-zala-22-septemvri-shte-se-provede-kragla-masa-na-tema-badeshte-za-naukite-za-drevnostta.html", "text": "Общината и Сдружение „Нова България“ организират кръгла маса на тема  „Бъдеще за науките за древността“. Това съобщиха от пресцентъра на  Община Благоевград . Началото ще бъде поставено на 24 октомври от 13.00 часа в Зала „22 септември“. Програмата продължава и на  25 октомври от 09.00 часа. Темата „Бъдеще за науките за древността“ цели да назове историята на проучванията и институционализирането на науката, изследваща античността, както и какъв е замисълът на организираните институции и събития. Идеята за провеждането на кръгла маса е да наблюдава как са организирани системните проучвания в тази научна област.   \r\nВ събитието участие ще вземат 8 лектори, които ще представят своите доклади. Програмата предвижда време за обсъждане на докладите и на възникналите въпроси след представянето им.", "date": "2018.10.22", "title": "Благоевград: В Зала „22 септември“ ще се проведе кръгла маса на тема  „Бъдеще за науките за древността“"}
{"url": "http://www.focus-news.net/news/2018/10/22/2581216/premierat-borisov-se-sreshtna-s-ministar-predsedatelya-na-oae-sheyh-mohamed-bin-rashed-al-maktum.html", "text": "Държим на приятелските връзки с ОАЕ и желаем да ги развиваме и задълбочаваме. Това заяви премиерът Бойко Борисов по време на срещата си с вицепрезидента, министър-председател на ОАЕ и управник на емирство Дубай шейх Мохамед Бин Рашед Ал-Мактум, съобщиха от  Правителствената информационна служба . Българският министър-председател отбеляза, че цени високо наличието на взаимна политическа воля за активизиране на двустранното сътрудничество.  \r\nПремиерът Борисов специално изтъкна ролята на Дубай в развитието на българо-емиратските връзки. Той отбеляза, че в ОАЕ е съсредоточена най-многочислената в региона българска общност, като по-голямата част от нейните представители живеят и работят именно в Дубай.  \r\nБългарският министър-председател изрази своите поздравления към емиратското ръководство и народа на ОАЕ за постигнатото по пътя на развитието и технологичното модернизиране на страната. Премиерът Борисов изрази увереност, че България и федералната монархия могат да си сътрудничат успешно в сфери като информационните технологии, селското стопанство, инфраструктурата, туризма и сигурността. Според министър-председателя би било от полза и за двете страни, ако се насърчават контактите между представителите на бизнеса. Емиратските инвеститори са добре дошли у нас, отбеляза премиерът Борисов, като изтъкна възможностите в българските индустриални зони.  \r\nМинистър-председателят Бойко Борисов благодари за гостоприемството и отправи покана към шейх Мохамед Бин Рашед Ал-Мактум да посети България в удобно време, за да се запознае с потенциала на страната ни и за да продължи обсъждането на пътищата за разширяване на взаимното сътрудничество.", "date": "2018.10.22", "title": "Премиерът Борисов се срещна с министър-председателя на ОАЕ шейх Мохамед Бин Рашед Ал-Мактум"}
{"url": "http://www.focus-news.net/news/2018/10/22/2581222/vasil-velev-aikb-otkakto-se-vavede-plashtaneto-na-parvite-3-dni-ot-rabotodatelite-razhodite-za-bolnichni-sa-se-uvelichili-2-pati.html", "text": "Откакто се въведе плащането на първите 3 дни от работодателите, разходите за болнични са се увеличили 2 пъти. Това коментира председателят на Асоциацията на индустриалния капитал в България Васил Велев след среща с вицепремиера Валери Симеонов в Министерски съвет, предаде репортер на  Агенция „Фокус“ . „Тази мярка се въведе, за да се намалят злоупотребите – те са се увеличили. Тоест не е това начинът да се спрат злоупотребите. Хората в това предприятие в крайна сметка плащат 2 пъти за едно и също“, обясни той.  \r\n„Апелирахме да не се отлага реформата в таксата за битови отпадъци и замърсителят да плаща. Апелирахме да не се взимат средства от малкия бизнес под формата на ненужни одити и да се направят съответните поправки в закона за счетоводството. Г-н Симеонов пое ангажимент представителите в Парламента на тяхната политическа сила да внесат такива поправки“, обясни още той. „Категорично се обявихме против квотите за инвалидите в предприятията, защото по този начин не се решава проблемът с тяхното интегриране. Квотите, съпроводени със забрана за освобождаване, всъщност са забрана за назначаване и на практика такива хора, с тези проекти за текстове, няма да бъдат назначавани и ще има една глоба, плащана от работодателите, с което хората с увреждания няма да се интегрират в обществото“, уточни още той.  \r\nЦветелин ДИМИТРОВ", "date": "2018.10.22", "title": "Васил Велев, АИКБ: Откакто се въведе плащането на първите 3 дни от работодателите, разходите за болнични са се увеличили 2 пъти"}
{"url": "http://www.focus-news.net/news/2018/10/22/2581221/rumen-petkov-abv-kato-darzhava-dopusnahme-opredelyashtoto-za-vseki-obekt-da-bade-niskata-tsena-bez-da-si-dadem-smetka-che-niskata-tsena-reflektira-varhu-kachestvoto.html", "text": "Допуснахме като държава определящото за всеки обект да бъде ниската цена. Без да си дадем сметка, че ниската цена рефлектира върху качеството. Това каза на пресконференция на тема „Проблемите на строителния бранш и съответните решения\" председателят на АБВ Румен Петков след среща с ръководството на Камарата на строителите в България, предаде репортер на  Агенция „Фокус“ . „Считаме, че в строителния бранш много тежко рефлектира липсата на способност на държавата да планира инвестициите, които прави в сектора“, обяви той. „Трябва да бъдат наложени много ясни правила, общи норми, технология на подготовка на кадрите, заявени от бранша“, заяви Румен Петков. „Когато на обект в началната му фаза се изсипваме всички, водени от камерите, за да изложим вижданията си пред широката общественост на гърба на изпълнителя, компрометираме като цяло и обекта, и атмосферата“, коментира председателят на АБВ. „Създаваме нагласа на омраза към изпълнителя, който изпълнява това, което е прието от заявителя след обществени обсъждания“, каза още той. \r\nБиляна ИВАНОВА", "date": "2018.10.22", "title": "Румен Петков, АБВ: Като държава допуснахме определящото за всеки обект да бъде ниската цена, без да си дадем сметка, че ниската цена рефлектира върху качеството"}
{"url": "http://www.focus-news.net/news/2018/10/22/2581225/plovdiv-zadarzhan-e-20-godishen-mladezh-strelyal-s-gazov-pistolet-vav-vazduha-na-ul-landos-v-oblastniya-grad.html", "text": "Млад мъж е отведен в Шесто Районно управление на МВР-Пловдив за хулигански действия. Това съобщиха от  ОДМВР-Пловдив . Около 23.00 часа в събота на тел. 112 бил подаден сигнал за младеж, стрелящ с пистолет във въздуха на ул. „Ландос“ в Пловдив. Пристигналият на място полицейски патрул задържал извършителя - 20-годишен младеж, от когото са иззети газово оръжие и 15 патрона. По време на стрелбата не са пострадали хора. По случая е образувано бързо производство по чл. 325, ал. 1 от НК.", "date": "2018.10.22", "title": "Пловдив: Задържан е 20-годишен младеж, стрелял с газов пистолет във въздуха на ул. „Ландос“ в областния град"}
{"url": "http://www.focus-news.net/news/2018/10/22/2581227/plovdiv-zadarzhan-e-19-godishen-mladezh-nanesal-poboy-na-53-godishen-mazh-v-parvomay.html", "text": "Бързо производство е образувано срещу млад жител на Първомай, отправил закана за убийство към свой съгражданин. Това съобщиха от  ОДМВР-Пловдив . По първоначални данни, към  20 часа в неделя, на ул. „Петър Берон“ 19-годишен проявил безпричинна агресия към 53-годишен мъж, заплашил го с физическа саморазправа и му нанесъл побой. Потърпевшият не е пострадал сериозно. Нападателят му е задържан за срок до 24 часа в районното управление. Справка в регистрите показала, че той е криминално проявен и известен на служителите на реда за употреба на наркотици.", "date": "2018.10.22", "title": "Пловдив: Задържан е 19-годишен младеж, нанесъл побой на  53-годишен мъж в Първомай"}
{"url": "http://www.focus-news.net/news/2018/10/22/2581217/protothema-gartsiyaskopie-hvarli-goreshtiya-kartof-na-atina-grafik-na-predstoyashtite-sabitiya.html", "text": "След победата на македонския премиер Зоран Заев в парламента на страната, „горещият картоф“ се прехвърля в Гърция – Договора за името трябва да влезе в народното събрание на страната най-късно през януари, пише  онлайн изданието на вестник Protothema . Всички си задават въпроса, какво ще направи председателят на коалиционния партньор „Независимите гърци“ Панос Каменос, когато „Нова Демокрация“ (НД) внесе вот на недоверие. \r\nГръцкият ежедневник отбелязва, че опитите на Заев да намери нужните 80 депутати за иницииране на конституционните промени е бил белязан от задкулисни процеси, конфликти, забавяния, сделки, обвинения за даване на подкупи и много още. Но фактът остава, че това подейства, като устремен напред река, не само за бъдещето на Македония, но и за политическия пейзаж в Гърция. \r\nПреждевременното приемане на предложението за промяна на македонската конституция от 80 народни представители отбелязва началото на края на политическото съжителство между Алексис Ципрас и Панос Каменос, коментира изданието и посочва, че няма как за дълго да цари мир между коалиционните партньори, когато Панос Каменос отчаяно се опитва да възвърне контрола върху партията си, чиито депутати му обръщат гръб и показват предпочитание да сътрудничат със СИРИЗА (Съюзът на радикалната левица).  \r\nФакт е обаче, че дори и Панос Каменос да е обещавал многократно да не гласува за вот на недоверие, когато „Нова Демокрация“ го поиска, не се знае какво ще направи той, предвид тежката ситуация на АНЕЛ. Още повече, че става въпрос за политическото оцеляване на военния министър, което го прави още по-непредсказуем, пише „Прототема“. \r\nЗаради натиска от международните играчи, Зоран Заев няма да губи време, сигурни са в гръцкото издание. Той ще премине бързо през процедурите и конституционните промени ще бъдат завършени през декември, а може би дори и в края на ноември. Изданието смята, че това ще усложни още повече нещата в Атина. Иронията в случая е, че в навечерието на гласуването в Скопие, Ципрас жертва Никос Коцияс, за да запази единството с младшия коалиционен партньор, отбелязва изданието. \r\nВ своята презентация пред Националния съвет на АНЕЛ, Панос Каменос заяви: „Ще сътрудничим и ще останем в правителството до последно“. В същото време обаче той даде сигнали, за това, което може да последва, като разкритикува някои „нечестни мъже“ в редиците на своята партия, пише вестникът. \r\nСпоред „Прототема“ е ясно, че след победата на Заев в Македония, „горещият картоф“ се прехвърля в Гърция. Ако графикът бъде спазен, което според изданието е сигурно, споразумението трябва да бъде ратифицирано от гръцкия парламент не по-късно от януари. На практика това означава, че премиерът ще успее да го прокара, разчитайки на гласовете на депутатите от „То Потами“ (Реката) и някои народни представители от АНЕЛ, които, според вестникът, най-вероятно ще бъдат Папахристопулос и Контурас. \r\nСъщината на въпроса е, какво ще направи Панос Каменос и депутатите, които го напуснат, когато „Нова Демокрация“ внесе вот на недоверие. Предвид това, че той е минал в опозиция, както смята изданието, основавайки се на изявленията му, въпросът е дали ще предпочете да се противопостави открито, или ще се въздържи. С други думи, ще предотврати ли падането на правителството, или ще използва депутатските гласове, с които разполага, за да подкрепи опита на Кириакос Мицотакис да постигне 151? \r\nВ заключение „Прототема“ предполага, че основната цел на премиера Ципрас в момента е да запази правителството живо до март, когато се очаква да обяви тройни избори през май (парламентарни, европейски и местни). При всички положения обаче, правителството ще плава в бурни води през идните месеци. \r\nПревод и редакция:", "date": "2018.10.22", "title": "Protothema (Гърция):Скопие хвърли „горещия картоф“ на Атина – график на предстоящите събития"}
{"url": "http://www.focus-news.net/news/2018/10/22/2581226/velizar-eremiev-obshtina-blagoevgrad-zhelanieto-na-kmeta-e-s-initsiativata-ti-predlozhi-kmete-napravi-v-pryak-dialog-da-chue-predlozheniyata-na-horata-ot-obshtinata.html", "text": "Обществена приемна, на която да се коментират реалистични идеи за подобряване на градската среда организира кметът на Благоевград д-р Атанас Камбитов днес от 18.00 часа в зала „22 септември“. Това каза за  Радио „Фокус“ – Пирин  Велизар Еремиев, експерт по връзки с обществеността в Община Благоевград. Той отбеляза, че желанието на кмета е в пряк диалог да чуе предложенията на хората от общината. „Освен това обществената приемна има за цел да се отсеят онези идеи и предложения, които могат да се реализират веднага и други, които могат да се заложат в Бюджет '2019 година“, каза още Еремиев. Той допълни, че за удобство на благоевградчани още при обявяването на инициативата „Ти предложи! Кмете направи!“ е бил уточнен и реда, по който идеите следва да бъдат представяни. \r\nЛивия НИНОВА", "date": "2018.10.22", "title": "Велизар Еремиев, Община Благоевград: Желанието на кмета е с инициативата „Ти предложи! Кмете направи!“ в пряк диалог да чуе предложенията на хората от общината"}
{"url": "http://www.focus-news.net/news/2018/10/22/2581220/ministerstvoto-na-finansite-publikuva-zakonoproekta-za-darzhavniya-byudzhet-za-2019-g-i-aktualiziranata-srednosrochna-byudzhetna-prognoza-za-perioda-2019-2021-g.html", "text": "Министерството на финансите публикува законопроекта за държавния бюджет на Република България за 2019 г. и актуализираната средносрочна бюджетна прогноза за периода 2019-2021 г., която представлява мотивите към него. Това съобщиха от пресцентъра на  Министерството на финансите . Законопроектът е достъпен  . \r\nВ актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Нов момент в съдържанието на прогнозата е включването на повече информация при представянето на разходните политики – както с фискални измерители, така и посредством ключови индикатори за измерване на степента на изпълнението им.  \r\nКлючови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. В настоящата прогноза се запазват целите за бюджетното салдо, заложени в СБП за периода 2019-2021 г., съответно за 2019 г. дефицит от 0,5 % от БВП, а за 2020 г. – балансирана бюджетна позиция, която се запазва и през 2021 година.  \r\nПриходните и разходните политики в тази прогноза са продължение на заложените в СБП за периода 2019-2021 г., като за надграждането с нови са взети предвид както макроикономическите аспекти, така и разширените фискални възможности за осигуряване на финансиране на приоритетните секторите и за реализиране на хоризонтални мерки, засягащи бюджетната сфера.  \r\nИзразени като процент от БВП, при приходите за периода 2019-2021 г. се наблюдава тенденция за спад от 37,7 % до 35,8 %, а в номинален размер се увеличават, като от 43 857,0 млн. лв. за 2019 г. се очаква да достигнат 47 582,3 млн. лв. през 2021 година. В частта на данъчната политика са отчетени ефектите от настъпилите към момента промени в данъчното законодателство, свързани с реализиране на мерки за подобряване на събираемостта, стимулиране на икономическото развитие, намаляване на административната тежест и въвеждане в националното законодателство на разпоредби от европейското право в областта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд. \r\nРазходите, изразени като процент от БВП, за периода 2019-2021 г. също бележат спад от 38,2% до 35,8%, което представлява средногодишна консолидационна стъпка от около 1,2 пр.п. от БВП и имат основен консолидационен принос за постигане на целите за дефицита. В номинален размер разходите се увеличават, като от 44 457,0 млн. лв. за 2019 г. се очаква да достигнат 47 582,3 млн. лв. през 2021 година. , които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са социалната политика, образованието, отбраната и политиката по доходите. \r\nВ сферата на социалната политика са предвидени средства в размер на: 40,4 млн. лв. допълнително за всяка година от прогнозния период (50 % повече спрямо средствата през 2018 г.) за целеви помощи за отопление с цел социална закрила и равни възможности; 150,0 млн. лв. допълнително за всяка година от прогнозния период за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане; 7,0 млн. лв. във връзка с въвеждането на нов вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. е 115 лева. \r\nПолитиките за достъпно и качествено образование се осъществяват чрез цялостен интегриран подход, базиран на обвързаните и съгласувани действия на институциите на национално и местно равнище. Средствата от държавния бюджет основно са насочени към четирите стълба за финансиране на системата, съгласно Закона за предучилищното и училищното образование, както и към финансиране обучението на студенти и докторанти, определено въз основа на комплексната оценка на качеството на обучение. \r\nПолитиката в областта на отбраната предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2 на сто от БВП на Република България до 2024 г., като в бюджетната рамка за 2019 г. общо разходите за отбрана възлизат на 1 839,3 млн. лв., което представлява 1,58 % от БВП. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти. \r\nВ политиката по доходите, освен вече предвиденото в СБП от пролетта на тази година увеличаване на размера на минималната работна заплата през следващите години (от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г.), в настоящата прогноза е заложена мярка за увеличение с 10 % на средствата за заплати и осигурителни вноски в бюджетния сектор от 2019 г., с което ще се осигури възможност за увеличаване на индивидуалните основни месечни заплати на заетите, въз основа на заеманата длъжност и оценките за постигнатите резултати. За 2019 г. увеличението на възнагражденията на педагогическия персонал средно е с 20 % с цел достигане през 2021 г. на удвояване спрямо 2017 г. на средствата за възнаграждения на педагогическите специалисти. \r\nПредвидени са   на целевата субсидия за капиталови разходи и на общата изравнителна субсидия. При разпределението на целевата субсидия за капиталови разходи към основния и допълнителния компонент е предвиден и допълнителен ресурс за подпомагане на общините от 4-та и 5-та категория за подобряване състоянието на социалната и техническа инфраструктура на територията им. Изменението на механизма за разпределение на общата изравнителна субсидия по общини през 2019 г. е свързано с определянето на условие за достъп до субсидията. Право да получават изравнителна субсидия през 2019 г. имат общините, чиито постоянни данъчни постъпления към 31 декември 2017 г. на един жител са по-ниски от 120 % от равнището им за страната на един жител.  \r\nПриоритет за страната остава и успешното усвояване на средствата от европейските фондове и програми на ЕС, чрез които да се постигне устойчив икономически растеж, по-висока заетост, социално включване и териториално сближаване и изграждане на конкурентоспособна и иновативна икономика. \r\nУправлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг от 22,2 млрд. лв. през 2019 г. до ниво от 22,0 млрд. лв. към края на 2021 г., респективно от 19,1 % до 16,5 % от прогнозното ниво на БВП. Нивото на консолидирания дълг на сектор „Държавно управление“ се очаква да продължи да спада, движейки се в диапазона от 22,5 % до 17,7 % от БВП или между 24,3-23,5 млрд. лв. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави членки на ЕС по отношение на ниското ниво на дългова тежест. \r\nОценките за намаляващи рискове и стабилни перспективи за развитието на публичните финанси в България, които се отчитат в прегледите и прогнозите на Европейската комисия, на международните финансови институции и рейтинговите агенции, са ориентир за реалистичността на целите на фискалната политика и на бюджетните прогнози.", "date": "2018.10.22", "title": "Министерството на финансите публикува законопроекта за държавния бюджет за 2019 г. и актуализираната средносрочна бюджетна прогноза за периода 2019-2021 г."}
{"url": "http://www.focus-news.net/news/2018/10/22/2581229/tass-savetnitsite-na-putin-i-tramp-po-natsionalna-sigurnost-provezhdat-sreshta-v-moskva.html", "text": "Секретарят на Съвета за сигурност на Русия Николай Патрушев и помощникът на президента на САЩ по национална сигурност Джон Болтън разговарят в понеделник в Москва, съобщи прессекретарят на Патрушев Евгений Аношин, предава  ТАСС . \r\nКакто отбелязва руската агенция, в понеделник Болтън е пристигнал на двудневна работна визита в Москва. Очаква се главната тема на предстоящите срещи да е ситуацията около решението на САЩ да излязат от Договора за ликвидация на ракетите със среден и малък обсег (ДЛРСМО). \r\nТАСС посочва, че посещението на американския представител в руската столица е продължение на формата „Болтън – Патрушев“, в рамките на който помощниците на двамата президенти поддържат комуникация помежду си. Първите разговори от формата се състояха в Женева на 23 август и завършиха, според агенцията, с положителен резултат – страните се съгласиха да възобновят контактите между Русия и САЩ по линия на военните министерства, генералните щабове и външнополитическите ведомства. \r\nКакто съобщи говителят на Кремъл Дмитрий Песков, освен с Патрушев, Болтън има запланирани срещи с представители на руското МВнР и съветникът на руския президент за външна политика Юрий Ушаков. Освен това е възможно пратеникът на Белия Дом да разговаря и с Владимир Путин. \r\nУшаков, на свой ред, съобщи, че съветникът по национална сигурност на Тръмп е поискал среща с руския външен министър Сергей Лавров. \r\nПревод и редакция:", "date": "2018.10.22", "title": "ТАСС: Съветниците на Путин и Тръмп по национална сигурност провеждат среща в Москва"}
{"url": "http://www.focus-news.net/news/2018/10/22/2581228/inzh-iliyan-terziev-kamara-na-stroitelite-v-balgariya-proekti-za-15-mlrd-leva-se-ochakva-da-badat-izpalneni-v-sledvashtiya-programen-period.html", "text": "Проекти за 15 млрд. лева се очаква да бъдат изпълнени в следващия програмен период. Това каза на пресконференция на тема „Проблемите на строителния бранш и съответните решения“ инж. Илиян Терзиев, председател на УС на Камарата на строителите в България след среща с ръководството на АБВ, предаде репортер на  Агенция „Фокус“ . „Отговорно трябва да кажа, че строителният бранш е изправен пред това дали ще може да я усвои“, заяви той. „Ако създадем правила, ще намерим начин да се опитаме да усвоим всички средства“, коментира инж. Терзиев. „Камарата в последно време и в бъдеще организира доста срещи с политически партии и с министерства, отговорни за изпълнението на следващия програмен период. Визирам европейките средства“, обяви той. „Специалистите ни постоянно заминават в чужбина. Това са същите хора, които тук работят некачествено, лошо и безотговорно, те получават суперлативи оттатък границата“, посочи Илиян Терзиев. „Бихме искали създаване на единни правила в бранша при приемането на строително-монтажните работи и при изпълнението“, посочи той. „Масово се шири мнението, че няма пари. Повярвайте ми, има страшно много пари, въпросът е, че някой трябва да даде възможност публично-частното партньорство да се развива“, каза още инж. Терзиев. \r\nБиляна ИВАНОВА", "date": "2018.10.22", "title": "Инж. Илиян Терзиев, Камара на строителите в България: Проекти за 15 млрд. лева се очаква да бъдат изпълнени в следващия програмен период"}
{"url": "http://www.focus-news.net/news/2018/10/22/2581234/shumen-byust-pametnitsi-na-yordan-yovkov-dora-gabe-i-shestima-ruski-klasitsi-shte-badat-otkriti-v-dvora-na-kirilitsata-v-pliska.html", "text": "Бюст-паметници на Йордан Йовков, Дора Габе и шестима руски класици ще бъдат открити в културно-исторически център Двор на кирилицата в Плиска в навечерието на Деня на народните будители. Това съобщиха за  Радио „Фокус“ – Варна  от Генералното консулство на Руската федерация във Варна. Тържественото откриване на паметниците на писателя Йордан Йовков, поетесата Дора Габе и руските класици Лев Толстой, Александър Грибоедов, Иля Илф и Евгени Петров, Марина Цветаева, Антон Чехов и Иван Крилов ще се състои от 15.00 часа в Двора на кирилицата с вход свободен.  \r\nПрограмата предвижда музикални изпълнения и рецитал. Ще бъдат поднесени венци и цветя. Идеята е на създателя на Двора на кирилицата Карен Алексанян, който финансира тяхното изработване. Преди година той постави началото на Алея на писателите с откриването на бюста на българския и световно значимия поет Пейо Яворов. Вече са поставени бюст-паметници на Паисий Хилендарски, Петко Славейков, Христо Ботев, Иван Вазов, Алеко Константинов, Христо Смирненски, Гео Милев, Никола Вапцаров, Николай Хайтов, Александър Пушкин, Фьодор Достоевски, Сергей Есенин, Максим Горки и други. Алея на писателите ще бъде изградена от 80 бюстa на творци – чест и гордост за националните култури, използвали кирилската писменост като път към умовете и сърцата на читателите. Тя ще поведе и посетителите на Двора към необятния свят на литературното творчество, за да усетят душевността и да узнаят повече за историята на народите, писали и пишещи на кирилица. Под всеки постамент ще има шепа пръст от родната земя на писателя. Бюстовете ще бъдат изпълнени от най-добрите скулптори на народностите, от които са съответните писатели. Така посетителите ще могат да добият представа не само за литературното, а и за изобразителното изкуство на всяка представена народност, посочват от Дома на кирилицата.  \r\nАлеята постепенно се запълва. Бюст-паметникът на Йордан Йовков е дело на възпитаника на Великотърновския университет Евгений Воденичаров, който от почти четвърт век живее в САЩ и в момента е един от 55-имата скулптори, работещи за Холивуд. Автор на бюст-паметника на Дора Габе е скулпторката Зоя Лекова, завършила Националната художествена академия през 2000 година в ателието на проф. Крум Дамянов. През 2016 година тя защитава докторат, а в момента е хоноруван преподавател в Академията, катедра „Метал“. Очаква се двамата скулптори да присъстват на откриването на бюст-паметниците. Автор на бюст-паметника на Лев Толстой е членът на Руската художествена академия академик Михаил Переяславец. Неговите монументални композиции, паметници и останалите му художествени творби могат да се видят на открито в столицата и други градове.  \r\nПаметникът на Грибоедов е дело на Президента на Руската художествена академия, народния художник академик  Зураб Церетели. Той е автор на над 5 000 произведения от живописта, графиката, скулптурата, монументално-декоративното изкуство. Автор на паменика на Чехов е скулпторът от третото поколение на творческата династия Рукавишникови Александър Рукавишников.  Автор на интересното художествено решение “2 в 1” на бюст-паметника на Илф и Петров е доцентът от Московската художествена академия „В. Суриков“ Александър Миронов. Негови творби присъстват в музейните експозиции на Москва, Анкара и в частни колекции в Русия, Франция, Германия, Канада. Бюст-паметникът на Марина Цветаева е дело на младата руска скулпторка Евгения Дубровина. Автор на бюст-паметника на Крилов е един от най-талантливите млади руски скулптори Алан Казиев.  \r\nМарияна ВАЛЕНТИНОВА", "date": "2018.10.22", "title": "Шумен: Бюст-паметници на Йордан Йовков, Дора Габе и шестима руски класици ще бъдат открити в Двора на кирилицата в Плиска"}
{"url": "http://www.focus-news.net/news/2018/10/22/2581236/sliven-okrazhniyat-sad-ostavi-v-aresta-mazh-obvinen-za-pritezhanie-na-okolo-500-grama-kanabis.html", "text": "По искане на Окръжна прокуратура – Сливен, съдът задържа под стража Емил А., обвинен за това, че на 16 октомври 2018 г. в Сливен държал с цел разпространение около 500 грама марихуана. Това съобщиха от пресцентъра на  Окръжна прокуратура – Сливен . Според прокурора, налице е обосновано предположение за това, че Емил А. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. Определението на Окръжен съд – Сливен подлежи на обжалване пред Апелативен съд – Бургас.", "date": "2018.10.22", "title": "Сливен: Окръжният съд остави в ареста мъж, обвинен за притежание на около 500 грама канабис"}
{"url": "http://www.focus-news.net/news/2018/10/22/2581232/sliven-rayonnata-prokuratura-vnese-iskane-za-postoyanen-arest-na-chetirimata-zadarzhani-za-napadenieto-na-politsai-v-kv-nadezhda.html", "text": "Районната прокуратура внесе искане за постоянен арест на четиримата задържани за нападението на полицаи в кв. „Надежда“. Това съобщиха от пресцентъра на  Районна прокуратура – Сливен . Районен съд – Сливен е насрочил заседанието си за 14.30 часа днес. Йонко Д., Симеон Б., Ангел Д. и Антон И. са обвинени за това, че на 18 октомври 2018 г. в Сливен са извършили непристойни действия, грубо нарушаващи обществения ред и изразяващи явно неуважение към обществото, като деянието е било съпроводено със съпротива срещу орган на властта – служители на РУ МВР - Сливен, изпълняващ задължение по опазване на обществения ред и по своето съдържане се отличава с изключителна дързост и цинизъм - замеряли полицаите с различни предмети (чинии, шишета, стъклени бутилки, керемиди и камъни), приканвали присъстващите граждани да се бият или убият полицаите, отправяли обидни реплики към полицейските служители – престъпление по чл.325, ал.2, пр.1, вр. ал.1 от НК за Антон И. и Йонко Д. и престъпление по чл.325, ал.5, вр. ал.2, пр.1, вр. ал.1 от НК за Симеон Б. и Ангел Д, тъй като са извършили деянието при условията на опасен рецидив. \r\nТе са обвинени и за това, че на същите дата и място, противозаконно пречели на орган на властта – служител на РУ на МВР – Сливен да изпълнят задълженията си по опазване на обществения ред, като препятствали поставянето на помощни средства на Йонко Д и Ангел Д. и отвеждането в полицейското управление на Ангел Д. – престъпление по чл.270, ал.1, пр.1 от НК.", "date": "2018.10.22", "title": "Сливен: Районната прокуратура внесе искане за постоянен арест на четиримата задържани за нападението на полицаи в кв. „Надежда“"}
{"url": "http://www.focus-news.net/news/2018/10/22/2581224/vitsepremierat-valeri-simeonov-kogato-borisov-karakachanov-i-siderov-poiskat-ostavkata-mi-po-politicheski-prichini-az-shte-ya-dam.html", "text": "Когато г-н Борисов, г-н Каракачанов и г-н Сидеров поискат оставката ми по политически причини, аз ще я дам. Това каза вицепремиерът Валери Симеонов след среща с работодателските организации в Министерски съвет, предаде репортер на  Агенция „Фокус“ . „Всеки може да иска оставка, особено политически партии. Тя представлява самостоятелно решение за освобождаване на определен пост или длъжност. Причините могат да са лични, морални, ако човекът е допуснал грешка, а втората е в резултат на политическо решение. Такова решение може да вземе Политическият съвет на коалиционен съвет ГЕРБ – Обединени патриоти. Аз съм на тази длъжност не по мое желание, такова беше решението на коалиционния съвет. Когато политическия съвет реши и поиска оставката ми, аз ще я дам. Става въпрос за мнението на трима души – г-н Бойко Борисов, г-н Красимир Каракачанов и г-н Сидеров“, обясни той. По лични съображения не виждам причини да подам оставка. Аз казвам истината и стоя зад своите думи. Боли - не боли, това е истината. Винаги съм казвал истината и ще продължавам да го правя. Протести на БСП не ме притесняват. Нормално е те да искат оставка. Нека си ги събират, да си ги карат с рейсовете от различни градове“, уточни вицепремиерът. \r\nЦветелин ДИМИТРОВ", "date": "2018.10.22", "title": "Вицепремиерът Валери Симеонов: Когато Борисов, Каракачанов и Сидеров поискат оставката ми по политически причини, аз ще я дам"}
{"url": "http://www.focus-news.net/news/2018/10/22/2581233/babh-iskaneto-na-ostavki-na-rakovodstvoto-i-eksperti-ot-agentsiyata-nyama-da-pomognat-za-spravyaneto-s-afrikanskata-chuma-po-svinete.html", "text": "Искането на оставки на ръководството и експерти от Агенцията няма да помогнат за справянето с африканската чума по свинете. Това се посочва в  позиция на Българската агенция по безопасност на храните (БАБХ)  в отговор на интервю на заместник-председателя на ПП АБВ доц. Христо Михайлов за Агенция „Фокус“ относно Африканската чума по свинете. От Агенцията посочват, че Африканската чума по свинете е опасно, силно заразно, бързо разпространяващо се заболяване сред домашните и дивите свине. Заплахата се поражда и от факта, че вирусът на Африканската чума по свинете е изключително устойчив – това не е вирус, който лесно може да се пребори и много фактори имат роля за навлизането и разпространението му на дадена територия. По тази причина предприетите мерки за контрол са разностранни, обхващащи всички ключови аспекти и фактори от епидемиологията на заболяването. Контролът, включващ клиничен и лабораторен надзор сред популацията домашни и диви свине се извършва в страната съобразно одобрени от Европейската комисия програми за контрол на заболяването, хармонизирани с европейското и националното законодателство, стратегията на Европейския съюз (ЕС) и най-добрите практики за борба със заболяването в Европа. \r\nОт БАБХ отбелязват, че в последните две седмици в Агенцията са извършени 3 одита по различни направления, а по отношение на мерките за Африканската чума по свинете, от юли тази година има 2 посещения на експерти от Европейската комисия и предстои още един одит до края на 2018 г.  БАБХ следи за епизоотичната обстановка и разпространението на заболяването Африканската чума по свинете в Европа от самото начало на появата му в Грузия. Още преди навлизането на болестта в страните от ЕС през 2014 г., Агенцията започна дейности за повишаване подготвеността на експертите от БАБХ. Също така Агенцията участва активно в международни проекти за Африканска чума по свинете още от 2012 г. \r\nРаботата на БАБХ с ловците стана по-интензивна преди старта на груповия отстрел през 2016 г. Въпреки спокойната тогава епизоотична ситуация по отношение на заболяването, призивът на БАБХ за увеличаване на отстрела на дива свиня не бе чут и взет под внимание нито през 2016 г., нито през 2017 г. Към момента ситуацията е коренно различна – България вече е сред държавите с огнище на африканската чума по свинете , се посочва в позицията. \r\nОт БАБХ допълват, че с усложняването на епизоотичната обстановка в Румъния са стартирали редица допълнителни мерки за превенция и контрол на заболяването срещу разпространението му в страната. Най-общо това са: засилени мерки на биосигурност в свинефермите; намаляне броя на свине отглеждани в стопанства без биосигурност (заден двор); засилено ветеринарномедицинско наблюдение с клинични прегледи и взимане на проби за лабораторен контрол в свинефермите и особено в тези, намиращи се в рисковите зони на страната; контрол и управление на популация диви свине; биосигурност при обработката на трупове на диви свине; изграждане на ограда по сухопътната граница с Румъния; граничен контрол и забрана за вкарване в страната на свинско месо и продукти от него чрез личния багаж на пътници и др. \r\n„Тъй като в интервюто на зам.-председателя на ПП АБВ се визира основно отстрела на диви свине, редно е да се подчертае, че посещението на ловеца в природата е не просто разходка и гърмене по животни, а наблюдение на дивата фауна и прилагане на дейности свързани с нейното опазване. Ловците са „очите на ветеринарния лекар“, те играят ключова роля и имат отговорности в опазване здравето на животните в природата. Порочните практики, неспазването на указанията, свързани с контрола на заболяванията опорочава и рискува здравето на животните (и хората), и допринася за разпространението на заболявания. \r\nМерките, които следва да се спазват при отстрел, методите за унищожаване на отпадни от лова продукти и предоставянето на проби за лабораторен контрол, както за трихинелоза, така и за Африканската чума по свинете, не са административни мерки, а са здравни хигиенни норми и се прилагат във всички страни на Европейския съюз, особено в засегнатите от Африканската чума по свинете. Това са минимални мерки срещу разпространение на заболявания в природата, опазване здравето на хората и популацията на дивата фауна, в случая тази на дивата свиня\", посочват от БАБХ. \r\nТе поясняват, че местата (ямите) за унищожаване на страничните животински продукти (СЖП) са само едната опция пред ловците. Ако съответната дружинка счита, че това ги затруднява неимоверно, отпадните продукти при първичната обработка на отстреляните свине могат да се предават за унищожаване (на екарисаж или инсинератор). Българската агенция по безопасност на храните категорично не толерира замърсяването на околната среда със СЖП, особено при потенциалната опасност за заразяването ѝ с такова упорито заболяване. Преди всичко, това е отговорност на самата ловна дружинка, заявяват от БАБХ. \r\nОт Агенцията уточняват, че процедурата по изпращането на проби от ловци тази година е същата както предходната. „Разликата е в това, че се унифицира начина за комлектоване на пробите – целта бе ловците да не се натоварват с изпращане на допълнителна проба (за Африканската чума по свинете). Пробата следва да се изпраща до лабораториите за изпитване за трихинелоза в страната – нещо, което не се е променило (придвижването на пробата до лабораторията за Африканската чума по свинете не е задължение на ловците). В този процес ветеринарните лекари нямат участие – изследването е задължение на самите ловци, а също и заплащенето на изследването. Пробата може да се достави както по куриер, така и до лабораторията персонално. Именно заради унифицираното комплектоване на пробата, тази година се въведе драстично намаление на цената за изследването за трихинелоза в лабораториите на БАБХ с оглед засилване надзора върху Африканската чума по свинете и финансово облекчение за ловците\", обясняват от БАБХ и добавят, че изказвания, които подменят фактите и внушават, че ловците са хора, чиято единствена цел е да изхранят себе си и семействата си, са изключително спекулативни и обществено безотговорни, и пречат на разбирането на проблема със заболяването от хората. „Да не се спазват правилата и мерките, прилагани и в другите държави, може само да подпомогне разпространението и да попречи на овладяването на ситуацията\", категорични са от Агенцията. \r\nБАБХ подчертава, че за превенцията и контрола на заболяването се изисква съдействие и работа в тясно сътрудничество на всички ресорни и компетентни институции и лица – ветеринарни, горски и гранични власти, органите на реда, фермери, ловци.   \r\n„Коментари и провокативни изказвания като „Да вървят по дяволите и Агенцията и нейните инструкции“ са недопустими, а призиви за действия като укриване и нерегистриране на отстрел и непредоставяне на проби – наказуеми. Те категорично опорочават всички усилия и стратегиите за контрол на заболяванията сред животните, включително и тези, които са опасни и за хората\", заявяват от Агенцията по безопасност на храните. Те добавят, че наличието на отрицателни проби в надзора, проведен до този момент, не е индикатор за несвършена работа от страна на БАБХ, а е показател за отсъствие на вируса на Африканската чума по свинете в популацията диви свине. \r\nЗа ограничаване на пораженията и справяне с африканската чума по свинете искането на оставки на ръководството и експерти на БАБХ няма да помогнат. Необходими са и от полза за обществото стриктно спазване на ветеринарномедицинските мерки за превенция на Африканската чума по свинете и компетентно, отговорно и разбираемо говорене по темата и за опустошителните икономически загуби, които заболяването може да причини, и как да се опази страната от разпространение на Африканската чума по свинете, посочват още от Агенцията.", "date": "2018.10.22", "title": "БАБХ: Искането на оставки на ръководството и експерти от Агенцията няма да помогнат за справянето с Африканската чума по свинете"}
{"url": "http://www.focus-news.net/news/2018/10/22/2581235/burgas-okrazhnata-prokuratura-vnese-iskane-za-postoyanen-arest-na-mazha-ubil-saprugata-si-v-kv-sarafovo.html", "text": "Окръжната прокуратура внесе искане за постоянен арест на мъжа, убил съпругата си в кв. „Сарафово“. Това съобщиха от пресцентъра на  Окръжна прокуратура – Бургас  .  Манол М. е обвинен за това, че на 19 октомври 2018 г. в град Бургас умишлено умъртвил своята съпруга, посредством нанасяне на множество удари с чук в областта на главата, довели до тежка черепно-мозъчна травма, като деянието е извършено по особено мъчителен за убитата начин и с особена жестокост. Окръжен съд – Бургас е насрочил заседанието си за 13.45 часа днес.", "date": "2018.10.22", "title": "Бургас: Окръжната прокуратура внесе искане за постоянен арест на мъжа, убил съпругата си в кв. „Сарафово“"}
{"url": "http://www.focus-news.net/news/2018/10/22/2581238/sport-uvolniha-trenyora-na-spartak-moskva-masimo-karera.html", "text": "Спартак Москва, където играе Ивелин Попов, освободи старши-треньора си Масимо Карера от поста след загубата през уикенда от Арсенал Тула с 2:3 в Москва. Руският гранд се намира на 7-о място във временното класиране на „Премиер лигата“ с актив от 18 точки,  спечелени в 11 мача. Италианският специалист направи Спартак шампион през 2016/2017 година след дълъг период без титла за най-успешния руски клуб. Помощника му Раул Рианчо ще води временно отбора. Капитанът на националния ни отбор е играл само в 8 мача от началото на сезона и в повечето от тях е влязъл от резервната скамейка.", "date": "2018.10.22", "title": "Спорт: Уволниха треньора на Спартак Москва Масимо Карера"}
{"url": "http://www.focus-news.net/news/2018/10/22/2581239/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Франция Еманюел Макрон е подчертал важността на Договора за ликвидация на ракетите със среден и малък обсег (ДЛРСМО), от който се оттегли Вашингтон, по време на телефонен разговор с американския си колега Доналд Тръмп, съобщават от Елисейския дворец, предава  AFP . \r\n„Президентът е отбеляза важността на този Договор най-вече за европейската сигурност и нашата стратегическа стабилност“, съобщиха от канцеларията на Макрон. \r\n*** Секретарят на Съвета за сигурност на Русия Николай Патрушев и помощникът на президента на САЩ по национална сигурност Джон Болтън разговарят в понеделник в Москва, съобщи прессекретарят на Патрушев Евгений Аношин, предава  ТАСС . \r\nКакто отбелязва руската агенция, в понеделник Болтън е пристигнал на двудневна работна визита в Москва. Очаква се главната тема на предстоящите срещи да е ситуацията около решението на САЩ да излязат от Договора за ликвидация на ракетите със среден и малък обсег (ДЛРСМО). \r\nТАСС посочва, че посещението на американския представител в руската столица е продължение на формата „Болтън – Патрушев“, в рамките на който помощниците на двамата президенти поддържат комуникация помежду си. Първите разговори от формата се състояха в Женева на 23 август и завършиха, според агенцията, с положителен резултат – страните се съгласиха да възобновят контактите между Русия и САЩ по линия на военните министерства, генералните щабове и външнополитическите ведомства. \r\nКакто съобщи говителят на Кремъл Дмитрий Песков, освен с Патрушев, Болтън има запланирани срещи с представители на руското МВнР и съветникът на руския президент за външна политика Юрий Ушаков. Освен това е възможно пратеникът на Белия Дом да разговаря и с Владимир Путин. \r\nУшаков, на свой ред, съобщи, че съветникът по национална сигурност на Тръмп е поискал среща с руския външен министър Сергей Лавров. \r\n***  Европейският  комисар по разширяването Йоханес Хан коментира вероятността Сърбия да стане членка на Европейския съюз до 2025 година, като цитира председателя на Комисията Жан-Клод Юнкер, който даде ясно да се разбере, че нито една държава няма да бъде приета в Съюза, докато не разреши всичките си двустранни въпроси, пише  електронното издание на прищинския вестник Gazeta Express . \r\n„За Сърбия това означава, че трябва да завърши процеса за постигане на правно обвъзрващо споразумение с Косово. Но искам да отбележа още нещо. Изглежда много хора, включително политици, са останали с впечатление, че разрешаването на косовския въпрос е единственото предварително условие, но това не е така. Провеждането на реформи в сферата на върховенството на закона, фундаменталните права и доброто управление остават в сърцевината на процеса по разширяване“, заяви Хан, цитиран от косовското издание. \r\nТой добави още, че разрешаването на косовския въпрос не е единственото предварително условие по пътя към Съюза, защото, според комисаря, ЕС трябва да е по-силен и по-твърд преди да пристъпи към разширяване. \r\n„Газета Експрес“ отбелязва, че Хан не е коментирал въпроса за окончателния договор между Белград и Прищина, а не е изказал позиция и за евентуалната корекция на границите, на основание, че Брюксел няма практика да спекулира с възможни елементи от окончателното споразумение. \r\nПо неговите думи, споразумението трябва да отговаря на желанията на двете страни и да не създава прецедент, а да допринася за регионалната стабилност и за пътя на региона към интеграция в Европейския съюз. \r\n***  Константинополският патриарх Вартоломей се е срещнал с украински деца, чиито родители за загинали в хода на бойните действия в Донбас, съобщи на своя „Туитър“ генералният консул на Украйна в Истанбул Александър Гаман, цитиран от  киевския ежедневник „День“ . \r\n„Вселенският патриарх Вартоломей се срещна с украински деца, чиито родители са загинали в Донбас, защитавайки нашата земя. По бащински топла и приятна среща. И, разбира се, всички деца получиха подарък от Негово Светейшество“, написа дипломатът. \r\nОсвен това, Гаман публикува видео от срещата в Истанбул. \r\n***  Лидерът на най-голямата албанска партия в Македония – „Демократичния съюз за интеграция“, Али Ахмети изпрати писмо до доскорошния външен министър на Гърция Никос Коцияс, в което изразява разочарованието си от неговата оставка и му благодари за показаната всеотдайност при затварянето на спорните въпроси със съседите, предава  македонската държавна агенция МИА . \r\n„Приех с разочарование новината за Вашата оставка от Министерството на външните работи на Гърция, след като четири години работихме заедно за европейските ценности, добросъседството и мира, стабилността и сигурността в региона. Нашето сътрудничество беше естествено, защото ни обединяват нашите геостратегически и геополитически убеждения, не само за нашите страни, но и за региона и света, като цяло, волята за решаване на въпросите между Скопие и Атина, както и сътрудничеството в отношенията с Албания и Косово“, е написал Ахмети. По-нататък лидерът на ДСИ изразява признателността си към Коцияс за неговия принос в усилията за „пълна интеграция на Югоизточна Европа в НАТО и ЕС“. \r\n***  Заместник-помощник държавния секретар на САЩ Матю Палмър в понеделник е на посещение в Македония, където ще потвърди подкрепата на Вашингтон за Преспанския договор, предава  македонската агенция „Макфакс“ , като се позовава на официална информация от посолството на САЩ в Скопие. \r\n„Палмър ще пристигне в Македония на 22 октомври, за да потвърди подкрепата на САЩ за преспанския договор и за да подчертае важността от постигането на напредък в македонската реформена политика“, се казва в съобщението на дипломатическото представителство. \r\n***  Битката за власт, която се води между правителството и съдебната власт в Румъния достига до своя връх и рискува да разцепи като с клин общуването между ЕС и неговите източни членове по отношение на демократичните стандарти, съобщава турският вестник  Yeni Safak .   \r\nМинистърът на правосъдието Тудорел Тоадер обяви, че скоро ще реши бъдещето на главния прокурор, последната основна фигура в антикорупционния механизъм, който спечели похвали от Брюксел vза разкритията на афери по високите етажи на властта, включително и за злоупотреби с еврофондове.  \r\nАугустин Лазар ръководи близо 2 500 прокурори, включително и структури като DIICOT и DNA, които водят битка с организираната престъпност и корупцията.   \r\nАко Тоадер реши да освободи от длъжност Лазар, това ще е краят на ерата на румънската прокуратура. Ръководителят на антикорупционното звено DNA вече е уволнен, а мандатът на колегата му, който ръководи звеното за борба с организираната престъпност, DIICOT, изтече.  \r\nСпоред правителството те са съсипали живота на невинни хора.    \r\nПрез последните пет години антикорупционните прокурори са арестували почти 5 000 виновни, сред които има 27 законотворци, министри, мениджъри на държавни фирми, магистрати. \r\nСред тях е и лидерът на социалдемократите Ливиу Драгня, който не успя да стане премиер поради обвинения по три разследвания срещу него. Той отричаше, като твърдеше, че е жертва на политически лов на вещици от страна на прокуратурата. \r\nЕвропейските дипломати, които се стремят да наложат санкции на Полша и Унгария за неспазване на демократичните ценности, са обезпокоени, че и Румъния върви по техния път.", "date": "2018.10.22", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/10/22/2581242/blagoevgrad-politsiyata-razsledva-krazhba-na-45-televizora-i-druga-tehnika-ot-hotel-v-mestnostta-martva-polyana-v-zemlishteto-na-bansko.html", "text": "Полицейски служители на Районно управление на МВР-Банско работят по получен сигнал за извършена за времето от 7 юни 2018 г. до 19 октомври 2018 г. кражба на около 45 телевизора, 2 бойлера, 2 фризера, 2 пелетни горелки, фритюрник, скара, пералня, медни, декоративни елементи, медни улуци и водосточни тръби от хотел в местността „Мъртва поляна“ в землището на Банско. Това съобщиха от  ОДМВР-Благоевград . Стойността на нанесената щета е в процес на установяване. По случая е образувано досъдебно производство.", "date": "2018.10.22", "title": "Благоевград: Полицията разследва кражба на 45 телевизора и друга техника от хотел в местността „Мъртва поляна“ в землището на Банско"}
{"url": "http://www.focus-news.net/news/2018/10/22/2581241/burgas-zhiva-izlozhba-s-nad-250-elitni-kanarcheta-shte-bade-predstavena-v-ekspozitsionen-tsentar-flora.html", "text": "Жива изложба с над 250 елитни канарчета ще бъде представена в Експозиционен център „Флора“ на 3 и 4 ноември от 10.00 часа до 18.00 часа. Това съобщиха от пресцентъра на  Община Бургас . В първите два дни на събитието (01 и 02 ноември) международно жури ще оценява качествата на селектирани екземпляри. Сред тях ще са както любимите цветни птички в нежен бял цвят и ярки нюанси на жълтото и червеното, съчетани с черно, сиво или кафяво, така и особено интересните фигурно-стойкови канарчета с различни форми на телата и оперението. \r\nОрганизатор на събитието е Сдружението „Българска асоциация за декоративни птици“, със съдействието на Община Бургас. \r\nВходни такси: редовен билет - 3 лв., за учащи и пенсионери - 1 лв., за деца под 7 г. - безплатно. Билети ще се продават на място в експоцентър „Флора“.", "date": "2018.10.22", "title": "Бургас: Жива изложба с над 250 елитни канарчета ще бъде представена в Експозиционен център „Флора“"}
{"url": "http://www.focus-news.net/news/2018/10/22/2581231/afp-emanyuel-makron-e-podchertal-vazhnostta-na-atomnoto-sporazumenie-pred-donald-tramp.html", "text": "Президентът на Франция Еманюел Макрон е подчертал важността на Договора за ликвидация на ракетите със среден и малък обсег (ДЛРСМО), от който се оттегли Вашингтон, по време на телефонен разговор с американския си колега Доналд Тръмп, съобщават от Елисейския дворец, предава  AFP . \r\n„Президентът е отбеляза важността на този Договор най-вече за европейската сигурност и нашата стратегическа стабилност“, съобщиха от канцеларията на Макрон. \r\nПревод и редакция:", "date": "2018.10.22", "title": "AFP: Еманюел Макрон е подчертал важността на атомното споразумение пред Доналд Тръмп"}
{"url": "http://www.focus-news.net/news/2018/10/22/2581243/kremal-shte-otgovorim-na-sasht-za-izlizaneto-ot-atomnoto-sporazumenie-s-merki-za-vazstanovyavane-na-voenniya-balans.html", "text": "Кремъл обяви, че отговорът на Русия за излизането на САЩ от Договора за ликвидация на ракетите със среден и малък обсег (ДЛРСМО) може да бъде предприемането на мерки за възстановяване на военния баланс, както заяви пред журналистите прессекретарят на руския президент Дмитрий Песков, цитиран от  ТАСС . \r\n„Развалянето на ДЛРСМО принуждава Русия да предприеме мерки за обезпечаването на собствената си сигурност“, заяви говорителят на президента Владимир Путин. „Какво представлява развалянето на ДЛРСМО – това означава, че САЩ не само тайно, но и директно започва да разработва тези системи (забранените в договора) в бъдеше“. „А ако тази система се разработва, то от другите страни, в дадения случай Русия, са необходими действия за възстановяването на баланса в тази област“, добави Песков. \r\n„Подобни мерки (излизането ДЛРСМО), ако действително бъдат предприети, ще направят света по-опасен“, смята представителят на Кремъл. \r\nПревод и редакция:", "date": "2018.10.22", "title": "Кремъл: Ще отговорим на САЩ за излизането от атомното споразумение с мерки за възстановяване на военния баланс"}
{"url": "http://www.focus-news.net/news/2018/10/22/2581230/zapochna-protestat-na-mayki-na-detsa-s-uvrezhdaniya-koito-iskat-ostavkata-na-vitsepremiera-valeri-simeonov.html", "text": "Започна протестът под надслов „Оставка на вицепремиера Валери Симеонов!“, организиран от майки на деца  увреждания, предаде репортер на  Агенция „Фокус“ . Десетки протестиращи са се събрали пред сградата на Министерски съвет, като се очаква протестът да продължи до 17.30 часа. Движението в района се осъществява безпроблемно.  \r\nПовод за протестните действия станаха думите на вицепремиера Валери Симеонов след заседание на Националния съвет за тристранно сътрудничество, че Законът за хората с увреждания е бил започнат като опит да се угоди на една „група кресливи жени, които спекулират с децата си, изкарвайки на пек и дъжд тези уж болни деца“. Законът беше частично подкрепен от съвета на 16 октомври.  \r\nОт БСП подкрепиха искането на майките за оставката на Валери Симеонов. „Вицепремиерът Валери Симеонов не може да остане повече на поста си заради думите си за майките на деца с увреждания“, заяви лидерът на левицата Корнелия Нинова. От Брюксел министър-председателят Бойко Борисов се извини от името на правителството за казаното от вицепремиера Валери Симеонов по адрес на майките на деца с увреждания, а самият Симеонов обясни, че думите му са извадени от контекста, а в основата на неговото изказване е мнението, че с децата инвалиди се спекулира.  \r\nПо-рано днес самият Валери Симеонов заяви, че не вижда причини да подаде оставка въпреки насрочения протест, защото казва истината и стои зад своите думи. Вицепремиерът коментира още, че когато коалиционните му партньори в лицето на Бойко Борисов, Красимир Каракачанов и Волен Сидеров поискат оставката му, той ще я даде. \r\nЦветелин ДИМИТРОВ", "date": "2018.10.22", "title": "Започна протестът на майки на деца с увреждания, които искат оставката на вицепремиера Валери Симеонов"}
{"url": "http://www.focus-news.net/news/2018/10/22/2581246/blagoevgrad-70-godishna-zhena-ot-petrich-e-stanala-zhertva-na-telefonna-izmama-s-okolo-8-000-leva.html", "text": "На 20 октомври 2018г. в Районно управление на МВР-Петрич е получен сигнал от 70-годишна жена от Петрич за това, че около 09.00 часа на същата дата, непознато за нея лице, което се е представило за полицейски служител, й поискал парична сума като съдействие за залавяне на телефонни измамници. Това съобщиха от  ОДМВР-Благоевград . На потърпевшата е нанесена щета на приблизителна стойност около 8 000 лева. По случая е образувано досъдебно производство. \r\nОДМВР-Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. При провеждането на полицейски операции няма утвърдена практика полицейските служители да искат лични парични средства и ценности от гражданите. За  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки, е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.10.22", "title": "Благоевград: 70-годишна жена от Петрич е станала жертва на телефонна измама с около 8 000 лева"}
{"url": "http://www.focus-news.net/news/2018/10/22/2581237/blagoevgrad-mazh-na-33-godini-e-zadarzhan-vav-vrazka-sas-smartta-na-57-godishniya-zhitel-na-selo-valkosel.html", "text": "След поведени издирвателни мероприятия във връзка с получен около 04.40 часа на 20 октомври 2018г. в Районно управление на МВР-Гоце Делчев сигнал за намерено в село Вълкосел тяло на 57-годишен мъж от селото, по когото са установени следи от насилие, полицейски служители са задържали Г. К., на 33г., от селото, чиято съпричастност е в процес на установяване. Това съобщиха от  ОДМВР-Благоевград . За случая е уведомена Окръжна прокуратура-Благоевград. Работата продължава.", "date": "2018.10.22", "title": "Благоевград: Мъж на 33 години е задържан във връзка със смъртта на 57-годишния жител на село Вълкосел"}
{"url": "http://www.focus-news.net/news/2018/10/22/2581247/veliko-tarnovo-stopanska-akademiya-dimitar-a-tsenov-i-universitet-18-mart-chanakkale-v-istanbul-podpisaha-protokol-za-satrudnichestvo.html", "text": "Ректорите на Стопанска академия „Димитър А. Ценов” и Университет „18 март Чанаккале” в Истанбул подписаха протокол за сътрудничество, одобрен от Министерството на образованието в Турция. Това съобщиха от пресцентъра на  Стопанска академия „Димитър А. Ценов” . Документът, подписан от доц. д-р Иван Марчевски и проф. д-р Юджел Аджер, поставя началото на 5-годишно сътрудничество между двете висши училища в областта на науката и образованието. Сред предвидените дейности са обмен на студенти, преподаватели и научни публикации, провеждане на съвместни конференции и семинари, включване в изследователски проекти.  \r\nИнициативата за сътрудничеството между двете висши училища стартира през месец май 2018 г., когато ас. д-р Танер Исмаилов от катедра „Финанси и кредит” при СА „Д. А. Ценов” реализира мобилност по програма „Еразъм+” с цел преподаване в Университет „18 март Чанаккале”. В рамките на визитата си, свищовският преподавател проведе срещи с проф. д-р Мустафа Гьорюн – зам. ректор на висшето училище, доц. д-р Али Шахин Йорнек и ас. д-р Ахмет Оркун Гьоктепе – икономически факултет, д-р Юмит Гюдер – директор международни връзки, Бану Аккьок – координатор международен отдел, Али Токатлъолу – Еразъм координатор и студенти от Чанаккале. По време на срещите домакините изявиха желание за реализиране на сътрудничества в различни области на образованието. От името на проф. д-р Андрей Захариев – ръководител на финансовата катедра в Свищов, д-р Исмаилов представи пионерния опит, който катедрата има в тази област по силата на договор за обучение на украински студенти от Донецкия национален университет „Васил Стус” по програма „International Financial Management” за „двойна магистърска диплома”, с обучение в редовна форма.  \r\nС академичното ръководство на този водещ за Турция университет, обучаващ над 50 хиляди студенти, бяха обсъдени и възможности за съвместни инициативи на проектна основа. Двете страни постигнаха съгласие за размяна на договори на междукатедрено ниво по проект „Развитие капацитета на студентите, докторантите, постдокторантите и младите учени от Стопанска академия „Димитър А. Ценов” – гр. Свищов за провеждане на иновативни научнопрактически изследвания в областта на икономиката, администрацията и управлението”, в частта изпълнение на задачи по Дейност 5 „Развитие на партньорски мрежи между български и чуждестранни учени, изследователи, докторанти, постдокторанти, специализанти, млади учени и преподаватели за провеждане на научни изследвания”.  \r\nПри реализиране на мобилност по програма „Еразъм+” на академичните преподаватели от Свищов – доц. д-р Галина Чиприянова и гл. ас. д-р Ралица Данчева от катедра „Счетоводна отчетност”, са подписани и договорите за сътрудничество между 14 катедри от Стопанска академия и икономическия факултет на Университет „18 март Чанаккале”.", "date": "2018.10.22", "title": "Велико Търново: Стопанска академия „Димитър А. Ценов” и Университет „18 март Чанаккале” в Истанбул подписаха протокол за сътрудничество"}
{"url": "http://www.focus-news.net/news/2018/10/22/2581249/sport-viktoriya-tomova-se-izkachi-s-8-mesta-v-ranglistata-i-veche-e-154-a.html", "text": "Първата ракета на България Виктория Томова мина с 8 позиции напред и вече е 154-а в световната ранглиста. Изкачването се дължи на класирането й на полуфинал в Сучжоу. Втора в ранглистата от представителките на България е Елица Костова, която се придвижва с 10 места напред до номер 200. Следва Сесил Каратанчева на 229-о.", "date": "2018.10.22", "title": "Спорт: Виктория Томова се изкачи с 8 места в ранглистата и вече е 154-а"}
{"url": "http://www.focus-news.net/news/2018/10/22/2581248/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия” на  Радио „Фокус”-Пловдив  ще говорим за отчета за изпълнението на бюджета на Община Садово към 30 септември тази година. Има ли увеличение в приходната и разходната част? Ще успее ли Общината да се вмести в предвидените средства до края на годината? Кои ще са приоритетните пера за следващата година? На тези и още въпроси ще отговари Йордан Ташев, директор на Дирекция „Обща администрация“ в Община Садово.  \r\nЦърквата „Св. Димитър“ в село Селци ще отбележи храмовия си празник в петък. Какво са подготвили местните жители за празника ще ни каже Петя Илиева, секретар на читалище „Христо Смирненски-1934“ в селото. Тя ще ни разкаже и за инициативи, които е подготвило читалището по повод 1 ноември - Ден на народните будители, както и какво е състоянието на сградата му. Предаването „Садово в сърцето на Тракия“ се излъчва всеки понеделник, от 16.00 до 17.00 часа. Водещ е Мария Русева.", "date": "2018.10.22", "title": "Акценти в предаването „Садово в сърцето на Тракия” на Радио „Фокус”-Пловдив"}
{"url": "http://www.focus-news.net/news/2018/10/22/2581250/d-r-emil-kabaivanov-sds-svrahtsentraliziranata-amortizirana-i-izostanala-sistema-na-institutsiite-v-balgariya-ne-ostavya-edna-stotinka-v-balgarskite-obshtini.html", "text": "В свръхцентрализирана, амортизирана и изостанала система на институциите в България, защото страната се управлява по един изключително остарял начин с постоянно увеличаване на държавната администрация с 265 общини, от които 2/3 са нефункционални, с тотално изземване на имуществените данъци в ръцете на Министерството на финансите, една стотинка не остава в българските общини. Няма как да водиш местна политика и да реализираш отговорностите, като няма проходна част. Това каза зам.-председателят на Съюза на демократичните сили и кмет на Община Карлово д-р Емил Кабаиванов по време на дискусия на тема „Българите - европейски граждани с европейски доходи - десният път за постигането на тази цел“, предаде репортер на  Агенция „Фокус“ . Според него местната власт няма как да бъде част от инвестиционната политика, ако разчита само на кохезионните фондове. Той смята, че страната се води по своя балкански манталитет - парите и властта на едно място при един човек.   \r\n„Няма как да се осъществи целта за удвояване на БВП, ако не се добави нещо важно. Повече от 10 години процесът на децентрализация в България е спрял, тотално е спрял. Това е при трето правителство на ГЕРБ. Няма такъв процес. Всичко е на думи, книги и комисии“, посочи зам.-председателят на партията.  \r\nД-р Кабаиванов коментира, че всяка година преди да се внесе в парламента Законът за държавния бюджет на страната, българските общини имат среща с министъра на финансите. „На миналогодишната, министърът се сопна на кметовете, че едва ли не ходим при него само да искаме...“, каза той. „Ако имахме структурата на управление на федерална република, децентрализация и воденето на регионална и национална политика, вероятно нямаше да има нужда от тези срещи“, коментира д-р Кабаиванов. „Държавата не върви напред. Няма регионална политика, продължава емиграцията и миграцията. Няма как един премиер да се грижи за всичко и да дава на всички. Институциите си имат правила и те трябва да действат според тях, независимо кой е премиерът“, добави той.    \r\nЕмил Кабаиванов каза още, че в България всичко се свежда до управлението на един или двама души и няма как държавата да заработи, ако продължат да се използват досегашните методи на управление.    \r\nДаяна ДЮЛГЕРОВА", "date": "2018.10.22", "title": "Д-р Емил Кабаиванов, СДС: Свръхцентрализираната, амортизирана и изостанала система на институциите в България не оставя една стотинка в българските общини"}
{"url": "http://www.focus-news.net/news/2018/10/22/2581251/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили е нормален, преминаването се извършва без големо изчакване. По пътя от и за пункта има опасност от падащи камъни. \r\nВенцеслав ИЛЧЕВ", "date": "2018.10.22", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/10/22/2581240/kyustendil-parvi-sluchay-na-trihineloza-pri-divite-svine-e-ustanoven-v-regiona.html", "text": "Първи случай на трихинелоза при дивите свине е установен в Кюстендилския регион. Това каза пред  Радио „Фокус” – Кюстендил  Венко Калинчев, секретар на Ловно-рибарско сдружение „Елени” – Кюстендил. По думите му от началото на ловния сезон за едър дивеч, това е първата положителна проба за заболяването. Пробата е изследвана в акредитираната лаборатория в Благоевград. Тя е взета от ловната дружинка в село Коняво. При останалите проби няма положителни резултати. При изследванията за чума по свинете, няма положителни проби. „По време на лова имаме отстреляни два вълка. Единият е убит в село Ваксево, а другият е в село Долно Кобиле”, отбеляза Венко Калинчев.  \r\nПо думите му ловните дружинки изпълняват задълженията си относно направата на ями, в които да се поставят отпадъци от убити диви свине. Предстои проверка на всички дружинки, в нея ще участват представители на горските и ловни стопанства, ловното сдружение, както и на Областна дирекция по безопасност на храните в Кюстендил. „Направата на една яма струва около 1 000 лева. В това отношение ловците изпълняват своите задължения на 100 %”, каза Венко Калинчев. \r\nВенцеслав ИЛЧЕВ", "date": "2018.10.22", "title": "Кюстендил: Първи случай на трихинелоза при дивите свине е установен в региона"}
{"url": "http://www.focus-news.net/news/2018/10/22/2581255/api-zapochva-remontat-na-oshte-5-km-ot-pat-i-9-zlatni-pyasatsi-varna.html", "text": "Започва ремонтът на още 5 км от път I-9 Златни пясъци – Варна. Това съобщиха от пресцентъра на  Агенция „Пътна инфраструктура“ . През миналата година бяха ремонтирани над 4,7 км от първокласния път в участъка от кръстовището с общинския път за Аладжа манастир до кръговото кръстовище при сп. „Миньор“ във Варна. За подобряване на безопасността и удобството при пътуване сега ще бъде подновена асфалтовата настилка в платното за Златни пясъци в отсечките от Резиденция Евксиноград (км 97+850) до сп. „Миньор“ (км 95+813) в района на к. к. „Св. св. Константин и Елена“ и от кръстовището с ул. „Янаки Богданов“ (при км 100+235) до пресичането с ул. „Арх. Стефан Венедикт Попов“ (при км 99+230). Ще бъде ремонтирано и платното за Варна в отсечките от кръстовището с общинския път за Аладжа манастир (при км 90+764) до пътен възел „Ален мак“ (км 93+050) и участъкът между двете пресичания с ул. „Арх. Стефан Венедикт Попов“ от км 99+230 до км 100+020.  \r\nРемонтните дейности ще се извършват без спиране на движението. Необходимо е шофьорите да карат внимателно и да спазват стриктно пътната сигнализация, тъй като трафикът ще преминава през платното, в което не се работи. Скоростта на движение е ограничена до 60 км/ч. Предвидените работи включват нова асфалтова настилка, възстановяване на пътните банкети и бетоновите бордюри, отводнителни улеи, почистване на пътните окопи, нова шумяща хоризонтална маркировка и знаци. При добро време се очаква предвидените работи да завършат до края на ноември.  \r\nИзпълнител на строителните работи е пътноподдържащото дружество в област Варна - ДЗЗД „ПОНТ“, с което АПИ има 4-годишен договор по ЗОП.", "date": "2018.10.22", "title": "АПИ: Започва ремонтът на още 5 км от път I-9 Златни пясъци - Варна"}
{"url": "http://www.focus-news.net/news/2018/10/22/2581245/zoran-zaev-blagodarya-na-vsichki-deputati-za-reshenieto-detsata-shte-se-gordeyat-s-vas.html", "text": "В петък 80 македонски депутати гласуваха за иницииране на конституционни промени за промяна на името на страната, а премиерът Зоран Заев отново, този път чрез „Туитър“, благодари на всички, които са били „за“, предава  македонският „Фокус“ . \r\n„Искрено благодаря на всички депутати за историческото решение, което взеха в парламента. Децата на Македония ще се гордеят с всички вас. Всички ще бъдем горди с нашите депутати“, написа Заев. \r\nПревод и редакция:", "date": "2018.10.22", "title": "Зоран Заев: Благодаря на всички депутати за решението, децата ще се гордеят с вас"}
{"url": "http://www.focus-news.net/news/2018/10/22/2581254/kmetat-na-plovdiv-ivan-totev-do-koleda-tryabva-da-priklyuchat-remontite-po-bulevardite-v-grada.html", "text": "До Коледа трябва да приключат ремонтите по булевардите в Пловдив. Това каза пред журналисти кметът на Пловдив Иван Тотев, предаде репортер на  Радио „Фокус”-Пловдив . Иван Тоев припомни, че се работи усилено за изпълнение на поетите ангажименти и тази година ще е последната с тежки инфраструктурни ремонти в Пловдив. За догодина остава ремонтът на бул. „Христо Ботев“. Планира се да се започне откъм страната на Коматевско шосе и да се работи по-бавно, без да се затваря булевардът изцяло, за да не се създават неудобства. По думите на кмета на Пловдив ремонтите по Асеновградско шосе приключват, а в район „Тракия” остават още малко отсечки за довършване. „Вижда се как новите булеварди си поемат трафика и нещата влизат в нормален ритъм”, добави Тотев като изрази още веднъж надежда до Нова година уличните ремонти да бъдат завършени. \r\nЦветана ТОНЧЕВА", "date": "2018.10.22", "title": "Кметът на Пловдив Иван Тотев: До Коледа трябва да приключат ремонтите по булевардите в града"}
{"url": "http://www.focus-news.net/news/2018/10/22/2581256/zam-glavniyat-prokuror-ivan-geshev-v-hotel-v-slanchev-bryag-e-razkrita-nay-golyamata-pechatnitsa-za-falshivi-pari-v-poslednite-11-godini.html", "text": "Разкрита е най-голямата печатница за неистинни парични знаци в последните 11 години. Това каза на брифинг зам.- главният прокурор Иван Гешев, предаде репортер на  Агенция „Фокус“ . „За последните 3 дни не сме правили исторически анализ, може и да е най-голямата печатница в последните 20-30 години“, коментира той. „Намерени са в различна степен на довършеност над 11 млн. евро и над 1,8 млн. щатски долара“, заяви Иван Гешев. Заместникът на ръководителя на Специализираната прокуратура Димитър Петров допълни, че са претърсени над 30 адреса, на които са открити фалшивите парични знаци. Иван Гешев уточни, че печатницата е открита в хотел в Слънчев бряг.  \r\nБиляна ИВАНОВА", "date": "2018.10.22", "title": "Зам.-главният прокурор Иван Гешев: В хотел в Слънчев бряг е разкрита най-голямата печатница за фалшиви пари в последните 11 години"}
{"url": "http://www.focus-news.net/news/2018/10/22/2581244/kyustendil-regionalnata-zdravna-inspektsiya-razprostrani-podrobna-informatsiya-za-bolestta-brutseloza.html", "text": "Регионална здравна инспекция – Кюстендил разпространи подробна информация за болестта бруцелоза. Това съобщиха за  Радио „Фокус” – Кюстендил  от Регионална здравна инспекция – Кюстендил. Информацията е достъпна за цялата общественост. Тя е във връзка с установения случай на заболяването при човек, след констатирано първично огнище на бруцелоза при дребните преживни животни в село Вуково, Община Бобошево.  \r\nЗдравните власти посочват, че става въпрос за бактериална инфекциозна болест – зооноза, която се предава на хората директно или индиректно от болни животни. Протича като хронично рецидивиращо заболяване, което се характеризира с вълнообразна температура, токсични явления, прояви от страна на различни органи и системи. Механизмът на предаване на заразата е при консумация на заразени и непреработени мляко, млечни продукти, месо, както и при директен контакт с животните, и при контакт с околоплодна течност, плацентарни и плодни части от инфектирани животни. Има и въздушно-прахов механизъм. В информацията е посочена клиничната картина, диагнозата, предпазните и профилактични мерки, както и лечението. Болните с бруцелоза задължително се хоспитализират в инфекциозни отделения. Лечението на бруцелоза е продължително, като се провежда с поне два антибиотика. \r\nВенцеслав ИЛЧЕВ", "date": "2018.10.22", "title": "Кюстендил: Регионалната здравна инспекция разпространи подробна информация за болестта бруцелоза"}
{"url": "http://www.focus-news.net/news/2018/10/22/2581260/api-na-23-oktomvri-dvizhenieto-po-pat-i-1-sofiya-pernik-prez-vladaya-shte-se-osashtestvyava-bez-ogranichenie.html", "text": "На 23 октомври движението по път I-1 София - Перник през Владая ще се осъществява без ограничение. Това съобщиха от пресцентъра на  Агенция „Пътна инфраструктура“ . За да не се затруднява трафика при предвидените ремонтни работи в отсечката ще се търсят варианти за организиране на движението, така че да не се ограничава изцяло движението и евентуално да се работи през нощта, така както беше направено и през миналата година. Целта е строителните дейности да не възпрепятстват пътуването на шофьорите между София и Перник.  \r\nВременната организация на движение, която предстои да бъде въведена, ще бъде съгласувана и от „Пътна полиция“.", "date": "2018.10.22", "title": "АПИ: На 23 октомври движението по път I-1 София - Перник през Владая ще се осъществява без ограничение"}
{"url": "http://www.focus-news.net/news/2018/10/22/2581258/dobrich-ochakva-se-lot-3-ot-proekta-za-obnovyavane-na-vodniya-sektor-v-grada-da-zavarshi-do-kraya-na-kalendarnata-godina.html", "text": "Най-обезпокоителните сигнали, които Общината получава, са за твърде бързо работене и изнасяне към друг обект по проекта за обновяване на водния сектор в града. Това каза зам.-кметът „Устройство на територията“ арх. Боян Коларов, предаде кореспондент на  Радио „Фокус” – Варна . Арх. Коларов е участвал през изминалата седмица в месечните работни срещи на звеното за управление на проекта. Зам.-кметът е присъствал на работните срещи и по трите лота. Очаква се лот 3 да завърши до края на календарната година. Това означава приключване на строително-монтажните дейности и възстановяване на голяма част от пътните настилки. Останалите ще бъдат приключени през пролетта и след затопляне на времето. По лот 2 работата продължава. Предвижда се строително-монтажните работи да завършват до пролетта, след което ще се премине към асфалтиране на пътните участъци. Предстои проектиране по лот 1, свързан с модернизиране на канализацията и изграждане на няколко довеждащи водопровода. Работи се активно, подчерта арх. Коларов, но Общината държи работата да е качествена. Вече има случаи на връщане на изпълнителите към приключени обекти заради сигнали за неблагополучия. Констатирани са случаи на необезопасени изкопи. Има постъпили сигнали за запрашеност и кал. Общината има уверение от изпълнителите на дейностите, че се работи с автометла и автопрахосмукачка. Най-сериозният проблем обаче остават необезопасените изкопи, които са заплаха за здравето и живота на гражданите, което Общината не желае да допусне да се случва, отбеляза зам.-кметът.  \r\nЖулиета НИКОЛОВА", "date": "2018.10.22", "title": "Добрич: Очаква се лот 3 от проекта за обновяване на водния сектор в града да завърши до края на календарната година"}
{"url": "http://www.focus-news.net/news/2018/10/22/2581252/sofiya-protestirashtite-koito-nastoyavat-za-ostavkata-na-vitsepremiera-valeri-simeonov-blokiraha-dvizhenieto-po-bul-knyaz-al-dondukov.html", "text": "Протестиращите, които настояват за оставката на вицепремиера Валери Симеонов, блокираха движението по бул. „Княз Ал. Дондуков“, предаде репортер на  Агенция „Фокус“ . Протестиращите заявиха, че ще са в протест всеки ден до оставката на вицепремиера Валери Симеонов и ако не я получат до края на насрочения протест - 17.30 часа, ще блокират движението пред сградата на Министерски съвет, ще разпънат палатките си и ще спят тук. Те предупредиха, че ако исканията им не бъдат удовлетворени, протестът ще прерасне в граждански безредици. Протестът се провежда при засилено полицейско присъствие. \r\nЦветелин ДИМИТРОВ", "date": "2018.10.22", "title": "София: Протестиращите, които настояват за оставката на вицепремиера Валери Симеонов, блокираха движението по бул. „Княз Ал. Дондуков“"}
{"url": "http://www.focus-news.net/news/2018/10/22/2581259/stoyanka-dyankova-regionalna-biblioteka-peyo-yavorov-burgas-shte-se-provede-maraton-na-cheteneto-v-ou-dobri-chintulov-po-povod-natsionalnata-sedmitsa-na-cheteneto.html", "text": "Ще се проведе „Маратон на четенето“ в ОУ „Добри Чинтулов“ в Бургас по повод Националната седмица на четенето. Това каза за  Радио „Фокус“ – Бургас  Стоянка Дянкова, завеждащ детския отдел на Регионална библиотека „Пейо Яворов“ – Бургас. По думите ѝ инициативата ще се проведе утре, а в нея ще вземат участие второкласниците от основното училище. \r\n„Освен това имаме организирани и няколко срещи с родители, тъй като те са тези, които изграждат навиците за четене у децата. Смятаме, че библиотека и училище трябва винаги да вървят ръка за ръка и също да се стараят да предизвикат интереса на децата към четенето“, отбеляза още Дянкова. Тя добави, че освен предстоящите срещи в седмицата на четенето, детският отдел към библиотеката е отворен през цялата учебна година за посещения от ученици, където има възможност да бъде видяна интерактивната пясъчна кутия. \r\n„Ние сме единственият отдел в България, който разполага с подобна кутия. Тя е по проект „Глобални библиотеки“ и е насочена за запълване на часовете по география и околен свят“, посочи още Дянкова. По думите ѝ по този интерактивен начин обучението става много по-достъпно и интересно за децата. \r\n„При посещенията на отдела учениците се запознават с набора от книги, с които разполага библиотеката и с тяхната подредба. Стараем се винаги да сме актуални, като, освен с новите технологии, които предлагаме, обогатяваме отдела и с нови книги“, каза още Дянкова. Според нея добрата новина е, че все още има много дарители, които предоставят на библиотеката книги, с което допринасят за развитието ѝ. \r\nМария ГЕОРГИЕВА", "date": "2018.10.22", "title": "Стоянка Дянкова, Регионална библиотека „Пейо Яворов“ – Бургас:  Ще се проведе „Маратон на четенето“ в ОУ „Добри Чинтулов“  по повод Националната седмица на четенето"}
{"url": "http://www.focus-news.net/news/2018/10/22/2581264/plovdiv-sas-zasazhdane-na-chervenolist-yavor-v-zh-k-trakiya-be-postaveno-nachalo-na-esennata-zalesitelna-aktsiya.html", "text": "Със засаждане на червенолист явор в ж. к. „Тракия” в Пловдив бе поставено началото на есенната залесителна акция, предаде репортер на  Радио „Фокус”-Пловдив . Дърветата бяха засадени от кмета на Пловдив Иван Тотев, зам.-кмета Георги Титюков и районния кмет Костадин Димитров в новия парк от 11 дка, който се намира на бул. „Освобождение“. „Той трябва да е готов до 17 ноември“, съобщи районният кмет Костадин Димитров. \r\nСтойността на проекта е над 360 000 лева. В парка ще бъдат засадени над 100 фиданки от клен, кипариси, ясен. Вече е изградена автоматична поливна система. Ще бъдат изградени алеи, обход за каране на ролери и скейтборд, детска площадка и чешма. Изгражда се още дървена сцена и огради от естествени камъни, които да изолират шума и да предпазват децата. Районният кмет припомни, че към терена е имало инвестиционни намерения за изграждане на жилищна кооперация, но те са били спрени. \r\nЦветана ТОНЧЕВА", "date": "2018.10.22", "title": "Пловдив: Със засаждане на червенолист явор в ж. к. „Тракия” бе поставено начало на есенната залесителна акция"}
{"url": "http://www.focus-news.net/news/2018/10/22/2581263/blagoevgrad-okrazhnata-prokuratura-shte-vnese-iskane-za-postoyanen-arest-na-zadarzhaniya-za-ubiystvoto-v-selo-valkosel.html", "text": "Днес Окръжната прокуратура ще внесе искане за постоянен арест на задържания за убийството в село Вълкосел. Това съобщиха от пресцентъра на  Апелативна прокуратура - София . Под наблюдението на Окръжна прокуратура – Благоевград се води досъдебно производство за умишленото убийство, извършено с особена жестокост. Около 04.40 часа на 20 октомври 2018 г. до фурна за хляб в село Вълкосел, община Сатовча, е бил намерен мъж без признаци за живот. За изясняване на причините на смъртта е образувано досъдебно производство.  \r\nВ хода на разследването е установено, че пострадалият е 57-годишен мъж, жител на същото село. По предварителни данни смъртта му е настъпила вследствие на нанесени удари по главата с твърди предмети – с дъска и камък.  \r\nИзвършителят на убийството е установен – мъж на тридесет и три години, когото Окръжна прокуратура – Благоевград е привлякла като обвиняем. Същият е задържан с постановление на прокурор за срок до 72 часа. Предстои в рамките на днешния ден да бъде внесено в съда искане за определяне на постоянна мярка за неотклонение спрямо обвиняемия.  \r\nРазследването по случая продължава.", "date": "2018.10.22", "title": "Благоевград: Окръжната прокуратура ще внесе искане за постоянен арест на задържания за убийството в село Вълкосел"}
{"url": "http://www.focus-news.net/news/2018/10/22/2581265/rumen-hristov-sds-balgariya-e-na-parvo-myasto-v-sveta-po-broy-mnogoprofilni-bolnitsi-na-glava-ot-naselenieto-byudzhetat-na-nzok-za-2019g-predvizhda-180-mln-za-tyah.html", "text": "С 490 млн. е увеличен бюджетът на НЗОК за 2019г., той ще бъде приет аз нямам съмнения. От тях 180 млн. лв. отиват за болници, а 117 млн. за лекарства. България е на първо място в света по брой многопрофилни болници на глава от населението. Сега даваме допълнителни 180 млн. лв., защото явно там нещата не се случват. Това каза председателят на Съюза на демократичните сили Румен Христов по време на дискусия на тема „Българите - европейски граждани с европейски доходи - десният път за постигането на тази цел“, предаде репортер на  Агенция „Фокус“ . „Нека да оставим по-голямата част от средствата в ръцете на гражданите, те най-добре знаят как да бъдат използвани. Това, което съберем от тях, трябва да има един много ефективен начин за изразходване“, посочи той. Според него България е от страните с най-нисък ръст на производителността на труда, около 3%. „Трябва да се работи в тази посока, защото една неконкурентноспособна икономика не може да бъде източник на допълнително увеличаване на доходите“, посочи той.  По думите му според СДС българите могат да работят и като държава, и като търговци за увеличението на производителността. „Трябва да отделяме внимание и е изключително важно кадрите, които са в България да бъдат с образование, трябва да се приемат повече иновации в производствените функции, за да преминем към едно по-високо ниво“, каза Христов. Според него трябва да се внедрят реформи в инфраструктурата и съдебната система на страната, защото без работеща инфраструктура, няма развитие в икономиката. „Ефективността на съдебната система. Трябва да има гаранция за чуждестранните инвеститори, както и за българските,  че това, което са постигнали няма да бъде отнето“, каза той. По отношение на данъчната политика, той посочи: „СДС смята, че диференцираните ставки не са една панацея, те не решават въпросите, които касаят българските потребители. Ние сме за единна ставка“, обясни лидерът на партията. Според него трябва да се прави социална политика, но не през данъци и бюджет. Той каза, че срещите с експерти са изключително важни, както и по-големи дискусии и по-голяма чуваемост. Христов допълни, че една нация трябва да просперира, а това ще стане,  когато гражданите са доволни и имат доходи, каквито ги удовлетворяват.  \r\nДаяна ДЮЛГЕРОВА", "date": "2018.10.22", "title": "Румен Христов, СДС: България е на първо място в света по брой многопрофилни болници на глава от населението, бюджетът на НЗОК за 2019г. предвижда 180 млн. за тях"}
{"url": "http://www.focus-news.net/news/2018/10/22/2581253/sofiya-6-godini-i-8-mesetsa-zatvor-poluchi-turskiyat-shofyor-predizvikal-katastrofata-na-am-trakiya-prez-mesets-may-pri-koyato-zagina-edin-chovek-a-6-dushi-byaha-raneni.html", "text": "6 години и 8 месеца затвор получи турският шофьор, предизвикал катастрофата на АМ „Тракия“ през месец май, при която загина един човек, а 6 души бяха ранени. Това съобщиха от пресцентъра на  Софийски градски съд . 18-и състав на Софийски градски съд, с председател съдия Вера Чочкова, произнесе ефективната присъда от 6 години и 8 месеца затвор с първоначален строг режим на турския шофьор Гьокхан Кахриман за катастрофа между ТИР и автобус на автомагистрала „Тракия“. Кахриман бе признат за виновен в това, че на 23 май 2018 г. при управление на товарен автомобил, по непредпазливост и в нарушение на правилата за движение, е причинил смъртта на един човек от автобуса, а шестима други са получили средни телесни повреди. Заради деянието си турският шофьор няма право и да управлява МПС в срок от 8 години. Присъдата подлежи на обжалване и протест в 15-дневен срок от днес пред Софийски апелативен съд.", "date": "2018.10.22", "title": "София: 6 години и 8 месеца затвор получи турският шофьор, предизвикал катастрофата на АМ „Тракия“ през месец май, при която загина един човек, а 6 души бяха ранени"}
{"url": "http://www.focus-news.net/news/2018/10/22/2581267/gd-granichna-politsiya-trafikat-na-gkpp-kapitan-andreevo-i-gkpp-dunav-most-ruse-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на българо-турската и ГКПП \"Дунав мост - Русе\" на българо-румънската граница е интензивен на изход за товарни автомобили, по данни към 13.30 часа. Това съобщиха от пресцентъра на  ГД \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.10.22", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Дунав мост - Русе\" е интензивен на изход за товарни автомобили"}
{"url": "http://www.focus-news.net/news/2018/10/22/2581262/prokuror-evgeniya-deyanova-chetirima-sa-privlecheni-kato-obvinyaemi-sled-razkrivaneto-na-fabrikata-za-falshivi-pari-v-slanchev-bryag.html", "text": "На 20 октомври беше разкрита организирана престъпна група с цел разпространение на неистинни парични знаци с користни цели. Това каза на брифинг наблюдаващият прокурор Евгения Деянова, предаде репортер на  Агенция „Фокус“ . „Като обвиняеми са привлечени 4 лица“, заяви тя и уточни, че лицата са задържани в процес на изготвяне на паричните знаци.  „Във вторник предстои внасяне на искане за постоянно задържане под стража на четиримата“, обясни прокурор Деянова. „Това са банкноти с индикатив, какъвто до момента не е бил намиран“, коментира тя. „Банкнотите имат всички елементи на защита, воден знак и светещи линии, както истинските“, поясни Евгения Деянова. „Предстои банкнотите тепърва да бъдат предоставени за анализ, включително на Интерпол“, каза още наблюдаващият прокурор. \r\nБиляна ИВАНОВА", "date": "2018.10.22", "title": "Прокурор Евгения Деянова: Четирима са привлечени като обвиняеми след разкриването на фабриката за фалшиви пари в Слънчев бряг"}
{"url": "http://www.focus-news.net/news/2018/10/22/2581257/kyustendil-shte-bade-vneseno-predlozhenie-za-udostoyavane-sas-zvanieto-pocheten-grazhdanin-na-kyustendil-na-pochinaliya-shofyor-na-mikrobus-prevozval-uchenitsi.html", "text": "Ще бъде внесено предложение за удостояване със званието „Почетен гражданин на Кюстендил” на починалия шофьор на микробус в село Слокощица, превозвал ученици. Това съобщиха за  Радио „Фокус” – Кюстендил  от Община Кюстендил. Докладната записка ще бъде внесена в деловодството на Общински съвет – Кюстендил, чиито председател трябва да я включи за гласуване от страна на общинските съветници. „Фокус” припомня, че на 15 октомври Румен Архипов е превозвал до домовете им 13 ученици от Природо-математическа гимназия „Емануил Иванов” и Начално училище „Св. Климент Охридски”. По време на пътуването той получава масивен инфаркт и изпада в безсъзнание. В последните секунди от живота си той проявява истинско геройство, като опитвайки се да овладее автобуса, натиска с двата си крака спирачката, дърпа ръчната спирачка, изключва двигателя и успява да спре до оградата на къща в село Слокощица. Всички превозвани деца са невредими. \r\nВенцеслав ИЛЧЕВ", "date": "2018.10.22", "title": "Кюстендил: Ще бъде внесено предложение за удостояване със званието „Почетен гражданин на Кюстендил” на починалия шофьор на микробус, превозвал ученици"}
{"url": "http://www.focus-news.net/news/2018/10/22/2581270/kmetat-na-plovdiv-ivan-totev-obshtinata-shte-otpusne-seriozni-sredstva-za-rayonite-v-grada-za-da-se-podgotvyat-za-zimata.html", "text": "Община Пловдив ще отпусне сериозни средства за районите в града, за да се подготвят за зимата. Това съобщи пред журналисти кметът на Пловдив Иван Тотев, предаде репортер на  Радио „Фокус”-Пловдив . Предложението за това ще бъде гласувано на предстоящата сесия на Общинския съвет. Средствата, които ще бъдат отпуснати, са в размери между 100 000 и 200 000 лева, в зависимост от районите. Кметът на Пловдив посочи, че 200 000 лева ще бъдат предоставени за район „Северен” и 100 000 лева – за район „Тракия“. По думите му Общината има добро изпълнение на бюджета и може да си позволи някои допълнителни и непредвидени разходи. \r\nИван Тотев каза още, че в Дома на културата ще бъдат изложени всички проекти за Градската художествена галерия. „Днес ще говорим с проектантите за Кино „Космос”, а на 23 октомври ще има представяне на идейната разработка“, добави той. По думите на кмет на Пловдив за предстоящата сесия на Общинския съвет се подготвят много от големите проекти, които ще бъдат стартирани през следващата година. Между тях е и проектът за Стадион „Пловдив”, като 15 млн. лева ще бъдат заделени за него, при първия етап на проекта. „Подготвяме за следващата сесия и проекта за Модър Царевец”, каза още Иван Тотев. \r\nЦветана ТОНЧЕВА", "date": "2018.10.22", "title": "Кметът на Пловдив Иван Тотев: Общината ще отпусне сериозни средства за районите в града, за да се подготвят за зимата"}
{"url": "http://www.focus-news.net/news/2018/10/22/2581266/rakovodstvoto-na-pp-ataka-svali-politicheskoto-si-doverie-ot-vitsepremiera-valeri-simeonov-zaradi-nedopustimite-obidi-kam-hora-s-uvrezhdaniya.html", "text": "Ръководството на ПП АТАКА сваля политическото си доверие от вицепремиера Валери Симеонов, заради недопустимите обиди към хора с увреждания. Това се посочва в позиция, разпространена от пресцентъра на  ПП АТАКА . „Ще настояваме да бъде предложен друг представител на Патриотите за вицепремиер“, посочва от партията.", "date": "2018.10.22", "title": "Ръководството на ПП АТАКА свали политическото си доверие от вицепремиера Валери Симеонов, заради недопустимите обиди към хора с увреждания"}
{"url": "http://www.focus-news.net/news/2018/10/22/2581274/kyustendil-okrazhniyat-sad-postanovi-uslovna-prisada-za-prichinyavane-na-smartta-na-shofyor-na-tir-pri-paten-intsident-na-avtomagistrala-struma.html", "text": "Окръжният съд в Кюстендил постанови условна присъда за причиняване на смъртта на шофьор на ТИР при пътен инцидент на автомагистрала „Струма”, предаде репортер на  Радио „Фокус” – Кюстендил . Съдът призна за виновен 27-годишния мъж, който на 24 април 2017 година блъсна водач на тежкотоварно превозно средство, спрял на автомагистрала „Струма” при село Джерман. Мъжът е от Пакистан, притежаващ карта на бежанец. Той е доброволец към Международна помощна организация. Съдът счете, че при управление на лек автомобил, пакистанският гражданин е нарушил правилата за движение по пътищата и по непредпазливост е причинил смъртта на шофьора на аварирал товарен автомобил, който е от Несебър. Поради тази причина беше наложено наказание „лишаване от свобода“ за срок от 1 година, чието изпълнение беше отложено за изпитателен срок от 3 години. Присъдата може да се обжалва или протестира пред Софийския апелативен съд. Сред мотивите на съда са признаване на вината и непредприети дейности по обозначаване на авариралия товарен автомобил. \r\nВенцеслав ИЛЧЕВ", "date": "2018.10.22", "title": "Кюстендил: Окръжният съд постанови условна присъда за причиняване на смъртта на шофьор на ТИР при пътен инцидент на автомагистрала „Струма”"}
{"url": "http://www.focus-news.net/news/2018/10/22/2581272/pazardzhik-27-godishen-mazh-e-zadarzhan-za-otglezhdane-na-15-rasteniya-marihuana-i-pritezhanie-na-nezakonni-boepripasi.html", "text": "27-годишен мъж от София е задържан за отглеждане на 15 растения марихуана и притежание на незаконни боеприпаси. Това съобщиха от пресцентъра на  МВР . Той е установен в хода на проведена от полицейски екипи на РУ - Септември и Белово акция по противодействие на производството на наркотици в района. В местност край беловското село Сестримо те открили засадени 15 растения марихуана. При последвало претърсване в къщата на 27-годишния столичанин в селото са намерени още уреди и пособия за отглеждане на канабиса, както и 11 бойни патрони, които той съхранявал без необходимото разрешение. Цялото количество марихуана, пособия за отглеждане и боеприпасите са иззети. Мъжът е задържан с полицейска мярка за 24 часа, а спрямо него са образувани полицейски производства.", "date": "2018.10.22", "title": "Пазарджик: 27-годишен мъж е задържан за отглеждане на 15 растения марихуана и притежание на незаконни боеприпаси"}
{"url": "http://www.focus-news.net/news/2018/10/22/2581275/veliko-tarnovo-protest-sreshtu-visokite-tseni-na-gorivata-se-podgotvya-v-grada.html", "text": "Протест срещу високите цени на горивата се подготвя във Велико Търново. Недоволните граждани се организират в социалните мрежи, предаде репортер на  Радио „Фокус“ – Велико Търново . Недоволството на гражданите е породено от факта, че големите вериги бензиностанции в региона продават с около 15 стотинки по-скъпо отколкото в другите области на страната. Организаторите посочват, че дизелът във Велико Търново се продава на цени от 2,44 до 2,46 лв./л. В Стара Загора цената му е 2,35 лв./л, в Бургас и Созопол – 22,29 лв./л, а в София – 2,30 лв./л. Днес инициаторите на протеста ще се съберат на организационна среща на паметник „Асеневци“, за да вземат решение кога, къде и по какъв начин ще протече протеста. Към момента се обсъжда датата 26 октомври – Димитровден. Предвижда се протестиращите да блокират за движение ул. „Магистрална“, където се намират две бензиностанции на една от големите вериги. Организаторите призовават присъстващите на протеста да носят със себе си касовите бележки от последните си зареждания във Велико Търново. Целта е да се входира жалба в Комисията за защита на конкуренцията. \r\nВ социалните мрежи тече още един призив – хората да спрат да зареждат за десет дни от обектите на една от големите вериги, след което това да се случи и с другите. По този начин те ще се бойкотират, а собствениците ще бъдат принудени да намалят цените. Моделът е заимстван от Украйна. \r\nНадежда КРЪСТЕВА", "date": "2018.10.22", "title": "Велико Търново: Протест срещу високите цени на горивата се подготвя в града"}
{"url": "http://www.focus-news.net/news/2018/10/22/2581268/prokuror-evgeniya-deyanova-predstoi-ustanovyavane-na-patya-na-banknotite-ot-fabrikata-v-slanchev-bryag.html", "text": "Предстои установяване на пътя на банкнотите. Работи се в направление дали банкнотите са били изнасяни извън страната. Това каза на брифинг наблюдаващият прокурор Евгения Деянова по повод разкритата фабрика за фалшиви пари в Слънчев бряг, предаде репортер на  Агенция „Фокус“ . „Банкнотите са били продавани срещу 6% от стойността на еврото, а доларовите банкноти - срещу 20% от стойността“, обясни тя и допълни, че фалшивите банкноти са от 500 и 100 евро, както и от 50 долара. „Става въпрос за доста сериозни съвременни машини“, допълни заместник главният прокурор Иван Гешев. \r\nБиляна ИВАНОВА", "date": "2018.10.22", "title": "Прокурор Евгения Деянова: Предстои установяване на пътя на банкнотите от фабриката в Слънчев бряг"}
{"url": "http://www.focus-news.net/news/2018/10/22/2581277/blagoevgrad-obshtestveniyat-posrednik-d-r-valentin-vasilev-vze-uchastie-v-mezhdunarodna-konferentsiya-posvetena-na-obuchenieto-na-publichnata-administratsiya.html", "text": "Общественият посредник за община Благоевград д-р Валентин Василев и заместник-декан на Правно-исторически факултет при ЮЗУ „Н. Рилски“ участва в двудневна международна регионална конференция, организирана от Института по публична администрация на тема „Европейски ценности и обучението на публичната администрация“. Това съобщиха от пресцентъра на  Община Благоевград . Доц. Василев беше единственият представител на университетската общност по „Публична администрация“ и участва по персонална покана от ръководството на Института. \r\nТой изнесе доклад на тема „Университетско обучение на студентите по „Публична администрация“ - добри практики“, като представи опита на ЮЗУ „Н. Рилски“ и Община Благоевград в изграждането на устойчиви и иновативни учебни програми, в които се съчетават практически научни изследвания, теоретични знания и нови управленски концепции. В доклада бяха представени добри практики при реализацията на научни изследвания с акцент върху непосредственото им приложение в работата на публичната администрация в области като мотивация и мотивационни стратегии; менторство и наставничество; работа с местните заинтересовани страни; ролята на обществените посредници в разработването на ефективни местни публични политики и други.  \r\nНа срещата участваха представители на идентични на Института по публична администрация структури в Гърция, Румъния, Албания, Белгия и други, както и повече от 70 представители на административни структури на централната изпълнителна власт.  \r\nИнститута по публична администрация и неговия изпълнителен директор г-н Павел Иванов вече изпратиха и писмени благодарности на ръководствата на Община Благоевград и ЮЗУ „Н. Рилски\" за отличната съвместна работа и високото равнище на представените на форума идеи и резултати, показващи отличната координация в работата между двете институции.", "date": "2018.10.22", "title": "Благоевград: Общественият посредник д-р Валентин Василев взе участие в международна конференция, посветена на обучението на публичната администрация"}
{"url": "http://www.focus-news.net/news/2018/10/22/2581273/to-vima-gartsiya-poslanikat-na-sasht-da-otgovori-predizvikva-li-upravlyaema-destabilizatsiya-na-balkanite.html", "text": "В Гърция, министърът на отбраната Панос Каменос, който е и лидер на младшия партньор в управляващата коалиция „Независимите гърци“ (АНЕЛ), беше първият, който обяви, че македонските депутати са подкупени, за да гласуват „за“ иницииране на конституционните промени, произтичащи от договора за името между Атина и Скопие. Всъщност, коментира онлайн изданието на опозиционния  гръцки вестник „То Вима“ , той индиректно, но съвсем ясно обвини САЩ, че са налели много пари, чрез своите дипломати в региона, за да осигурят квалифицирано мнозинство в парламента с гласовете на народни представители от опозиционната ВМРО-ДПМНЕ, а целта, според изданието, е да бъде спасено Преспанското споразумение. \r\nВестникът смята, че македонският премиер Зоран Заев сам не би могъл да подкупи толкова депутати, защото не разполага с такива средства и е трябвало „чуждестранен играч“ да осигури „работен капитал“. \r\n„То Вима“ смята, че разпространяващите се в Македония твърдения изглеждат достоверни и припомня „горчивия исторически опит на Гърция с подобни интервенции“, а именно влиянието и властта на американския посланик Джон Пурофой по време на гражданската война в страната през 40-те години на XX век, когато, както пише изданието, той е имал по-голяма власт от правителството, масовото излизане на депутати от управляващият „Съюз на центристите“ през 1965 година, когато се твърди, че посолството на САЩ в Атина е подозирано в раздаване на подкупи на народните представители „апостати“. \r\nВъв връзка с горепосоченото, вестникът призовава дипломатическият представител на Вашингтон в Гърция Джефри Пайет да отговори, защото е дипломат, който, по всичко излгежда, както се посочва в материала, „явно е човек за специални мисии“ в хода на „Новата Студена война“, особено като се отчете предишната му месторабота в Украйна, където задачата му, според вестникът, е била да предизвика влошаване в руско-украинските отношения с всички средства. \r\nАвторът на материала отбелязва, че в него не става въпрос само за плащанията на медии, или дейността на различни организации от „гражданското общество“, които, както пише изданието, действат като „фронтове“ на американските разузнавателни служби, нито за активизацията на различни „контакти“ на тези служби в региона, защото тези неща винаги се случват и ще продължат да се случват. \r\nВ тази публикация, пише автора, става въпрос за откровена намеса във вътрешните работи на страна и то в решаваща, демократична парламентарна процедура, която следва един референдум с ниска избирателна активност, която за „То Вима“ е ясно доказателство, че преспанския договор няма подкрепата на мнозинството от македонските граждани. \r\nВестникът смята, че ако обвиненията се окажат истина, ситуацията е опасна, защото подкупването на депутати и официални лица срещу волята на народа в крайна сметка се обръща срещу извършителя като бумеранг. Освен това то създава повече проблеми, отколкото предполагаемо разрешава. Подобни действия водят до дълбоки политически кризи, тъй като загубата на баланса между правителството и хората може да е експлозивно. \r\nВсяка вътрешна политика, която дестабилизира Македония, е по-опасна от това да се изчака няколко месеца за приемането на страната в НАТО, продължава „То Вима“, като обяснява, че ако Скопие влезе в поредна политическа криза може да се стигне до много опасни последици, предвид все още пресните спомени от гражданската война и в период, когато се разпространяват идеи за промяна на границите на Балканите. \r\nВестникът предупреждава, че опасностите засягат не само Македония и нейната вътрешнополитическа ситуация, но и сигурността и стабилността в региона, които могат да струват много скъпо на Гърция, но не и на „политическите плановици“ в далечния Вашингтон. \r\nНа базата на гореизброеното, опозиционният вестник призовава Джефри Пайет да даде отговори. Посланикът на САЩ трябва да разясни какво се случва и да разкрие истинската задача на „мисията си“ в Гърция. \r\n„То Вима“ призовава дипломатическия представител на Вашингтон да даде гаранции, че не предизвиква „управляема дестабилизация“, което представлява циничен евфемизъм, както обяснява авторът, за ситуации, в които определена сила дестабилизира  цял регион, за да увеличи влиянието си в него. \r\nИзданието смята, че са отправени конкретни обвинения, на които не може да не бъде отговорено, защото това ще хвърли сянка върху решенията и изборите, но и ще предизвика заплаха за взривяване на постигнатите баланси. \r\nПревод и редакция:", "date": "2018.10.22", "title": "“То Вима“ (Гърция): Посланикът на САЩ да отговори предизвиква ли \"управляема дестабилизация\" на Балканите"}
{"url": "http://www.focus-news.net/news/2018/10/22/2581278/burgas-parva-kopka-za-izgrazhdaneto-na-proizvodstven-kompleks-shte-se-provede-v-severnata-promishlena-zona-na-grada-na-23-oktomvri.html", "text": "Първа копка за изграждането на научно-изследователски и производствен комплекс ще се проведе в Северната промишлена зона на града на 23 октомври. Това съобщиха от пресцентъра на  Община Бургас . Организатори на Церемонията са „Индустриален и логистичен парк - Бургас“ АД и Община Бургас. Събитието ще се проведе на 23 октомври от 12.00 часа в Северна промишлена зона. Церемонията ще постави началото на изграждането на научно-изследователски и производствен комплекс на дружество „Сигматек“ ЕООД за рециклиране и ремонт на газотурбинни двигатели за аеродинамическата индустрия.  \r\nЗакупеният терен е с площ 19 997 кв. м. Срокът за реализация и въвеждане в експлоатация на производствената базата е 36 месеца, а инвеститорът се ангажира да открие нови 164 работни места.", "date": "2018.10.22", "title": "Бургас: Първа копка за изграждането на производствен комплекс ще се проведе в Северната промишлена зона на града на 23 октомври"}
{"url": "http://www.focus-news.net/news/2018/10/22/2581271/gl-komisar-ivaylo-spiridonov-gdbop-sobstvenikat-na-hotela-v-slanchev-bryag-s-fabrikata-za-falshivi-pari-e-edin-ot-uchastnitsite-i-e-zadarzhan.html", "text": "Собственикът на хотела в Слънчев бряг, в който е открита фабриката за фалшиви пари, е един от участниците и е задържан. Това каза на брифинг директорът на ГДБОП главен комисар Ивайло Спиридонов, предаде репортер на  Агенция „Фокус“ . „Организираната престъпна група е изключително конспиративна. Двете от основните лица, които бяха задържани в момента на печатане на банкнотите, са контингент по тази линия от доста години“, обясни той. „Лицата взимаха предохранителни мерки. По случая са използвани всички способи на СРС“, допълни Ивайло Спиридонов. „Самите обекти си мислеха, че се крият“, коментира той. „По този случай може да бъде написана книга“, посочи гл. комисар. „Има установени тайни квартири, които бяха обискирани. Парите са намерени на различни места, складирани“, поясни той. „Една такава печатница не работи постоянно, а веднъж на няколко години. Въпросните парични средства се складират на различни места и поетапно се изваждат на пазара“, обясни Ивайло Спиридонов. „Парите се пласират там, където вървят. Клиентите идват до България, за да си ги вземат“, посочи той. „Работим по случая от януари, избрали сме точния момент“, каза още Ивайло Спиридонов. \r\nБиляна ИВАНОВА", "date": "2018.10.22", "title": "Гл. комисар Ивайло Спиридонов, ГДБОП: Собственикът на хотела в Слънчев бряг с фабриката за фалшиви пари е един от участниците и е задържан"}
{"url": "http://www.focus-news.net/news/2018/10/22/2581283/zam-glavniyat-prokuror-ivan-geshev-nad-1500-kulturno-istoricheski-tsennosti-sa-izzeti-ot-kashta-v-simeonovgrad.html", "text": "За 3 дни беше претърсена къща с парцел, намираща се в Симеоновград. Това каза на брифинг зам.-главният прокурор Иван Гешев, предаде репортер на  Агенция „Фокус“ . „В множество тайници в цялата къща и в двора се намериха над 1500 консервирани различни предмети“, заяви той. „В бидон за зеле са намерени видимо метални предмети от сребро и злато. Намерен е и още един венец като този, който ви показахме преди“, посочи Иван Гешев. „Обектите са били заровени в земята, на 60-70 сантиметра, в различни пластмасови съдове“, уточни той. „Целият парцел е насипан с пирони и с метални предмети с цел да се затрудни проверката с металотърсачи“, коментира зам.-главният прокурор. „Извършена е предварителна селекция на място от археолози. Не са изземани нещата, които те са преценили, че не са истински“, обясни Иван Гешев и допълни, че са иззети само предметите, които по първоначален анализ са културно-исторически ценности. „Бизнесът с иманярството върви с бизнеса с измамите. Част от иманярите, освен истински културно-исторически ценности, продават и реплики, на лицата, на които могат да ги пробутат“, коментира Гешев. „Върху експертизата на намерените предмети работят над 40 археолози в НИМ“, уточни той. „Теоретично да приемем, че половината предмети са истински, това ще се окаже най-голямата операция в този сегмент в новата ни история“, заяви зам.-главният прокурор. „На 6 ноември ще има експозиция на спасеното от правоохранителните органи в последните 20 години. Подозирам, че след експертизата и на тези вещи, може да се окаже, че обемът им е повече от цялата експозиция“, каза още Иван Гешев. \r\nБиляна ИВАНОВА", "date": "2018.10.22", "title": "Зам.-главният прокурор Иван Гешев: Над 1500 културно-исторически ценности са иззети от къща в Симеоновград"}
{"url": "http://www.focus-news.net/news/2018/10/22/2581282/grazhdanska-diskusiya-balgarskiyat-glas-za-badeshteto-na-evropa-shte-se-provede-v-doma-na-evropa-na-26-oktomvri.html", "text": "На 26 октомври ще се проведе обществен дебат на тема: „Българският глас за бъдещето на Европа“, организиран съвместно от Министерство за Българското председателство на Съвета на ЕС 2018 и Представителството на Европейската комисия в България. Това съобщиха от пресцентъра на  Представителството на ЕК в България . Диалогът с гражданите започва от 10.00 часа в залата на Дома на Европа в София, ул. „Георги С. Раковски\" 124.  \r\nСъбеседници в гражданската дискусия ще бъдат Огнян Златев - ръководител на Представителството на Европейската комисия в България, Лиляна Павлова, министър за Българското председателство на Съвета на ЕС 2018 и Весела Чернева, старши програмен директор и директор на Софийския офис на Европейския съвет по външна политика. Модератор на събитието ще е Моника Панайотова, заместник-министър за Българското председателство на Съвета на Европейския съюз 2018.    \r\nОсновната цел на събитието е да допринесе за дебата за бъдещето на Европа през призмата на очакванията, надеждите и мечтите на българските граждани.    \r\nПредставители на неправителствения сектор, академичните среди, бизнеса, както и млади хора ще могат да споделят своята визия и дадат потенциални отговори за бъдещето на Европейския съюз и неговите политики в светлината на сериозни геополитически предизвикателства.", "date": "2018.10.22", "title": "Гражданска дискусия „Българският глас за бъдещето на Европа“ ще се проведе в Дома на Европа на 26 октомври"}
{"url": "http://www.focus-news.net/news/2018/10/22/2581261/volen-siderov-nastoyavam-za-svikvane-na-koalitsionen-savet-do-kraya-na-denya-na-koyto-da-bade-razgledan-vaprosat-za-nezabavnata-ostavka-na-valeri-simeonov-kato-vitsepremier.html", "text": "Настоявам за незабавно свикване на Коалиционния съвет (ГЕРБ-Обединени патриоти) до края на деня, на който да бъде разгледан въпросът с недопустимото поведение на Валери Симеонов и незабавната му оставка като вицепремиер. Това се посочва в отворено писмо на лидера на ПП АТАКА Волен Сидеров до коалиционните му партньори, съобщават от пресцентъра на  ПП АТАКА .   \r\n„В 21 век физическото отсъствие на премиера Бойко Борисов от страната не пречи да бъде осъществена конферентна връзка с него и той да участва в Коалиционния съвет, макар и от разстояние“, пише още лидерът на ПП АТАКА.", "date": "2018.10.22", "title": "Волен Сидеров: Настоявам за свикване на Коалиционен съвет до края на деня, на който да бъде разгледан въпросът за незабавната оставка на Валери Симеонов като вицепремиер"}
{"url": "http://www.focus-news.net/news/2018/10/22/2581284/prezidentat-rumen-radev-shte-iznese-lektsiya-v-plovdivskiya-universitet-paisiy-hilendarski-na-23-oktomvri.html", "text": "На 23 октомври от 10.00 часа държавният глава Румен Радев ще посети новата сграда на Пловдивския университет „Паисий Хилендарски“. Това съобщиха от  Прессекретариата на държавния глава . В Аула 1 на висшето училище президентът Румен Радев ще изнесе публична лекция на тема: „Ценности, лидерство и образование в  демократичното общество“.", "date": "2018.10.22", "title": "Президентът Румен Радев ще изнесе лекция в Пловдивския университет „Паисий Хилендарски“ на 23 октомври"}
{"url": "http://www.focus-news.net/news/2018/10/22/2581280/inzh-rozaliya-licheva-ruo-veliko-tarnovo-svishtov-e-nay-podhodyashtiyat-balgarski-grad-za-otkrivaneto-na-natsionalnata-sedmitsa-na-cheteneto.html", "text": "Свищов е най-подходящият български град за откриването на Националната седмица на четенето. Това каза, поставяйки начало на инициативата в града инж. Розалия Личева, началник на Регионалното управление на образованието (РУО) във Велико Търново, предаде репортер на  Радио „Фокус“ – Велико Търново . Церемонията се проведе в Първо българско народно читалище „Еленка и Кирил Д. Аврамови“ и на нея присъстваха още Ваня Трайкова, държавен експерт „Предучилищно образование“ при Министерство на образованието и науката,  кметът на Свищов Генчо Генчев, представители на местната власт и десетки граждани и младежи. Инж. Личева припомни, че именно Свищов е първият български град, в който е открита детска градина, по делото на Никола Живков.  \r\n„Знаем колко е важно за Свищов и за всички негови малки жители от детските градини да имаме много поводи за празници, а какво по-хубаво от това именно тези поводи да са свързани с уменията ни за четене, за разказване на приказки, научаване на мъдрости, за всички неща, които са полезни за изграждането на нашите деца като достойни граждани и личности“, каза още инж. Личева и поздрави всички с откриването на днешния празник. Приветствие отправи и Ваня Трайкова от Министерство на образованието, която благодари на Община Свищов и на РУО – Велико Търново за домакинството. „Днес откриваме Националната седмица на четенето тук в Свищов, но инициативите се реализират в цялата страна, във всички общини и области. От 2015 година стартира първото провеждане на Националната седмица на четенето и за мен е част и удоволствие днес да участвам в откриването й в град Свищов“, каза още Ваня Трайкова.  \r\nОфициалните гости се включиха и в останалите прояви, които се случват днес в Свищов – Дни на отворените врати в няколко детски градини и откриване на изложба. Акцентът в инициативата през настоящата година пада върху децата в детските градини. Всички събития се организират съвместно от Министерство на образованието и Министерство на културата.  Проявите се случват освен в детските градини и в регионалните библиотеки в страната. \r\nЛуиза ТРАНЧЕВА", "date": "2018.10.22", "title": "Инж. Розалия Личева, РУО - Велико Търново: Свищов е най-подходящият български град за откриването на Националната седмица на четенето"}
{"url": "http://www.focus-news.net/news/2018/10/22/2581276/afp-rim-uveri-bryuksel-che-shte-se-pridarzha-kam-svoya-byudzhet-bez-da-uvelichava-dalga-si.html", "text": "Италианското правителство в понеделник увери Европейския съюз, че ще се придържа към бюджета си, който според Брюксел предвижда прекомерни разходи, но внимателно ще избягва излизането извън собствените си лимити на дълга и дефицита, предава  AFP . \r\n\"Цифрата от 2,4% (съотношението дефицит към БВП през 2019 г.) е таван, който тържествено се ангажирахме да спазваме\", подчерта премиерът Джузепе Конте пред журналисти, след като коалицията изпрати обещанието си в писмо до длъжностни лица на ЕС в Брюксел. \r\nПревод и редакция:", "date": "2018.10.22", "title": "AFP: Рим увери Брюксел, че ще се придържа към своя бюджет без да увеличава дълга си"}
{"url": "http://www.focus-news.net/news/2018/10/22/2581285/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в община Петрич. В петък в Петрич пристигна гръцката делегация, съвместно с която Общината ще изгражда музей по трансграничен проект. Общините Петрич и Серес са партньори по проект „Културен дипол – трансграничен район България – Гърция 2014-2020“ година. По този проект ще бъде изграден исторически музей в Петрич, който ще се намира в бъдещия парк в града. Повече подробности ще научим от ръководителя на проекта Рилка Филипова.  \r\nНегово Високопреосвещенство Неврокопския митрополит Серафим освети храм „Свети Димитър“ в село Ръждак, община Петрич. С кмета на село Ръждак Георги Стоянов ще разговаряме за храм, за това колко време отне неговото построяване и как бяха събрани необходимите средства.  \r\nВтората част от предаването сме посветили на фестивала „Златен кестен“, който се проведе на 12 и 13 октомври на площада пред Народно читалище „Братя Миладинови“ в Петрич. Репортерът Ливия Нинова беше на място и разговаря с голямата звезда на фестивала DJ Tarkan, музиканта Митко Петров, победителят от миналата година – македонецът Симеон Коруновски, както и спечелилият третото място тази година – Бонимир Бонев. Очакваме и Вас на телефоните в студиото: 0885 303 373 и 073/ 88-55-81, или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на   всеки понеделник, от 15.00 до 16.00 часа, с водещ Натали Стефанова.", "date": "2018.10.22", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/10/22/2581288/premierat-na-italiya-vrashtaneto-na-rusiya-v-g-7-shte-doprinese-za-razreshavaneto-na-mezhdunarodnite-krizi.html", "text": "Италия се обявява за връщане на Русия в Г-7, тъй като тя е важен участник в процеса за разрешаване на глобалните кризи, заяви в понеделник италианският премиер Джузепе Конте в рамките на пресконференция в Асоциацията на чуждестранната преса в Рим, предава  ТАСС . \r\n„Ако президентът (на Русия Владимир) Путин се върне на масата за преговори в Г-7, ще успеем да решим международните проблеми, които до сега не са разрешени“, обясни Конте, като напомни, че се придържа към това мнение от самото начало на своя мандат. \r\nЩо се отнася до европейските санкции срещу Русия, италианският премиер посочи, че „досега давах разпореждане да се подкрепи санкционния режим, защото отмяната му е обвързана с изпълнението на минските споразумения“. „Но трябва да помним, че санкциите не са самоцел и не трябва да бият по гражданското общество“, добави той. \r\nКонте анонсира, че в хода на визитата му в Москва на 24 октомври ще бъдат подписани споразумение, укрепващи икономическото сътрудничество. \r\nПревод и редакция:", "date": "2018.10.22", "title": "Премиерът на Италия: Връщането на Русия в Г-7 ще допринесе за разрешаването на международните кризи"}
{"url": "http://www.focus-news.net/news/2018/10/22/2581287/zam-glavniyat-prokuror-ivan-geshev-zadarzhanite-litsa-vav-fabrikata-v-slanchev-bryag-sa-ot-plovdiv-i-edni-ot-nay-izvestnite-v-tozi-vid-prestapnost.html", "text": "Задържаните лица във фабриката в Слънчев бряг са от Пловдив и едни от най-известните в този вид престъпност. Това каза на брифинг зам.- главният прокурор Иван Гешев за разкритата фабрика за фалшиви пари в хотел в Слънчев бряг, предаде репортер на  Агенция „Фокус“ . „Тази престъпна дейност е много специфична. Изисква определени знания и технически умения“, обясни той. „Обикновено това се практикува от хора, които имат траен опит в тази насока“, коментира Иван Гешев. „Няма данни банкнотите да са пласирани в обменните бюра в Слънчев бряг. Ще се извършат проверки във всякакви насоки“, обясни зам.-главният прокурор и уточни, че фабриката е нова и не е работила преди. Директорът на ГДБОП главен комисар Ивайло Спиридонов допълни: „Лицата са на много високо ниво в този вид престъпност“. \r\nБиляна ИВАНОВА", "date": "2018.10.22", "title": "Зам.-главният прокурор Иван Гешев: Задържаните лица във фабриката в Слънчев бряг са от Пловдив и едни от най-известните в този вид престъпност"}
{"url": "http://www.focus-news.net/news/2018/10/22/2581281/premierat-boyko-borisov-zadeystvahme-v-ramkite-na-sledvashtite-tri-sedmitsi-da-doyde-ikonomicheska-delegatsiya-ot-oae-v-balgariya.html", "text": "Задействахме в рамките на следващите три седмици да дойде икономическа делегация от ОАЕ в България. Това каза премиерът Бойко Борисов на пресконференция в Дубай, предаде репортер на  Агенция „Фокус“.   По думите на премиера в тази делегация ще дойдат няколко министри. „До 20 ноември ще дойдат 7 университета от Дубай“, допълни премиерът.  \r\nПо думите му с шейха Мохамед бин Рашид Ал Мактум дълго са говорили по различни теми, свързани с прехраната, хъбове, депа, които да се направят в България и на Балканите, за да се инвестира в консервната промишленост и полуфабрикати. „С шейха се разбрахме да опитаме до Нова година да подпишем рамковото споразумение за сътрудничество“, допълни премиерът.  \r\n„Вярно е, че в други държави на Балканите по-лесно се дават разрешения, особено в собствеността върху земята, но аз мисля, че интересът към България и нашето геостратегическо положение е такова, че имат основателен интерес към нас. С подобни хъбове в областта на прехраната можем максимално да използваме мощностите на България и Балканите в тази сфера“, заяви Борисов. Той уточни, че туризмът също ще влезе в рамковото споразумение. „След един месец вътрешният министър ще бъде тук, в Дубай“, допълни още премиерът. По думите му има идея да се направи споразумение между полицейските системи и служби, за да си помагат. Борисов зави, че е поканил премиера да дойде в България да види  конезавода в Шумен, тъй като той има интерес към тази тема. „Понеже той е много практичен човек, се разбрахме на две стъпки. Първо идват министрите, правим всичкия този бърз обмен, комисиите, които да заробят в рамките на месец, месец и половина. Тогава да подпишем споразумение за стратегическо партньорство и тогава вече можем да говорим за посещение в България, където специално премиерът, неговият интерес ще бъде при природата, конете, земеделието“, допълни още министър-председателят. По думите му за всяко нещо, което е договорено в ОАЕ още докато си тръгнат, разбират дадените задачи към министрите - какво и как бързо да свършат. „Действително според мен от нас си зависи да се възползваме от този шанс“, заяви още Борисов.", "date": "2018.10.22", "title": "Премиерът Бойко Борисов: Задействахме в рамките на следващите три седмици да дойде икономическа делегация от ОАЕ в България"}
{"url": "http://www.focus-news.net/news/2018/10/22/2581279/vatreshniyat-ministar-na-makedoniya-ima-realni-zaplahi-kam-deputati-i-tehnite-semeystva.html", "text": "Има реални закани към депутатите и особено към онези, които гласуваха за иницииране на конституционните промени и те ще бъдат охранявани до момента, когато тази оценка се промени, заяви министърът на вътрешните работи на Македония Оливер Спасовски, цитиран от  електронното издание Радио „Свободна Европа“  в македонската му редакция. \r\nМинистърът подчерта, че е назначена охрана на всички гласували за започване на процеса по изменение на Конституцията, за които е преценено, че съществува реална заплаха към и техните семейства, както и за унищожаване на тяхното имущество. \r\nСпасовски добави, че заплахите идват, включително и от група, близка до инициативата „Бойкотирам“. \r\nПревод и редакция:", "date": "2018.10.22", "title": "Вътрешният министър на Македония: Има реални заплахи към депутати и техните семейства"}
{"url": "http://www.focus-news.net/news/2018/10/22/2581289/gencho-genchev-kmet-na-svishtov-cheteneto-ni-dava-sili-da-otstoyavame-sebe-si-izgrazhda-ni-kato-lichnosti-i-kato-hora.html", "text": "Четенето ни дава сили да отстояваме себе си. То ни изгражда като личности и като хора. Това каза в приветствието си по случай началото на Националната седмица на четенето, която започна официално в Свищов, кметът на Общината Генчо Генчев, предаде репортер на  Радио „Фокус“ – Велико Търново . Той изрази радостта и гордостта си, че именно крайдунавския град е избран за домакин на инициативата и припомни,че от тук са тръгнали едни от най-големите просветители на народа ни. „Четенето, по своята същност, е част от развитието на един човек. Когато човек чете, когато се докосва до книгите, той се докосва до света чрез тях. Именно това е мисията на Националната седмица на четенето – мисия , която човек трябва да изпълнява през целия си живот. Тогава човек е пълен със знания, тогава той остава жив“, каза още кметът Генчев. Той припомни и, че четенето помага за развитието на нацията, а то се крие в децата. Затова, по думите му, те трябва винаги да са във фокуса на подобни инициативи. \r\nЛуиза ТРАНЧЕВА", "date": "2018.10.22", "title": "Генчо Генчев, кмет на Свищов: Четенето ни дава сили да отстояваме себе си, изгражда ни като личности и като хора"}
{"url": "http://www.focus-news.net/news/2018/10/22/2581293/burgas-v-ekspozitsionen-tsentar-flora-shte-se-provede-preskonferentsiya-posvetena-na-politikite-v-borbata-sreshtu-seksualnoto-nasilie.html", "text": "В Експозиционен център „Флора“ ще се проведе пресконференция, посветена на политиките в борбата срещу сексуалното насилие. Това съобщиха от пресцентъра на  Община Бургас . Пресконференцията ще се състои на 23 октомври 2018 г. от 09.00 часа. Тя е част от стартиращата конференция на тема „Развиване на регионална стратегия за превенция, защита, наказателна отговорност и политики в борбата със сексуалното насилие“, която ще представи добри практики от Република България и Обединеното кралство.  \r\nВ пресконференцията ще участват: Н. Пр. Ема Хопкинс ОВЕ, посланик на Обединеното кралство в България; Димитър Николов, кмет на община Бургас; Вълчо Чолаков, областен управител на Бургас; Пол Дженингс, Мениджър на „Маунтийн хелткеър\" и съветник в центъра за грижа за жертви на сексуални посегателства в Брайтън, Обединено кралство.  \r\nКонференцията „Развиване на регионална стратегия за превенция, защита, наказателна отговорност и политики в борбата със сексуалното насилие\", която ще представи добри практики от Република България и Обединеното кралство, се организира в партньорство между: Община Бургас, ОД на МВР – Бургас, Асоциация „Деметра“, Окръжна прокуратура - Бургас, Областна администрация Бургас, МБАЛ Бургас, Община Созопол, Център Сатурн, Уест Съсекс, Британско посолство София.  \r\nПартньорите изградиха първия в страната център за помощ на жертви на сексуално насилие „Вселена\" в град Бургас. Той предоставя подкрепа на жертви на сексуални посегателства в първоначалния, най-труден момент след травмиращия инцидент.  \r\nЦелта на конференцията е да представи натрупания двугодишен опит на център „Вселена\", както и да информира обществеността за услугите му и да стимулира разработването на регионална стратегия за превенция на сексуалното насилие.  \r\nПо време на конференцията специално изявление ще направи Илияна Йотова, вицепрезидент на България.", "date": "2018.10.22", "title": "Бургас: В Експозиционен център „Флора“ ще се проведе пресконференция, посветена на политиките в борбата срещу сексуалното насилие"}
{"url": "http://www.focus-news.net/news/2018/10/22/2581292/prokuror-manuel-manev-mazhat-ubil-saprugata-si-v-kvartal-sarafovo-se-prizna-za-vinoven.html", "text": "Мъжът, убил съпругата си в квартал „Сарафово“ Е Бургас, се призна за виновен. Това каза пред журналисти прокурор Мануел Манев, предаде репортер на  Радио „Фокус“ – Бургас . По думите му на този етап има достатъчно доказателства за извършеното престъпление. „Разследването успя понастоящем да изготви множество експертизи, включително ДНК експертна справка на намерените вещи и на оръжието на престъплението“, отбеляза прокурор Манев. Той добави, че обвиняемият е дал подробни обяснения за случилото се и сам е поискал да бъде задържан. „Към настоящия момент обясненията на обвиняемия са доста откъслечни и затова не мога да дам конкретен мотив за извършване на деянието“, допълни още прокурорът. \r\nМария КУРТЕВА", "date": "2018.10.22", "title": "Прокурор Мануел Манев: Мъжът, убил съпругата си в квартал „Сарафово“, се призна за виновен"}
{"url": "http://www.focus-news.net/news/2018/10/22/2581295/dobrich-izbran-e-izpalnitel-za-pochistvane-na-koritoto-na-reka-dobrichka.html", "text": "Избран е окончателно изпълнител за почистване на коритото на река Добричка след обявена обществена поръчка от Община град Добрич. Това съобщи Петър Енев, директор на Дирекция „Икономическо развитие и европейски фондове“, предаде кореспондент на  Радио „Фокус” – Варна . Избраната фирма е със седалище град Добрич. „Предстои подписване на договор между фирмата и Общината след което бъдат ясни всички параметри като стойност на дейността и времеви период. Приключил е и изборът на доставчик за горива за Общината\", съобщи още Петър Енев. Той допълни, че желанието на местната администрация е да бъдат оптимизирани разходите по това основание с между 20% и 30% на годишна база и да бъде постигнато 60 дни отложено плащане, което се определя като добро изходно положение от страна на Общината като клиент и възложител. Плащането става по борсова цена към дата на зареждане на гориво. Петър Енев припомни, че отново е дадено начало на конкурс за изработване на туристическо лого на Община град Добрич. Целта е да бъде откроено стойностно предложение, което да представя добруджанския град по един достоен и атрактивен начин. Подробности за конкурса са публикувани на сайта на общинската администрация. \r\nЖулиета НИКОЛОВА", "date": "2018.10.22", "title": "Добрич: Избран е изпълнител за почистване на коритото на река Добричка"}
{"url": "http://www.focus-news.net/news/2018/10/22/2581294/narodniyat-predstavitel-ot-gerb-pavel-hristov-provede-priemen-den-vav-varna.html", "text": "Граждани потърсиха съдействието на народния представител от Парламентарната група на ГЕРБ Павел Христов, който проведе приемен ден във Варна. Това съобщиха от пресцентъра на  ПП ГЕРБ – Варна . Поставени бяха въпроси относно правни казуси, свързани със земеделски земи и сключени договори с арендатори. „Гласуваните от 43-то Народно събрание законови промени прекратяват порочната практика един съсобственик да договаря неизгодни клаузи за всички останали съсобственици на дадена земеделска земя. Държавата няма как да се намеси в частни отношения по стари договори, сключени преди приетите изменения в Закона за арендата в земеделието, но влезлите в сила през 2017 г. текстове слагат край на възможността за злоупотреби от страна на съсобственици на земи”, разясни Павел Христов.", "date": "2018.10.22", "title": "Народният представител от ГЕРБ Павел Христов проведе приемен ден във Варна"}
{"url": "http://www.focus-news.net/news/2018/10/22/2581296/sport-prezidentat-na-barselona-zayavi-che-valverde-ostava-trenyor-na-otbora-do-2020-godina.html", "text": "Президентът на Барселона Хосеп Мария Бартомеу заяви, че Ернесто Валверде ще бъде начело на клуба до 2020 година. В интервю пред испанска медия, ръководителят на каталунския отбор разясни този въпрос във връзка с появилите се спекулации за предсрочно прекратяване на контракта по време на лошата серия на Барселона в испанското първенство. Освен това Бартомеу подчерта, че специалистът се справя много добре с работата си и е наясно с концепцията и модела на играта на каталунския гранд.", "date": "2018.10.22", "title": "Спорт: Президентът на Барселона заяви, че Валверде остава треньор на отбора до 2020 година"}
{"url": "http://www.focus-news.net/news/2018/10/22/2581297/blagoevgrad-obshtina-bansko-organizira-kampaniya-za-sabirane-na-opasni-otpadatsi-ot-domakinstvata.html", "text": "Община Банско организира кампания за събиране на опасни отпадъци от домакинствата. Това съобщиха за  Радио „Фокус“-Пирин  от Община Банско. В тази връзка ще бъде създаден мобилен събирателен пункт за безвъзмездно предаване на опасни отпадъци, в това число - електрическо и електронно оборудване, батерии и акумулатори, отработени масла. Специалните контейнери ще бъдат разположени на улица „Патриарх Евтимий“ №4 от 12,00 до 14,00 часа на 26 октомври и на 15 ноември. \r\nНатали СТЕФАНОВА", "date": "2018.10.22", "title": "Благоевград: Община Банско организира кампания за събиране на опасни отпадъци от домакинствата"}
{"url": "http://www.focus-news.net/news/2018/10/22/2581300/burgas-do-park-arena-ozk-montiraha-stantsiya-za-bezplatno-zarezhdane-na-elektromobili.html", "text": "Още една безплатна зарядна станция за електромобили заработи в Бургас. Това съобщиха от пресцентъра на  Общината.  Тя се намира на паркинга на спортния комплекс Парк \"Арена ОЗК\". Съоръжението е осигурено от eCars (https://shop.elektromobili.bg/) по инициатива на Община Бургас. Това е част от нейната последователна политика за насърчаване използването на щадящ околната среда транспорт. В Бургас станции за безплатно зареждане могат да се ползват още в открития общински паркинг на ул. \"Гурко\" и в подземния до Операта, а електрическите автомобили паркират безплатно в градската синя зона. \r\nНовата зарядна станция е eCars IDA с мощност 22 кВт. Зареждането през нея става много бързо. Може да се използва от чисти електромобили и хибриди. \r\nСпортен комплекс Парк \"Арена ОЗК\" за кратко време се превърна в едно от най-притегателните места в Бургас. Зарядната станция обогатява палитрата от услуги, които се предлагат там: покрит плувен басейн; футболно игрище; открити тенис кортове; фитнес зала; сауна; парна баня; кафене; детска площадка; наземен паркинг с капацитет 167 паркоместа и 4 за автобуси. \r\nПлувният  басейн е с олимпийски размери 25 на 50 м., дълбочина от 2 до 3 м. и с максимален капацитет 100 човека/час. Съоръжението е предназначено за целогодишно ползване, с капацитет на трибуните 1 200 седящи места. Основните спортове, които могат да се практикуват в него, са плуване, водна топка и синхронно плуване.", "date": "2018.10.22", "title": "Бургас: До парк \"Арена ОЗК\" монтираха станция за безплатно зареждане на електромобили"}
{"url": "http://www.focus-news.net/news/2018/10/22/2581298/biznes-agentsiite-na-viena-i-sofiya-podpisaha-sporazumenie-za-satrudnichestvo.html", "text": "В присъствието на кметовете на София и Виена Йорданка Фандъкова и Михаел Людвиг днес в австрийската столица бе подписано и двустранно споразумение (City-to-City Agreement) между бизнес агенция Виена и Столичната общинска агенция за инвестиции. Това съобщиха от пресцентъра на  Столична община . Подписи под документа сложиха Герхард Хирци, управител на Бизнес агенция Виена, и Владимир Данаилов.  \r\nПартньорството между двете структури е от ключово значение за развитие на бизнеса в София и Виена. Наскоро в София отвори врати австрийската компания „Карго партнерс“ с 22 млн. евро инвестиция и 200 работни места. В рамките на тази година три български компании откриха офиси във Виена. Днес в австрийската столица на посещение са 11 български компании, водени от Столичната общинска агенция за инвестиции. Те работят в сферата на банковия, финансов сектор и биотехнологиите.", "date": "2018.10.22", "title": "Бизнес агенциите на Виена и София подписаха споразумение за сътрудничество"}
{"url": "http://www.focus-news.net/news/2018/10/22/2581299/vitseprezidentat-iliyana-yotova-shte-otkrie-regionalna-konferentsiya-za-borbata-sreshtu-domashnoto-i-seksualnoto-nasilie-v-burgas.html", "text": "На 23 октомври от 9.30 часа в Експозиционен център „Флора“ в Приморски парк в Бургас вицепрезидентът Илияна Йотова ще открие регионална конференция „Развиване на регионална стратегия за превенция, защита, наказателна отговорност и политики в борбата със сексуалното насилие“ (Обмен на добри практики между България, Румъния и Великобритания). Това съобщиха от  Прессекретариата на държавния глава . Форумът се организира от британското посолство в България, Асоциация „Деметра“ и Община Бургас.", "date": "2018.10.22", "title": "Вицепрезидентът Илияна Йотова ще открие регионална конференция за борбата срещу домашното и сексуалното насилие в Бургас"}
{"url": "http://www.focus-news.net/news/2018/10/22/2581301/kmetat-na-sofiya-yordanka-fandakova-se-sreshtna-s-kmeta-na-viena-mihael-lyudvig.html", "text": "Кметът на Община Виена Михаел Людвиг изрази готовност да продължи да сътрудничи на София с експертна помощ в областта на управлението на отпадъците. За това се разбраха днес на среща кметовете на София Йорданка Фандъкова и на австрийската столица Людвиг, съобщиха от пресцентъра на  Столична община . В областта на управлението на отпадъците, където експерти от „Виена енерджи“ консултират София, опитът на австрийската столица, е много важен и актуален, посочи кметът Фандъкова.  \r\nСътрудничеството на София и Виена в тази област започна още при предходния кмет на Виена г-н Михаел Хойпъл.  \r\nВ София, благодарение на европейската солидарност, са изградени съвременни инсталации за преработка на отпадъци и отделянето им за рециклиране. От отпадъците се произвеждат ресурси като електричество и компост. На финала е разработката на последния етап за изграждане на инсталация за производство на топло- и електроенергия от РДФ-гориво, получено от завода за отпадъци на София.  \r\n\"Опитът и експертната помощ на Виена, която е най-добрият град за живеене в света, е много полезен и важен за нас в разработването на ефективни модели за промяна и развитие на града\", каза кметът Фандъкова.  \r\n\"Темите, от които се интересувате, са написани и в нашата работна програма\", каза кметът на Виена г-н Людвиг. По думите му в момента Виена също разширява мрежата на своето метро и развива обществения транспорт, а въпросите, свързани с екологията, климатичните промени и интелигентните градове, са много съществени.  \r\nСофия ще продължи сътрудничеството си с Виена по приоритетни области, с които се променя и развива града. През последните години двете столици имат утвърдено сътрудничество в областта на транспорта, транспортната инфраструктура, екологията, управлението на отпадъците, борбата с климатичните промени и културата. Развива се и сътрудничеството в областта на икономиката и бизнеса.  \r\nЕксперти от община Виена са помагали и продължават да консултират Столичната община в различни сфери. През годините са развити активни контакти в сферата на транспорта, споделянето на ноу-хау в областта на паркирането, което е развито в София на база на опита на австрийската столица. София развива и разширява системата си за обществен транспорт на база на опита на Община Виена. Фандъкова посочи, че активно продължава изграждането на столичното метро, като за последните 10 г. построихме около 30 км нови линии, а в момента строим нова трета линия на метрото. Метрото на София се изгражда с помощта на европейско и местно финансиране. В София са обновени 90% от тролейбусния парк, над 50% от автобусния, продължава изпълнението на програмата за закупуване на нови автобуси и вече са доставени първите електробуси, предстои доставянето и на нови 13 трамваи.  \r\nНа срещата, която се проведе в сградата на община Виена, присъстваха Н. П. д-р Иван Сираков - посланик на България в Австрия, Николай Стойнев - зам. председател на Столичния общински съвет, Владимир Данаилов - главен изпълнителен директор, Столичната общинска агенция за инвестиции.", "date": "2018.10.22", "title": "Кметът на София Йорданка Фандъкова се срещна с кмета на Виена Михаел Людвиг"}
{"url": "http://www.focus-news.net/news/2018/10/22/2581302/v-mrrb-shte-bade-podpisan-dogovor-za-1635-mln-lv-za-speshnata-meditsinska-pomosht.html", "text": "В присъствието на министъра на регионалното развитие и благоустройството Петя Аврамова, министърът на здравеопазването Кирил Ананиев и заместник-регионалният министър и ръководител на Управляващия орган на ОПРР Деница Николова ще подпишат договора за изпълнение на проекта за модернизация на спешната медицинска помощ в страната. Това съобщиха от пресцентъра на  Министерство на регионалното развитие и благоустройството . Събитието ще се състои на 23 октомври от 09.30 часа в зала „Пресцентър“ на МРРБ.  \r\nПроектът се финансира с безвъзмездна финансова помощ по „Регионална здравна инфраструктура“ на обща стойност 163.5 млн. лв. Предвижда се по него да бъдат купени 400 линейки, оборудвани със съвременна медицинска апаратура, както и  да бъдат обновени 27 центъра за спешна медицинска помощ в областните градове с техните 170 филиала и 6 изнесени екипа. С изпълнението на проекта се очаква цялостно реформиране на спешната медицинска помощ, с което ще се подобри значително качеството на здравната услуга и ще се осигури по-ефективна здравна инфраструктура.", "date": "2018.10.22", "title": "В МРРБ ще бъде подписан договор за 163.5 млн. лв. за спешната медицинска помощ"}
{"url": "http://www.focus-news.net/news/2018/10/22/2581303/varna-zhena-i-dete-sa-s-opasnost-za-zhivota-sled-tezhka-katastrofa-na-patya-za-provadiya.html", "text": "Жена и дете са с опасност за живота след тежка катастрофа на пътя за Провадия. Това съобщиха от пресцентъра на  ОДМВР-Варна . На 20 октомври, около 11.30 часа, на пътя от село Златина за Провадия, е станал пътен инцидент. Жена-шофьор от село Величково, при навлизане в ляв завой, губи контрол над превозното средство и се блъска в крайпътно дърво. Вследствие на инцидента жената получава травма и е настанена за лечение в УМБАЛ „Св. Марина“ с опасност за живота. Пострадало е и малко дете, пътуващо в автомобила, което е получило черепно-мозъчна травма и също е настанено за лечение, с опасност за живота. Към момента състоянието им е стабилно. По случая е образувано досъдебно производство.", "date": "2018.10.22", "title": "Варна: Жена и дете са с опасност за живота след тежка катастрофа на пътя за Провадия"}
{"url": "http://www.focus-news.net/news/2018/10/22/2581290/sofiya-pusnaha-dvizhenieto-po-bul-knyaz-al-dondukov.html", "text": "Пуснаха движението по бул. \"Княз Ал. Дондуков\", предаде репортер на  Агенция \"Фокус\" . Голяма част от протестиращите и от служителите на реда се разотиваха, а булевардът беше освободен и движението беше пуснато. Протестиращите майки на деца с увреждания остават на място.", "date": "2018.10.22", "title": "София: Пуснаха движението по бул. \"Княз Ал. Дондуков\""}
{"url": "http://www.focus-news.net/news/2018/10/22/2581304/ek-grazhdanska-diskusiya-balgarskiyat-glas-za-badeshteto-na-evropa.html", "text": "На 26 октомври, петък, ще се проведе обществен дебат на тема: \"Българският глас за бъдещето на Европа\", организиран съвместно от Министерство за Българското председателство на Съвета на ЕС 2018 и Представителството на Европейската комисия в България, съобщава пресслужбата на ЕК. \r\nСъбеседници в гражданската дискусия ще бъдат г-н Огнян Златев - ръководител на Представителството на Европейската комисия в България, г-жа Лиляна Павлова, министър за Българското председателство на Съвета на ЕС 2018 и г-жа Весела Чернева, старши програмен директор и директор на Софийския офис на Европейския съвет по външна политика. Модератор на събитието ще е г-жа Моника Панайотова, заместник-министър за Българското председателство на Съвета на Европейския съюз 2018.  \r\nОсновната цел на събитието е да допринесе за дебата за бъдещето на Европа през призмата на очакванията, надеждите и мечтите на българските граждани.  \r\nПредставители на неправителствения сектор, академичните среди, бизнеса, както и млади хора ще могат да споделят своята визия и дадат потенциални отговори за бъдещето на Европейския съюз и неговите политики в светлината на сериозни геополитически предизвикателства.  \r\nДиалогът с гражданите започва от 10:00 ч. в залата на Дома на Европа в София, ул. \"Георги С. Раковски\" № 124.  \r\nУчастието във форума изисква предварителна регистрация. Тя може да бъде направена до 25 октомври чрез следния линк – http://bit.ly/2Ntl9PS . Местата са ограничени.", "date": "2018.10.22", "title": "ЕК: Гражданска дискусия „Българският глас за бъдещето на Европа“"}
{"url": "http://www.focus-news.net/news/2018/10/22/2581308/mvr-pri-tridnevna-spetsializirana-operatsiya-v-botevgrad-sa-zadarzhani-sa-trima-dushi-s-narkotitsi-izzeti-sa-neredovni-aktsizni-stoki-nezakonna-darvesina-orazhie-i-boepripasi.html", "text": "За времето от 19 до 21 октомври на територията, обслужвана от Районно управление на МВР-Ботевград, е проведена комплексна полицейска операция за противодействие на криминалната и икономическата престъпност, опазване на обществения ред, пътен контрол и безопасност на движението. Това съобщиха от пресцентъра на  МВР . Операцията е реализирана от служители на криминална, икономическа и охранителна полиция в ОДМВР-София и колегите им от Районно управление на МВР-Ботевград, съвместно с представители на Националната агенция за приходите (НАП), Булгарската агенция по безопасност на храните (БАБХ), Комисията по хазарта, Комисията за защита на потребителите, Регионалната здравна инспекция и Инспекцията по труда.  \r\nПо линия „противодействие на икономическата престъпност“ са извършени съвместни проверки на игрални зали, нощни клубове и заведения и търговски обекти. За установени множество груби нарушения, в това число неиздаване на касов бон с цел укриване на данъци, от служителите на НАП е запечатан нощен клуб в града, проверен съвместно с икономически полицаи от областната дирекция. Идентична принудителна мярка е издадена и за кафе аперитив в с. Врачеш, за търговската дейност на което не са представени никакви документи, нито фискално устройство.  \r\nОт друг от инспектираните търговски обекти- магазин за хранителни стоки в с. Врачеш, от контролните органи са установени и иззети 2300 къса цигари и три литра алкохол, при условие, че обектът не разполага с издаден лиценз за продажба на тютюневи изделия. Съставен е констативен протокол и по случая е регистрирана преписка за установено административно нарушение по Закона за акцизите и данъчните складове. При друга проверка - на частен адрес в с. Липница, са открити и иззети 720 къса безакцизни цигари.    \r\nОт магазин за продажба на мобилни устройства служители на сектор „Противодействие на икономическата престъпност“ в ОДМВР- София са иззели пет телефонни апарата, за които не били представени документи за произход.  \r\nВ рамките на акцията са иззети и осем кубика немаркирана дървесина, транспортирана с товарен автомобил „ГАЗ“ в землището на с. Врачеш. От служителите на Регионалната дирекция по горите е съставен акт на водача, а незаконно добитата дървесина и камионът са иззети.   \r\nОт Комисията по хазарта са съставени три акта за установени лица без лични карти и липса на дневни отчети. От Инспекцията по труда са констатирани липса на договори, неспазване на работното време от служителите, за което предстои съставянето на 7 акта. Четири са актовете , съставени от РЗИ, относно установено нерегламентирано тютюнопушене и служители без лични здравни книжки. Нарушения са констатирани и от служителите на БАБХ в проверените от тях два ресторанта- липса на документи за произход на стоките, неправомерно съхранение на продуктите, неправилно водене на дневник за самоконтрол, служители без здравни книжки и др. Шест са актовете, съставени от данъчните инспектори, основно за несъответствие на касовата наличност и неиздаване на касов бон.  \r\nПри полицейските действия по линия „противодействие на престъпленията с наркотични вещества“ за срок до 24 часа са задържани трима души. Първият е 17-годишен криминално проявен ботевградчанин, от когото при извършена проверка е  иззета бучка амфетамин с тегло около 4 грама. За срок до 24 часа са задържани също така и двама жители на с. Литаково. От дома на 23- годишен криминалистите иззели електронна везна и малки количества амфетамин и канабис, а от жилището на 24- годишен  револвер, 16 патрона, муфа за пистолет и 0.53 грама канабис. По трите случая са образувани досъдебни производства за извършено престъпление по чл. 354А от НК, разследването по които продължава под наблюдението на прокуратурата.   \r\nВ рамките на полицейската акция са задържани и двама водачи на автомобили и за извършените от тях престъпления са започнати бързи производства. Първият нарушител на правилата за движение по пътищата попаднал в полезрението на униформените в района на с. Скравена. При извършена проверка на лек автомобил „БМВ“ справка показала, че 22- годишният ботевградчанин зад волана управлява без СУМПС в едногодишния срок от наказването му по административен ред за същото деяние- престъпление по чл. 343В, ал. 2 от НК. За аналогично престъпление в полицейския арест попаднал и 36- годишен жител на Ботевград, чийто автомобил „Фолксваген Голф“ бил проверен малко преди полунощ в съботния ден.    \r\nЗа времето на провеждане на операцията са проверени общо 803 души и 544 моторни превозни средства. Задържаните са 43- ма. Съставени са 133 акта, 79 фиша и 15 предупредителни протокола.", "date": "2018.10.22", "title": "МВР: При тридневна специализирана операция в Ботевград са задържани са трима души с наркотици, иззети са нередовни акцизни стоки, незаконна дървесина, оръжие и боеприпаси"}
{"url": "http://www.focus-news.net/news/2018/10/22/2581291/italianskiyat-premier-uveri-za-rim-ne-sashtestvuva-vartiant-za-italekzit-izlizane-ot-evropa-ili-ot-evrozonata.html", "text": "Италия няма да излезе от Европейския съюз или да се откаже от еврото, увери премиерът на страната Джузепе Конте в понеделник, отхвърляйки спекулациите съпътстващи напрежението между Брюксел и Рим във връзка с италианския бюджет, предава  AFP . \r\n„Слушайте внимателно: за Италия няма вариант за Италекзит, излизане от Европа или еврозоната“, отсече министър-председателят на пресконференция в Рим, след като Европейската комисия изрази сериозна загриженост за проектобюджета на италианското правителство, който цели да стимулира икономическия растеж, но според Брюксел разходната му част е прекалено голяма за потъналата в дългове средиземноморска държава. \r\nПревод и редакция:", "date": "2018.10.22", "title": "Италианският премиер увери: За Рим не съществува вартиант за Италекзит, излизане от Европа или от еврозоната"}
{"url": "http://www.focus-news.net/news/2018/10/22/2581286/sofiya-chast-ot-protestirashtite-pred-ministerski-savet-se-razotivaha.html", "text": "Част от протестиращите пред сградата на Министерски съвет под надслов \"Системата ни убива\" се разотиваха, предаде репортер на  Агенция \"Фокус\" . Протестът до този момент протичаше изключително активно. С призиви за оставка на вицепремиера Валери Симеонов и силни викове, протестиращите освиркваха и призоваваха вицепремиерът да слезе при тях. Към момента обстановката е по-спокойна. На място продължава да има засилено полицейско присъствие, а бул. \"Княз Ал. Дондуков\" остава блокиран и към този момент.", "date": "2018.10.22", "title": "София: Част от протестиращите пред Министерски съвет се разотиваха"}
{"url": "http://www.focus-news.net/news/2018/10/22/2581310/ana-mpa-gartsiya-komunisticheskata-partiya-na-gartsiya-organizira-protesti-sreshtu-voennite-bazi-v-gradovete.html", "text": "Комунистическата партия на Гърция (ККЕ) организира серия от различни мероприятия в понеделник и вторник в градовете, където вече има военни бази или са планирани такива (Лариса, Солун, Кания, Александруполис, Сирос, Патра, Превеза, Каламата, Волос, Киликис и Атина), съобщава  гръцката държавна агенция АНА-МПА . \r\nГенералният секретар на партията Димитрис Куцумбас трябва да изнесе реч на митинга в Атина, който ще се състои във вторник вечерта пред Министерството на отбраната и се предвижда да бъде последван от марш до посолството на САЩ в Атина. \r\nПревод и редакция:", "date": "2018.10.22", "title": "АНА-МПА (Гърция): Комунистическата партия на Гърция организира протести срещу военните бази в градовете"}
{"url": "http://www.focus-news.net/news/2018/10/22/2581312/direktorat-na-riosv-shumen-nalozhi-prinuditelna-administrativna-myarka-na-mbal-shumen-zaradi-izgaryane-na-otpadatsi-bez-razreshitelno.html", "text": "Експерти от РИОСВ Шумен ограничиха достъпа до ревизионна шахта към комина на инсинератора на МБАЛ – Шумен. Издадена е заповед за налагане на принудителна административна мярка (ПАМ) и е извършено пломбиране. Това съобщиха от  РИОСВ – Шумен . Мярката е наложена вследствие на констатации при проверка по сигнал за изпускане на дим от комина на болницата. При огледа е установено изгаряне на неопасни отпадъци без разрешително по Закона за управление на отпадъците (ЗУО). \r\nЗа установеното нарушение е съставен акт по ЗУО, в който е предвидена санкция в размер от 1400 лв. до 10 000 лв.", "date": "2018.10.22", "title": "Директорът на РИОСВ – Шумен наложи принудителна административна мярка на МБАЛ – Шумен, заради изгаряне на отпадъци без разрешително"}
{"url": "http://www.focus-news.net/news/2018/10/22/2581313/api-startirana-e-obshtestvena-porachka-za-dostavkata-na-51-novi-avtomobila-za-patnite-upravleniya-v-stranata.html", "text": "Стартирана е обществената поръчка за доставката на 51 нови автомобила, предназначени за нуждите на Агенция „Пътна инфраструктура“ (АПИ). Автомобилите са за областните пътни управления, които отговарят за текущото и зимното поддържане на близо 20 000 км републиканска мрежа, а със стартирането на тол системата през следващата година на тях ще бъдат възложени и редица други отговорности, свързани с поддържането на порталните рамки. Това съобщиха от пресцентъра на  АПИ . \r\nВтората обособена позиция в обществената поръчка е за доставката на два високопроходими автомобила. Те са необходими за шофиране през зимата и при тежки метеорологични условия, когато трябва да може да се преминава безпрепятствено и безаварийно през високопланински райони, през пресечени терени и т. н., което е невъзможно да се осъществи с автомобил, предназначен за градски условия. \r\nПрез тази и миналата година са бракувани 117 превозни средства, а над 65% от автомобилния парк на пътната администрация е над 10-годишен и това налага неговото обновяване.  \r\nОбщата индикативната стойност на поръчката е 1 087 500 лв. без ДДС. \r\nандидатите могат да подават офертите си до 17.30 ч. на 26 ноември т. г.", "date": "2018.10.22", "title": "АПИ: Стартирана е обществена поръчка за доставката на 51 нови автомобила за пътните управления в страната"}
{"url": "http://www.focus-news.net/news/2018/10/22/2581315/shumen-petoklasnik-ot-veliki-preslav-pomogna-na-politsiyata-za-razkrivane-na-krazhba-na-kolelo.html", "text": "В края на юни в полицейското управление във Велики Преслав родителите на момиче от града съобщили, че е откраднато колелото на дъщеря им. Детският велосипед бил паркиран пред  входа на жилището им.  По случая започнала проверка, образувано било и досъдебно производство. Това съобщиха от  ОДМВР- Шумен . В средата на миналата седмица колелото било намерено и върнато на собственичката му благодарение на 10-годишния Златомир Захариев. Злати, както му викат на галено, познал велосипеда по характерната червена рамка. Карал колело с негови приятели в града, когато забелязал момиче да кара познат велосипед. Последвал момичето, за да види къде живее. Познах колелото, защото беше на моя приятелка, с която карахме често. Откраднаха й го през лятото. Когато видях едно момиче да кара колело със същата червена рамка. Веднага реших да я последвам, обяснява момчето. Злати помолил неговите приятели, с които карали колелета да отидат с него. Докато следвали момичето претърпял технически проблем- счупил ос, но продължил пеш. Видял къде отива момичето и след това съобщил в полицията адреса, на който видял  колелото на неговата приятелка. Униформените веднага извършили проверка. Изяснили, че колелото било закупено от мъж в града на символична сума. При разплитането на случая станало ясно, че е сменило няколко собственика за два месеца.  Скоро било намерено счупено и захвърлено под един мост в града. Мъжът, който го намерил го продал за пет лева на родителите на момичето, в което било намерено. Те му сменили седалката и ремонтирали счупените части.  \r\nЗлати е син на полицай, учи в СУ“ Панайот Волов“ в Шумен. Баща му бил в чужбина, когато се обадили негови колеги, за да му кажат, че разпитват сина му в полицейското управление. Първоначално се притеснил, но когато разбрал, че синът му е помогнал и издирил изчезналото колело се зарадвал. „Баща ми като разбра ме поздрави, и ме разпитва как и къде съм го намерил“, обяснява Злати. „Много съм доволен, че успях да помогна, и че върнаха колелото на моята приятелка“, допълва петокласникът.", "date": "2018.10.22", "title": "Шумен: Петокласник от Велики Преслав помогна на полицията за разкриване на кражба на колело"}
{"url": "http://www.focus-news.net/news/2018/10/22/2581317/plovdiv-s-reditsa-sabitiya-shte-se-otbelezhi-hramoviyat-praznik-na-tsarkvata-sv-vmchk-dimitar-v-selo-seltsi.html", "text": "С редица събития ще бъде отбелязан храмовият празник на църквата „Св. вмчк Димитър” в село Селци на 26 октомври, община Садово, съобщи за  Радио „Фокус“-Пловдив  Петя Илиева, секретар на читалище „Христо Смирненски-1934“ в селото. Сутринта ще бъдат отслужени света литургия, водосвет и маслосвет. След края им ще бъде раздаден на миряните постен курбан, тъй като празникът е в петък. Ще има и риба. Курбанът ще бъде приготвен в двора на църквата.  \r\nПо думите й в селото нямат по-специални обичаи по повод Димитровден. В селището обаче се спазват всички други български обичаи като коледуването, лазаруването и др. В момента работещите в читалището подготвят редица инициативи по повод 1 ноември - Деня на народните будители. Събитията започват още от 30 октомври, когато е предвидена презентация за народните будители. Подготвен е и кът във фоайето на читалището, който в същия ден ще бъде открит официално. С учениците от 4 клас ще се проведе инициативата „Минута за Паисий“, при която малчуганите ще четат „История славянобългарска“. На 31 октомври в коридорите на читалището ще се закачат балони с ликовете на народните будители и децата ще се запознаят с тях. Подготвени са сандъчета с пясък, които ще пресъздадат писането на букви върху пясък. Ще има работилница за книгоразпределители, подреждане на пъзели с деца и родители.  \r\nНа 1 ноември през целия ден ще звучат патриотични песни. На техния фон ще се разглежда и обсъди книгата „духовни водачи на България: духовници, учители, будители“ от Боян Обретенов. Ще се връчат благодарествени грамоти за дарителите на книги, които тази година са шестима души. \r\nМария РУСЕВА", "date": "2018.10.22", "title": "Пловдив: С редица събития ще се отбележи храмовият празник на църквата „Св. вмчк Димитър” в село Селци"}
{"url": "http://www.focus-news.net/news/2018/10/22/2581306/premierat-boyko-borisov-ako-tragna-da-iskam-ostavkata-na-valeri-simeonov-silovo-mignoveno-shte-se-schupi-tsyalata-konstruktsiya-s-edin-podoben-akt-pravitelstvoto-shte-padne.html", "text": "Ако тръгна да искам оставката на Валери Симеонов силово - мигновено ще се счупи цялата конструкция, с един подобен акт правителството ще падне. Това каза премиерът Бойко Борисов на пресконференция в Дубай по повод проблемите в коалицията, предаде репортер на  Агенция „Фокус“.    „На пръв поглед искането на оставка от моя страна нарушава споразумението, че „Обединени патриоти“ взимат решения помежду си. Без решение на „Обединени патриоти“ не мога да го направя. Аз мога да му поискам оставката, но това няма правна стойност в нашите взаимоотношения. Ако тръгна силово да искам неговата оставка, така както настояват майките – това означава, че мигновено ще се счупи цялата конструкция“, допълни още Борисов. По думите му, въпреки че майките на деца с увреждания казват, че не търсят сваляне на правителството, с един подобен акт – то ще падне. „В никаква друга конфигурация не виждам как ще се развие“, заяви още премиерът. По думите му е малко по-сложно. „Когато се касае за министри, излъчени от ГЕРБ по коалиционното споразумение, въпреки че ми се сърдят след това, дето се вика не питам. Нося партийна отговорност към избирателите, които са ни изпратили тази част от управляващата коалиция. Нашите партньори са в по-сложна ситуация. „Обединени патриоти“ са три партии и помежду си имат коалиционно споразумение. След това с тях трите сме подписали ние нашето коалиционно споразумение, знаейки през цялото време колко различни и нееднакви сме в своите програми и разбиране. Така бяха отредили българските избиратели, така го направиха“, заяви още министър-председателят.", "date": "2018.10.22", "title": "Премиерът Бойко Борисов: Ако тръгна да искам оставката на Валери Симеонов силово - мигновено ще се счупи цялата конструкция, с един подобен акт правителството ще падне"}
{"url": "http://www.focus-news.net/news/2018/10/22/2581314/mosv-zapochva-izpalnenieto-na-nov-obrazovatelen-proekt-za-pestene-na-energiya-v-uchilishtata.html", "text": "Започва изпълнението на нов образователен проект за пестене на енергия в училищата, който се изпълнява в България от Националния доверителен екофонд (НДЕФ). Това съобщиха от пресцентъра на  Министерството на околната среда и водите  (МОСВ). Проектът „Мост между действията за климата на европейско и на местно ниво (Bridging European and Local Climate Action (BEACON = ФАР) е част от широка европейска инициатива, подкрепена от Федералното министерство на околната среда на Република Германия. В него участват образователни институции от Чехия, Румъния, България и Германия, а в други дейности за обмяна на опит между общини се включват също Гърция, Полша и Португалия. Директният партньор на НДЕФ за дейностите в България е берлинският Независим институт по околна среда (UfU), с който в предходните две години беше изпълнена пилотната фаза на инициативата.  \r\nПроектът ще обхване три учебни години, като на този етап в него участват 15 общински училища от общините Велико Търново, Район Люлин в София, Павел баня и Самоков, в които НДЕФ финансира мерки за подобряване на енергийната ефективност на сградите. \r\nПървото събитие по проекта – обучение за учители, ще се състои на 23 октомври 2018 г. от 10.30 ч. и на 24 октомври 2018 г. 10.30 ч. в Парк хотел Москва в София. \r\nНа 25 октомври от 9,30 ч. ще има демонстрационна енергийна обиколка в Основно училище „Петко Славейков“ във Велико Търново. \r\nПърва работна среща на заинтересованите страни по проекта ще се състои на 26 октомври от 9.00 часа в 90 СУ „Генерал Хосе де Сан Мартин“ в Район Люлин в София. \r\nПовече информацияе публикувана  .", "date": "2018.10.22", "title": "МОСВ: Започва изпълнението на нов образователен проект за пестене на енергия в училищата"}
{"url": "http://www.focus-news.net/news/2018/10/22/2581309/predsedatelyat-na-parlamenta-tsveta-karayancheva-shte-izpalnim-angazhimentite-si-vapreki-dinamikata-v-otnosheniyata-v-obedineni-patrioti.html", "text": "Насроченият за сряда вот на недоверие няма да мине и кабинетът ще се запази. Това коментира в Кърджали председателят на парламента Цвета Караянчева, предаде  БНР . Според нея трусовете в „Обединени патриоти“ няма да се отразят на работата и ангажиментите, поети от коалиционните партньори. „Мисля, че коалицията, въпреки динамиката, в която се развиват отношенията между нашите парламентарни колеги от Патриотичния фронт, като цяло ангажиментите, които сме поели, ще бъдат изпълнени. Това, което сме показали в изминалите 2 години, е, че наистина работим, че постигаме резултати и заявките ни не са само празно говорене, а наистина постигнати резултати. Така че нямам никакво съмнение, че правителството ще оцелее“, каза председателят на Народното събрание Цвета Караянчева.", "date": "2018.10.22", "title": "Председателят на парламента Цвета Караянчева: Ще изпълним ангажиментите си, въпреки динамиката в отношенията в „Обединени патриоти“"}
{"url": "http://www.focus-news.net/news/2018/10/22/2581320/shumen-prast-ot-dobrudzha-be-posipana-pod-postamentite-na-yordan-yovkov-i-dora-gabe-otkriti-v-dvora-na-kirilitsata-v-pliska.html", "text": "Пръст от Добруджа бе посипана под постаментите на Йордан Йовков и Дора Габе, открити в Двора на кирилицата в Плиска, предаде репортер на  Радио „Фокус“ – Варна . На тържественото откриване на бюст-паметниците на Йордан Йовков и Дора Габе в Алеята на писателите присъстваха генералният консул на Руската федерация във Варна Владимир Климанов, представители на Община град Добрич, Регионален исторически музей – Добрич, Дом-паметник „Йордан Йовков“ – Добрич, представители на общините Шумен, Каспичан, Нови Пазар, общественици и граждани. Идеята е на създателя на Двора на кирилицата Карен Алексанян, който преди година постави началото на Алея на писателите с откриването на бюста на българския и световно значимия поет Пейо Яворов. Вече са поставени бюст-паметници на Паисий Хилендарски, Петко Славейков, Христо Ботев, Иван Вазов, Алеко Константинов, Христо Смирненски, Гео Милев, Никола Вапцаров, Николай Хайтов, Александър Пушкин, Фьодор Достоевски, Сергей Есенин, Максим Горки и други. Днес официално бяха открити и паметниците на майстора на късия разказ Йордан Йовков и българската поетеса от еврейски произход Дора Габе. На тържествената церемония бе припомнено, че 70 книги на големия български писател Йордан Йовков са преведени на над 25 езика, а отделни негови творби  – на над 37, сред които арабски, виетнамски, китайски, персийски, полски, фински, хинди, шведски, японски, а Дора Габе за пръв път публикува стихотворението „Пролет“ в сп. „Младина“ в Шумен. Истинският ѝ творчески дебют са стихотворните цикли, поместени в списанията „Мисъл“, „Демократически преглед“ и „Ново общество“ през 1905 – 1906 година. Дора Габе разгръща дарованието си и в областта на детската литература. „Нека във всеки български дом да има по една българска книга“, призоваха присъстващите. Лентите на двата бюст-паметника  на Йордан Йовков и Дора Габе бяха прерязани от главния уредник на Дом – паметник „Йордан Йовков“ в Добрич д-р Кремена Митева. В словото си тя отбеляза, че двамата автори са свързани силно с Добруджа. Д-р Кремена Митева благодари на организаторите и им предостави книги и поздравителни адреси от Община град Добрич. Тя  посипа пръст от Добруджа в основата на двата бюст – паметника. Поздравителни адреси и книги за Йордан Йовков от името на Община град Добрич получиха и авторите на двете склуптори. Бюст-паметникът на Йордан Йовков е дело на възпитаника на Великотърновския университет Евгений Воденичаров, който от почти четвърт век живее в САЩ и в момента е един от 55-имата скулптори, работещи за Холивуд. Автор на бюст-паметника на Дора Габе е скулпторката Зоя Лекова, завършила Националната художествена академия през 2000 година в ателието на проф. Крум Дамянов. През 2016 година тя защитава докторат, а в момента е хоноруван преподавател в Академията, катедра „Метал“.  \r\nМарияна ВАЛЕНТИНОВА", "date": "2018.10.22", "title": "Шумен: Пръст от Добруджа бе посипана под постаментите на Йордан Йовков и Дора Габе, открити в Двора на кирилицата в Плиска"}
{"url": "http://www.focus-news.net/news/2018/10/22/2581321/futbol-aleksis-sanches-propusna-trenirovkata-na-manchestar-yunayted-predi-macha-s-yuventus.html", "text": "Звездата на Манчестър Юнайтед Алексис Санчес неочаквано пропусна последната тренировка на отбора преди решаващия мач от Шампионската лига с Ювентус във вторник. Според някои информации в английските медии, това може да е свързано с евентуален трансфер на чилиеца през зимата. Той остана резерва и в двубоя с Челси на „Стамфорд Бридж“ в събота, който завърши наравно 2:2.", "date": "2018.10.22", "title": "Футбол: Алексис Санчес пропусна тренировката на Манчестър Юнайтед преди мача с Ювентус"}
{"url": "http://www.focus-news.net/news/2018/10/22/2581311/premierat-boyko-borisov-nadyavam-se-obedineni-patrioti-da-opravyat-vzaimootnosheniyata-si-kogato-sa-si-slagali-podpisite-kato-otgovorni-polititsi-sme-se-razbrali-za-chetiri-godini.html", "text": "Надявам се „Обединени патриоти“ да оправят взаимоотношенията си - когато са си слагали подписите като отговорни политици, сме се разбрали за четири години. Това каза премиерът Бойко Борисов на пресконференция в Дубай по повод проблемите в коалицията, предаде репортер на  Агенция „Фокус“.   Премиерът подчерта, че моралният акт на несъгласието си с казаното от вицепремиера Валери Симеонов си го е изразил в петък пред всички медии. „Оттук нататък мога само да помоля да доизпълним ангажимента си, който имаме към майките на деца с увреждания“, каза премиерът. По думите му техните деца не са не са уж болни. „Те са болни, ние го виждаме“, заяви още премиерът. „Не мога от името на Валери Симеонов да поема, какъвто и да е ангажимент“, заяви още премиерът. Във връзка с искането на Волен Сидеров за конферентна връзка за коалиционен съвет, Борисов заяви: „Имам телефон, да ме потърсят“, каза Борисов. По отношение на майките на деца с увреждания Борисов заяви: „С цялото си уважение се отнасям към тях, претенции могат да имат за мои думи, на министрите от ГЕРБ или ако не изпълнят тези ангажименти“, допълни премиерът. На въпрос дали той в случая се явява заложник на споразумението с патриотите, Борисов отговори: „Естествено, че съм заложник. Коалиционно споразумение означава, че се залагаш и в рамките на това споразумение, поемаш пасивите, които ти носи“, каза премиерът. На въпрос дали той е заложник на нежеланието на Валери Симеонов да подаде оставка, Борисов отговори: \"Да подам аз, това ли ми казвате? И да хвърля държавата в хаос, преди да се приеме бюджета или всичко това, което творим досега да отиде на вятъра, както десетилетия е отишло\".  \r\n„Надявам се колегите от „Обединени патриоти“ да решат помежду си взаимоотношенията си. Видно е, че между Валери Симеонов и  Волен Сидеров има огромно напрежение. Когато са си слагали подписите, са ги слагали като отговорни политици и сме се разбрали това да е за четири години. Оттук насетне всичко друго би било дезертиране, бягане от отговорност или нарушаване на споразумението“, допълни още премиерът.", "date": "2018.10.22", "title": "Премиерът Бойко Борисов: Надявам се „Обединени патриоти“ да оправят взаимоотношенията си - когато са си слагали подписите като отговорни политици, сме се разбрали за четири години"}
{"url": "http://www.focus-news.net/news/2018/10/22/2581322/haskovo-62-godishen-rabotnik-e-pochinal-sled-kato-e-udaren-ot-avtomobil-na-kragovoto-krastovishte-v-posoka-kardzhali.html", "text": "В 7.26 часа в РУ Хасково е съобщено за пътен инцидент с починал. На кръговото кръстовище в посока към Кърджали, 68-годишен водач от Димитровград на лек автомобил Фолксваген е ударил на 62-годишен мъж от с.Дрянка, община Баните, Смолянско. Това съобщиха от  ОДМВР- Хасково . Водачът е нарушил временната забрана за движение, въведена с пътни знаци и светлинен източник и навлизайки в ремонтирания участък е ударил обслужващия пътя работник. Пострадалият е починал на път за болницата в линейката. Образувано е досъдебно производство.", "date": "2018.10.22", "title": "Хасково: 62-годишен работник е починал след като е ударен от автомобил на кръговото кръстовище в посока Кърджали"}
{"url": "http://www.focus-news.net/news/2018/10/22/2581323/burgas-filialat-na-natsionalnata-hudozhestvena-akademiya-v-grada-organizira-mezhdunarodna-konferentsiya-po-art-terapiya.html", "text": "Филиалът на Националната художествена академия в Бургас организира международна конференция по арт терапия. Това съобщиха от пресцентъра на  Община Бургас . Форумът ще се проведе в  зала „Георги Баев“ на Културен център „Морско казино“ – Бургас на 25 и 26 октомври 2018 година, от 09.00 часа. Темата на научната конференция е „Арт терапия – създаване на нови идеи и нови ценности“. Учени от Русия, Унгария и България ще дискутират приложението на изкуствата в личностното и общностното развитие, с оглед на актуалните потребности в днешния динамичен свят. Как новите идеи създават нови ценности, не само в рехабилитацията на хора с трайни или временни увреждания, но и в иновационните визии за обществената еволюция като цяло,  ще обсъдят още участниците във форума.", "date": "2018.10.22", "title": "Бургас: Филиалът на Националната художествена академия в града организира международна конференция по арт терапия"}
{"url": "http://www.focus-news.net/news/2018/10/22/2581307/sputnik-sarbiya-patriarh-vartolomey-znae-vsichko-za-chernata-propaganda-na-moskva.html", "text": "Константинополският патриарх Вартоломей заяви, че няма да се огъне под натиска във връзка с украинския църковен въпрос, предава  сръбската редакция на руското радио Sputnik . \r\nВ рамките на изказване по време на заседание на градската управа на гръцката диаспора в Истанбул, патриархът обясни, че привилегиите на Вселенската патриаршия се основават на решения и канони на Вселенските събори и са задължителни за всички в православния свят, отбелязва Sputnik. \r\n„Независимо дали се харесва на нашите руска братя или не, рано или късно те ще следват решенията, взети от вселенския патриарх, защото няма да имат друг избор“, категоричен бе патриарх Вартоломей, като се възползва от възможността да каже на гърците в Истанбул, че знае за „добре платени статии“ и „черната пропаганда“ на руската страна, насочена срещу Константинополския патриарх. \r\n„Бог ни е дал две уши, за да чуваме от всички страни“, с усмивка на лицето отбеляза той, както отбелязва изданието. \r\nТова вероятно е първият случай, когато вселенски патриарх „приема предизвикателството“ на Москва във връзка с украинския въпрос, отбелязва „Спутник“. \r\nПревод и редакция:", "date": "2018.10.22", "title": "Sputnik (Сърбия): Патриарх Вартоломей знае всичко за черната пропаганда на Москва"}
{"url": "http://www.focus-news.net/news/2018/10/22/2581325/publikatsiite-i-komentarite-v-sotsialnite-mrezhi-che-mon-provezhda-zadalzhitelno-pod-kakvato-i-da-e-forma-obuchenie-na-pedagozi-za-nachalna-pedagogika-s-romski-ezik-ne-otgovaryat-na-istinata.html", "text": "Публикациите и коментарите в социалните мрежи, че МОН провежда задължително под каквато и да е форма обучение на педагози за начална педагогика с ромски език, не отговарят на истината. Това съобщиха от пресцентъра на  Министерство на образованието и науката . \r\nВ електронната платформа, цитирана в социалните мрежи, преподавателите записват специалността, която са придобили рамките на своето висше образование. Именно в този списък присъства и специалност „начална училищна педагогика с ромски език“. Фигурират и всички останали педагогически специалности, изучавани във висши училища. Наличието на „начална училищна педагогика с ромски език“ в платформата гарантира правото на завършилите тази специалност през годините, когато е имало такава, също да имат достъп и да се включат в различните обучения за допълнителна квалификация. От 2004 до 2009 г. тази специалност е съществувала във Великотърновския университет, била е закрита в съответствие със становище на Националната агенция за оценяване и акредитация. Сега  специалност „начална училищна педагогика с ромски език“ няма в нито едно от висшите училища в страната. \r\nВизираната платформа ще послужи за доброволното кандидатстване на педагози, които желаят да придобият допълнителна квалификация по изпълняван от МОН проект на Оперативна програма „Наука и образование за интелигентен растеж“. Допълнителна квалификация по „начална училищна педагогика с ромски език“ не е предвидена и не предстои да се провежда. \r\nОфициалният език в системата на образованието в Република България е българският. За децата и учениците с различен произход е осигурена възможност да изучават и своя майчин език в избираемите и/или във факултативните учебни часове. Към момента, както и за последните 10 години данните на Министерството на образованието и науката показват, че в нито едно училище в страната няма ученици, които да са избрали като майчин език ромския, и съответно не са провеждани, нито се провеждат такива занятия.", "date": "2018.10.22", "title": "Публикациите и коментарите в социалните мрежи, че МОН провежда задължително под каквато и да е форма обучение на педагози за начална педагогика с ромски език, не отговарят на истината"}
{"url": "http://www.focus-news.net/news/2018/10/22/2581316/premierat-boyko-borisov-prizovavam-maykite-na-detsa-s-uvrezhdaniya-zaradi-kauzata-si-da-izchakat-da-svarshim-rabotata.html", "text": "Призовавам майките на деца с увреждания заради каузата си да изчакат да свършим работата. Това каза премиерът Бойко Борисов на пресконференция в Дубай по повод протестите на майките на деца с увреждания, предаде репортер на  Агенция „Фокус“.  „По време на тройната коалиция и на служебното правителство само за два месеца с над 100 млн. събраха приходните агенции по-малко. Искат пак да се случи същото? Не ги съветвам. Най-приятелски. Виждам какво има отстрани. Тези, които уж загряват, в такава тежка катастрофа ще вкарат държавата, че просто ви го гарантирам. За това стискам зъби, мълча и се опитвам да свърша работа. Мисля, че я върша добре като гледам параметрите в държавата и като гледам отношението на всички в света към България“, допълни още министър-председателят.  \r\nБорисов припомни, че правителството е поело ангажимент законите, които искат майките, да вървят заедно. „Таймингът беше в срядата, която мина да го приемем на МС, сега в сряда съм създал организация от ПГ на ГЕРБ, надявам се и останалите, да минат през комисии, четене по най-бързия начин, петъка, който идва да се гледат в парламента, да бъдат приети“, коментира Борисов.  \r\nПо думите му бюджетът за 2019 г. е качен на сайта и до 29 октомври ще бъде приет на МС. Борисов заяви, че 150 млн. лв. ще бъдат заложени повече в тази сфера в новия бюджет.", "date": "2018.10.22", "title": "Премиерът Бойко Борисов: Призовавам майките на деца с увреждания заради каузата си да изчакат да свършим работата"}
{"url": "http://www.focus-news.net/news/2018/10/22/2581327/68-ma-brigada-spetsialni-sili-zapochna-mnogonatsionalnoto-uchenie-na-silite-za-spetsialni-operatsii-v-9-cjse-thracian-sword-18.html", "text": "На учебен полигон „Ново село” започна многонационалното учение „Thracian Sword 18“ на Силите за специални операции на страните членки на инициативата В-9 на югоизточна Европа. Това съобщиха за  Радио „Фокус“-Пловдив  от 68-ма бригада Специални сили. Учението се провежда ежегодно, като през 2018 г., от 22 октомври  до 26 октомври 2018г., то се извършва на територията на Република България и българските Сили за специални операции са домакин. \r\nУчастници са формирования на Силите за специални операции на страните членки на инициативата B-9 на югоизточна Европа със столици Анкара, Атина, Белград, Букурещ, Подгорица, Сараево, Скопие, София и Тирана с подкрепата на авиация предоставена от Въоръжените сили на САЩ. \r\nОфицер, планиращ учението, е командирът на българските сили за Специални операции бригаден генерал Явор Матеев. Офицер, провеждащ учението, е заместник-командирът на българските Сили за специални операции полковник Иван Райков. Общо участниците на Учебен полигон „Ново село” са до 200 военнослужещи. \r\nОт българските Сили за специални операции участват военнослужещи от 1-ви батальон Специални бойни действия с командир подполковник Цветан Русинов и представители от „Взвода за парашутна подготовка” на Учебен център с командир капитан Стоилко Здравков. \r\nВИП денят за високопоставени гости ще се проведе на 26 октомври 2018г. от 10.00 часа на Учеб полигон „Ново село“. Ще присъстват командирите на силите за Специални операции, както посланиците и военните аташета на държавите участнички.", "date": "2018.10.22", "title": "68-ма бригада Специални сили: Започна многонационалното учение на Силите за специални операции В-9 CJSE „Thracian Sword 18“"}
{"url": "http://www.focus-news.net/news/2018/10/22/2581326/ombudsmanat-maya-manolova-dobriyat-podhod-e-okolo-masata-i-ochi-v-ochi-da-se-reshavat-problemi-a-ne-s-prehvarlyane-na-otgovornostta.html", "text": "Добрият подход е около масата и очи в очи да се решават проблеми, а не с прехвърляне на отговорността. Това каза омбудсманът Мая Манолова на работна среща за подписката на повече от 100 граждани от Своге, които искат гаранции за безопасността на пътя София – Своге, предаде репортер на  Агенция „Фокус“.  Манолова уточни, че повод за срещата е безопасността на пътя Мездра – София и по-специално участъкът Нови Искър – Ребърково. „Сезирана съм от подписка от жители на град Своге, като тя е с подписите на над 100 души. Бях поканена и се включих в протестите на гражданите на 19 септември и там поех конкретни ангажименти да представя исканията на хората от Своге на институциите и да ги запозная с тяхното становище. Ние сме предприели предвидените от закона действия“, заяви още омбудсманът. По думите й добрият подход е около масата, очи в очи да се кажат какви са очакванията на гражданите и какво са направили дотук институциите. „Подходът с прехвърляне на отговорност не е добър. На хората им е безразлично коя институция ще извърши едно или друго действия, важното е работата да бъде свършена“, допълни тя.  \r\nМанолова запозна всички с исканията на протестиращите, сред които са да се посочат виновните лица за качеството на пътя, да бъде направена ревизия на ремонтите дейности, да бъдат подменени мантинелите и да бъде обезопасена пешеходната зона, на определени участъци, да бъдат поставени обезопасителни мрежи, да бъдат прочистени участъците с намалена видимост, да се направят отводнителни шахти, да бъде отремонтиран участък с пропаднал път и да се поставят пътните знаци съгласно Закона за движение по пътищата и други.  \r\nДеница КИТАНОВА", "date": "2018.10.22", "title": "Омбудсманът Мая Манолова: Добрият подход е около масата и очи в очи да се решават проблеми, а не с прехвърляне на отговорността"}
{"url": "http://www.focus-news.net/news/2018/10/22/2581329/shumen-generalniyat-konsul-na-ruskata-federatsiya-vav-varna-vladimir-klimanov-otkri-byust-pametnitsite-na-shestima-ruski-klasitsi-v-dvora-na-kirilitsata-v-pliska.html", "text": "Генералният консул на Руската федерация във Варна Владимир Климанов откри бюст-паметниците на шестима руски класици в Двора на кирилицата в Плиска, предаде репортер на  Радио „Фокус“ – Варна . След церемонията по тържественото откриване на паметниците на българските писатели Йордан Йовков и Дора Габе в навечерието на Деня на народните будители последва церемония по откриването на руските класици Лев Толстой, Александър Грибоедов, Иля Илф и Евгени Петров, Марина Цветаева, Антон Чехов и Иван Крилов. Алея на писателите ще събере общо 80 бюстa на творци – чест и гордост за националните култури, използвали кирилската писменост като път към умовете и сърцата на читателите. Тя ще поведе и посетителите на Двора към необятния свят на литературното творчество, за да усетят душевността и да узнаят повече за историята на народите, писали и пишещи на кирилица, обясни създателят на Двора на кирилицата Карен Алексанян. Авторите на осемте постамента получиха грамоти от Асоциацията на Българите по света, а част от тях присъстваха на тържествената церемония. Автор на бюст-паметника на Лев Толстой е академик Михаил Переяславец. Неговите монументални композиции, паметници и останалите му художествени творби могат да се видят на открито в столицата и други градове. Паметникът на Александър Грибоедов е дело на президента на Руската художествена академия академик  Зураб Церетели. Той е автор на над  5 000 произведения от живописта, графиката, скулптурата, монументално-декоративното изкуство. Автор на паменика на Чехов е скулпторът от третото поколение на творческата династия Рукавишникови Александър Рукавишников.  Автор на интересното художествено решение “2 в 1” на бюст-паметника на Илф и Петров е доцентът от Московската художествена академия „В. Суриков“ Александър Миронов. Негови творби присъстват в музейните експозиции на Москва, Анкара и в частни колекции в Русия, Франция, Германия, Канада. Бюст-паметникът на Марина Цветаева е дело на младата руска скулпторка Евгения Дубровина. Автор на бюст-паметника на Крилов е един от най-талантливите млади руски скулптори Алан Казиев. След откриването на постаментите отец Андрей отслужи молебен и освети откритите бюст-паметници, след което всички присъстващи отдадоха почит с едноминутно мълчание. Тържественото откриване на паметниците на писателя Йордан Йовков, поетесата Дора Габе и руските класици Лев Толстой, Александър Грибоедов, Иля Илф и Евгени Петров, Марина Цветаева, Антон Чехов и Иван Крилов в културно-исторически център „Двор на кирилицата“ в Плиска бе съпътствано с музикални изпълнения и рецитал на деца от град Каспичан.  \r\nМарияна ВАЛЕНТИНОВА", "date": "2018.10.22", "title": "Шумен: Генералният консул на Руската федерация във Варна Владимир Климанов откри бюст-паметниците на шестима руски класици в Двора на кирилицата в Плиска"}
{"url": "http://www.focus-news.net/news/2018/10/22/2581330/haskovo-sled-krazhba-v-parva-poliklinika-150-vaksini-sa-negodni-za-upotreba.html", "text": "В 9.50 часа в РУ Хасково е получен сигнал, че за времето от 19.30 часа на 19 до 9.20 часа на 21 октомври, през отворен прозорец, е проникнато в 6 лекарски кабинети в сграда на Първа поликлиника. Това съобщиха от  ОДМВР- Хасково . Пристигналите на място полицаи са установили, че е извършена кражба на 3 електронни подписа, флашпамет и от хладилник са извадени 150 ваксини, което ги е направило негодни за употреба. Работата по образуваното досъдебно производство продължава.", "date": "2018.10.22", "title": "Хасково: След кражба в Първа поликлиника 150 ваксини са негодни за употреба"}
{"url": "http://www.focus-news.net/news/2018/10/22/2581328/vratsa-politsiyata-e-zadarzhala-imanyar-v-kulturno-istoricheskata-mestnost-variana-drug-e-izbyagal-i-e-obyaven-za-izdirvane.html", "text": "На 21 октомври в културно-историческата местност „Вариана“ в землището на село Лесковец, полицейски служители са установили двама мъже, които извършвали разкопки с металотърсачи и лопати. Това съобщиха от  ОДМВР-Враца . При опит да бъдат заловени, едното лице успява да избяга. Задържан е 31-годишен мъж  от Бяла Слатина. Установено е, че избягалото лице е 31-годишен жител на Оряхово. Мъжът е обявен за издирване. Образувано е досъдебно производство.", "date": "2018.10.22", "title": "Враца: Полицията е задържала иманяр в културно-историческата местност „Вариана“, друг е избягал и е обявен за издирване"}
{"url": "http://www.focus-news.net/news/2018/10/22/2581319/eva-zhecheva-direktsiya-prava-na-deteto-pri-ombudsmana-na-republika-balgariya-balgarite-ne-izpalnyavat-sadebnite-resheniya.html", "text": "Българинът е склонен да не изпълнява съдебните решения. Отнася се към тях като към лист хартия, а изпълнението им зависи от това с колко пари, връзки или контакти разполага осъденият. Това коментира преди началото на Националната конференция „Правата и интересите на детето при родителски конфликти и родителско отчуждение“ във Варна Ева Жечева, директор на Дирекция „Права на детето“ към Омбудсмана на Република България, предаде репортер на  Радио „Фокус“ – Варна . По думите на експерта, когато родителските конфликти стигнат до съда, трябва да има и последващи дисциплиниращи мерки при изпълнението на решението на мигистратите. Ева Жечева даде за пример практиката в Норвегия, където по служебен път съдът може да проследи дали има промяна в местоживеенето на детето. „Важно е да се разбере има ли нормативни дефицити в практиката, както и какъв е профилът на родителите“, каза още тя преди началото на конференцията във Варна. \r\nЕва Жечева отбеляза също, че прилагането на модела на споделено родителство у нас не би довело до снижаването на случаите на семейни конфликти и деца, които са в изключително тежка рискова ситуация. Експертът обясни, че някои държави са въвели този модел, но той е бил обсъждан преди две-три години и на кръгла маса у нас. Тя е била организирана от Омбудсмана Мая Манолова, която тогава е застанала зад хората, предлагащи споделеното родителство. „Съдейки от жалбите и работата по конкретни случаи обаче, аз не мисля, че това е панацеята“, коментира експертът. Тя добави, че много деца на родители в конфликт растат в среда, в която ден след ден променят поведението си и навиците си. „Така че, с цялото уважение към децата, нека не подхождаме към решения, които ще натоварят тях и ще улеснят нас. Това е и целта на конференцията да се изследват всички въпроси и действия на институциите през правата на детето“, каза още Ева Жечева. Според нея в 90 процента от случаите в България, отглеждащият родител започва малко по малко да затваря кръговете и да спира възможностите на другия родител за контакт. „Детето започва да развива поведенчески проблеми. Това са сложни психологически въпроси. Но ако всяка една институция изпълнява вменените по нормативна уредба функции, наистина няма да се стига до тежки случаи“, посочи още директорът на Дирекция „Права на детето“. \r\nДиана СТОЕВА", "date": "2018.10.22", "title": "Ева Жечева, Дирекция „Права на детето“ при Омбудсмана на Република България: Българите не изпълняват съдебните решения"}
{"url": "http://www.focus-news.net/news/2018/10/22/2581318/voenniyat-ministar-na-sarbiya-nay-golemite-protivnitsi-na-razgranichavaneto-s-velika-albaniya-sa-makedoniya-i-cherna-gora.html", "text": "Министърът на отбраната на Сърбия Александър Вулин даде интервю пред белградския вестник „Политика“ за формирането на косовска армия и разграничаването, в рамките на което отбеляза, че най-големите противници на разграничаването с „Велика Албания“ са страните от региона Черна гора и Македония, пише  електронното издание на македонския вестник „Денешен“ . \r\n„Процесът за разрешаването на сръбския национален въпрос е започне, когато се разделим с албанците. Време е Сърбия да започне да мисли само за себе си и своя народ“, призова Вулин, като обясни, че „колкото по-бързо бъде направено ясно разграничение с „Велика Албания“, толкова по-големи възможности ще има Сърбия да спре нейното разширяване и да укрепи своите позиции“. \r\nСпоред мнението на сръбския министър, „най-силно се противопоставят на тази идея страните от региона – Черна гора и Македония, които признаха Косово и обвиниха Сърбия, че е предизвикала всички войни и конфликти, а днес се плашат от възможността „Велика Албания“ да започне да се създава на техните територии“. \r\nПопитан дали КФОР може да защити сръбското население в Косово, Вулин отговори, че „или международната общност е безсилна да обезпечи мира и върховенството на закона, или т.н. армия на Косово е безсмислена авантюра, която може да взриви мира в Косово и региона, а трета възможност не съществува“. \r\nПревод и редакция:", "date": "2018.10.22", "title": "Военният министър на Сърбия: Най-големите противници на разграничаването с „Велика Албания“ са Македония и Черна гора"}
{"url": "http://www.focus-news.net/news/2018/10/22/2581332/balgariya-specheli-dve-dela-pred-evropeyskiya-sad-po-pravata-na-choveka.html", "text": "С две решения от 25 септември т.г. Европейският съд по правата на човека (ЕСПЧ) намира, че жалбите по делата „Владимиров срещу България“ и „Георгиев срещу България“ са явно необосновани. Това съобщиха от пресцентъра на  Министерството на правосъдието . \r\nПо първото дело ЕСПЧ отхвърля иска срещу България за обезщетение от 607 710 евро на бизнесмен, построил хотел и заведение върху свлачище.  \r\nДело е заведено от бизнесмена Владимиров, който купува земя в района на свлачище близо до спирка „Журналист\" във Варна. Свлачището е регистрирано през 1972 година, но въпреки това жалбоподателя решава да построи хотел и ресторант на мястото. През 2005 г. и 2008 г. свлачището се активизира и постройките претърпяват съществени увреждания. Собственикът завежда иск по Закона за отговорността на държавата и общините за вреди (ЗОДОВ), за вреди, претърпени поради непредприемане от националните власти на укрепителни действия в района. Искът е отхвърлен с окончателно решение на Върховния административен съд (ВАС) с констатацията, че претърпените от жалбоподателя вреди не са в пряка причинна връзка с твърдението за бездействие на държавата, а с естествените природни процеси. \r\nПо-късно жалбоподателят се оплаква и пред ЕСПЧ, че държавата не е предприела необходимите мерки, за да предотврати вреди върху собствеността му, като претендира 582 710 евро за претърпени загуби и пропуснати ползи и с още 25 000 евро за неимуществени вреди, общо 607 710 евро.  \r\nСлед като правителствените агенти от Министерство на правосъдието предоставят на ЕСПЧ становище по казуса, подкрепено с доказателства, Съдът обявява жалбата на  Владимиров за явно необоснована. Магистратите отбелязват, че правото на едно лице мирно да се ползва от притежанията си не е абсолютно и не се простира отвъд разумното според обстоятелствата. В случаите на природни бедствия, които са по същността си извън човешкия контрол, задължението на държавата за предприемане на мерки не се разпростира толкова широко, както например в случаите на имуществени вреди, настъпили в резултат на инциденти, свързани с рискови човешки дейности, сочи съдът. И допълва, че жалбоподателят е купил земята с цел осъществяване на търговска дейност, бил е осведомен за свлачищните процеси и е следвало да прецени сам риска за инвестициите си.  \r\nЕСПЧ се съгласява и с изводите на националните съдилища в производството по ЗОДОВ, че вредите за жалбоподателя са настъпили в резултат на бедствието и биха могли да настъпят независимо от предприемането на укрепителни мероприятия от държавните власти.  \r\nПо делото „Георгиев срещу България“ жалбоподателя се оплаква от полицейско насилие, както и че по случая му не е проведено ефективно разследване.  \r\nПрез 2012 г. при опит да му бъде връчен акт за административно нарушение, жалбоподателят отказва да го получи и се скрива в дома си. За съдействие са извикани двама полицейски служители. Жалбоподателят твърди, че полицаите са употребили насилие спрямо него, като са го удряли и ритали, притиснали са го към земята и са му поставили белезници. \r\nЖалбоподателят подава оплакване до началника на полицията в Бургас. Образувани са дисциплинарни производства, в резултат на които на служителите са наложени дисциплинарни наказания. Г-н Георгиев подава жалба и в прокуратурата. След множество извършени следствени действия през 2015 г. прокуратурата прекратява досъдебното производство. Постановлението за прекратяване е окончателно потвърдено от окръжния съд, който намира, че употребата на сила е била необходима и оправдана от поведението на жалбоподателя. \r\nЕСПЧ посочва, че в настоящия случай прокуратурата е образувала наказателно производство, като изводите, до които е стигнала, са били изцяло възприети от съдилищата. От друга страна, твърденията на жалбоподателя не са подкрепени от никакви доказателства. Ето защо Съдът намира, че употребената от полицаите сила е била пропорционална и оплакването на г-н Георгиев е явно необосновано. \r\nОплакването от липсата на ефективно разследване също е отхвърлено като явно необосновано. Съдът счита, че органите са предприели множество действия за установяване на обстоятелствата по случая; жалбоподателят, подпомаган от адвокат, е имал възможност да участва активно в производството; на последно място, изводите на прокуратурата и съдилищата са били подробно мотивирани. Поради това ЕСПЧ приема, че осъщественото разследване е било ефективно.", "date": "2018.10.22", "title": "България спечели две дела пред Европейския съд по правата на човека"}
{"url": "http://www.focus-news.net/news/2018/10/22/2581333/haskovo-telata-na-dvama-mazhe-sa-otkriti-sled-pozhar-v-kashta-v-selo-pokrovan.html", "text": "Две тела са открити след пожар в къща в село Покрован. Това съобщиха от  ОДМВР- Хасково . На 20 октомври в 22.55 часа в РУ Ивайловград е получен сигнал от кмета на селото за горяща къща. Пристигналите на улица „Четвърта“ спасителни екипи открили при огледа в една от стаите два овъглени трупа. Предполага се, че това са живеещите в родния си дом двама братя на 60 и 65 години. От първоначалния оглед липсват данни за умишлен палеж и насилие. Според огнеборците, най-вероятната причина за пожара е незагасена цигара, а мъжете са починали от задушаване. Работата по образуваното досъдебно производство продължава. Назначена е аутопсия.", "date": "2018.10.22", "title": "Хасково: Телата на двама мъже са открити след пожар в къща в село Покрован"}
{"url": "http://www.focus-news.net/news/2018/10/22/2581324/pazardzhik-v-grada-shte-se-provede-protest-s-iskane-za-ostavkata-na-vitsepremiera-valeri-simeonov.html", "text": "В Пазарджик ще се проведе протест с искане за оставката на вицепремиера Валери Симеонов, във връзка с изказването му срещу майките с деца с увреждания . Това съобщиха от общността на родители на деца с увреждания „Системата ни убива“ във  „Фейсбук“ . Митингът е днес от 17,00 до 19,00 часа пред сградата на Oбщината. „Искаме оставката на Валери Симеонов от поста Заместник министър председател на Република България! Заради срама, който изпитва всеки нормален български гражданин от неадекватното му поведение! Заради системни обиди към членове на обществото и използване на езика на омразата! Заради това, че превърна думата „патриот“ в обида! Недупостимо е този човек да продължава да представлява българския народ!“, посочват организаторите на протеста. \r\nРадослава МУРДЖЕВА", "date": "2018.10.22", "title": "Пазарджик: В града ще се проведе протест с искане за оставката на вицепремиера Валери Симеонов"}
{"url": "http://www.focus-news.net/news/2018/10/22/2581338/velizar-eremiev-obshtina-blagoevgrad-poddavaneto-na-predlozheniya-za-initsiativata-ti-predlozhi-kmete-napravi-stava-s-protokol-ot-obshtoto-sabranie-na-etazhnata-sobstvenost.html", "text": "Поддаването на предложения за инициативата „Ти предложи! Кмете направи!“ става с протокол от общото събрание на етажната собственост чрез посредничеството на домоуправителите и с координати за обратна връзка. Това каза за  Радио „Фокус“ – Пирин  Велизар Еремиев, експерт по връзки с обществеността в Община Благоевград. По думите му писмени предложения могат да се подават ѝ от хората, в чиито квартали няма определени домоуправители, както ѝ чрез селските кметове и наместници, които са задължени да представят писмени предложения.  \r\n„Предложения, които се подават и на електронната помощта, обявена на страницата на Община Благоевград в интернет, както ѝ в профила ни в една от социалните мрежи, също ще се взимат под внимание. Тези, които са заложени в настоящия бюджет ще започнат ѝ да се осъществяват“, каза още Еремиев. Той добави, че след като бъдат събрани идеите за реализирането на нови обекти, както ѝ за подобряване на съществуващите ще се проведе разглеждането им в комисия. „Целта на инициативата е идеите и нуждите на гражданите да провокират максимално бързо реални действия от страна на общинската администрация“, подчерта Еремиев. \r\nЛивия НИНОВА", "date": "2018.10.22", "title": "Велизар Еремиев, Община Благоевград: Поддаването на предложения за инициативата „Ти предложи! Кмете направи!“ става с протокол от общото събрание на етажната собственост"}
{"url": "http://www.focus-news.net/news/2018/10/22/2581339/sport-zashtitnikat-na-yuventus-leonardo-bonuchi-e-otkazal-na-manchestar-yunayted-i-manchestar-siti-za-da-se-varne-v-torino.html", "text": "Футболистът Ювентус Леонардо Бонучи разкри, че е отказал предложение на Манчестър Юнайтед преди да се завърне отново в гранда от Торино,това лято. В интервю пред британския „Телеграф“ в навечерието на мача между двата отбора от Шампионската лига на „Олд Трафорд“ в сряда, опитният защитник разкри, че англичаните са се опитали да го привлекат, но той е отказал без да се замисли, защото Ювентус е неговият дом. Оферта към футболиста, според неговите думи, е изпращал и градският съперник Манчестър Сити през 2016 година", "date": "2018.10.22", "title": "Спорт: Защитникът на Ювентус Леонардо Бонучи е отказал на Манчестър Юнайтед и Манчестър Сити, за да се върне в Торино"}
{"url": "http://www.focus-news.net/news/2018/10/22/2581336/burgas-okrazhniyat-sad-ostavi-v-aresta-mazha-ubil-saprugata-si-v-kv-sarafovo.html", "text": "Окръжен съд – Бургас постанови мярка за неотклонение „задържане под стража“ спрямо мъжа, убил съпругата си в кв. „Сарафово“ в Бургас. Това съобщиха от пресцентъра на  Окръжен съд – Бургас . Мъжът е привлечен като обвиняем за умишлено убийство (престъпление по чл. 116, ал. 1, т. 6, предл. 2 и предл. 3, вр. чл. 115 от НК). Манол М. е обвиняем за това, че на 19.10.2018 г., в къща в гр. Бургас умишлено умъртвил Я. М., посредством нанасяне на множество удари с чук в областта на главата на Я. М., довели до тежка черепно-мозъчна травма, като деянието е извършено по особено мъчителен и с особена жестокост начин.  \r\nВ съдебното заседание обвиняемият е изразил становище, че трябва да бъде задържан под стража. Според съда, въпреки началния етап на разследването, до настоящия момент по делото са събрани достатъчно доказателства за обоснованост на предположението, че Манол М. е осъществил престъплението, за което е обвиняем. Съществува и реална опасност обвиняемият да се укрие или да извърши престъпление, ако не бъде задържан. Манол М. е привлечен като обвиняем за тежко умишлено престъпление, за което законът предвижда наказание „Лишаване от свобода“ за срок от 15 до 20 години, доживотен затвор или доживотен затвор без замяна. Съдебната инстанция определи най-тежката мярка за неотклонение, предвид характера и тежестта на разследваното престъпление, едновременно с това и твърденията, че обвиняемият страда от психично заболяване. Определението на Окръжен съд – Бургас може да бъде обжалвано или протестирано в тридневен срок пред въззивна инстанция.", "date": "2018.10.22", "title": "Бургас: Окръжният съд остави в ареста мъжа, убил съпругата си в кв. „Сарафово“"}
{"url": "http://www.focus-news.net/news/2018/10/22/2581340/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.22", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/22/2581331/24-vesti-makedoniya-vmro-dpmne-svika-zasedanie-na-tsk-v-ponedelnik-vecherta.html", "text": "Централният комитет на ВМРО-ДПМНЕ ще се събере на заседание в понеделник вечерта, като от опозицията анонсираха, че на него ще обсъдят политическите събития в Македония и това, което се случи в петък вечерта в македонския парламент, съобщава  скопското електронно издание „24 Вести“ . \r\nПреди заседанието, както отбелязва изданието, влиятелни фигури на ВМРО-ДПМНЕ изразиха подкрепата си към председателя Християн Мицковски, въпреки че осем от народните представители на фракцията гласуваха срещу нея и осигуриха нужните гласове за инициирането на конституционните промени, произтичащи от договора за името с Гърция. \r\nДепутатът от основната опозиционна партия Владко Джорчев през „Туитър“ изрази подкрепата си за Мицковски, а освен това написа, че за ВМРО никога не е имало лесни времена. \r\nДруг изтъкнат функционер на партията, Илия Димовски, предупреди, че няма да участва в нови битки и калкулации във ВМРО-ДПМНЕ. \r\nБившият директор на Управлението за сигурност и контраразузнаване (УБК) на Македония и бивш високопоставен деец на ВМРО-ДПМНЕ, Сашо Миялков предупреди, че не е време за създаване на разделения и призова за обединение, което, по неговите думи, е по-нужно от всякога. \r\nПревод и редакция:", "date": "2018.10.22", "title": "“24 Вести“ (Македония): ВМРО-ДПМНЕ свика заседание на ЦК в понеделник вечерта"}
{"url": "http://www.focus-news.net/news/2018/10/22/2581334/mihail-rashkov-api-vednaga-sled-katastrofata-v-uchastaka-mezhdu-svoge-i-novi-iskar-sa-podmeneni-mantineli-ostava-nay-ostriyat-zavoy.html", "text": "Веднага след катастрофата в участъка между Своге и Нови Искър са подменени мантинели, остава най-острият завой. Това каза Михаил Рашков, директор на Дирекция „Поддържане на пътната инфраструктура“ към Агенция „Пътна инфраструктура“(АПИ) на работна среща за подписката на повече от 100 граждани от Своге, които искат гаранции за безопасността на пътя София – Своге, предаде репортер на  Агенция „Фокус“.  „Остава най-острият завой, в който има двупосочно движение. Днес взимат шаблони, за да могат да направят там мантинелите“, допълни още Рашков. Във връзка с мантинелата, където е станала катастрофата, той уточни: \"Тази мантинела, в този участък, не е включена в проекта, който се изпълняваше. Тази мантинела е сложена от някого, не от нас\", допълни още Рашков.  \r\nТой уточни, че без разрешение от страна на следствието не може да се направи нищо по ремонта.   \r\nВъв връзка с бетонирането на мантинелите, той уточни, че няма такова като термин. \"За мрежите, предпазващи от падащи камъни, Рашков увери, че количествата са значително повече, отколкото в самия проект. „Това са едни 50-60 км. в дефилето. Горе-долу, ако цялото дефиле го опаковаме с предпазна мрежа, мисля, че ще са необходими около 30 – 40 млн. лв.“, допълни още Рашков. По думите му одит по пътна безопасност трябва да приключи и той ще каже къде трябва и къде е необходимо да се извърши ново монтиране на предпазни мрежи. „Дървета и храсти, доколкото можахме изчистихме, но продължаваме“, заяви още Рашков. \"Всички пътни знаци, съгласно по Закона за движение по пътищата, има проект. Той е изпълнен\", допълни още Рашков. \"Поддръжката на пътните знаци, маркировката, всичко това е в рамките на бюджета, който има Агенцията\", каза той.  \r\nДеница КИТАНОВА", "date": "2018.10.22", "title": "Михаил Рашков, АПИ: Веднага след катастрофата в участъка между Своге и Нови Искър са подменени мантинели, остава най-острият завой"}
{"url": "http://www.focus-news.net/news/2018/10/22/2581344/ek-komisar-mariya-gabriel-i-uchenitsi-ot-1-su-pencho-p-slaveykov-v-sofiya-programiraha-s-robota-finch.html", "text": "Ден преди финала на шестото  издание на Европейската седмица на програмирането, българският еврокомисар по цифровата икономика и общество Мария Габриел посети  1 СУ „Пенчо П. Славейков“ в София заедно със зам.-министъра на МОН Деница Сачева, където петокласници демонстрираха умения за програмиране с робота Финч. В интересното занимание, организирано от фондация „Глобални библиотеки-България“ в сътрудничество с Посолството на САЩ, децата направиха сигурни стъпки в програмирането по забавен начин, съобщава  пресслужбата на европейската комисия . \r\nКомисар Мария Габриел насърчи учениците да превърнат тези първи стъпки в начало на пътя им към овладяване на новите технологии, които разкриват необятни хоризонти и им дават нови възможности за обучение и реализация.  \r\n\"В днешното занимание най-говоримият език беше езикът на програмирането. Благодаря на талантливите деца за това, че показват колко са важни цифровите умения, които всъщност са умения за живот. Европейската седмица на програмирането тази година отбеляза рекорд с 38 000 регистрирани събития, 33 000 от тях проведени в училищата. Радвам се, че  България се включи много активно с множество дейности, обхванали повече от 24 000 участника, включително за първи път реализирани 10 проекта в детски градини в партньорство с университети\", коментира българският еврокомисар по цифровата икономика и общество Мария Габриел.", "date": "2018.10.22", "title": "ЕК: Комисар Мария Габриел и ученици от 1 СУ „Пенчо П. Славейков“ в София програмираха с робота Финч"}
{"url": "http://www.focus-news.net/news/2018/10/22/2581345/veliko-tarnovo-stopanska-akademiya-d-a-tsenov-svishtov-otnovo-be-domakin-na-natsionalen-studentski-shampionat-po-tenis-na-masa.html", "text": "Стопанска академия за пореден път бе домакин на Националния университетски шампионат по тенис на маса, организиран от Университетски спортен клуб „Д. А. Ценов”. Това съобщиха от пресцентъра на  Стопанска академия „Д. А. Ценов” – Свищов . В първенството участваха студенти от 12 висши училища – Университет за национално и световно стопанство – София, Технически университет – София, Софийски университет „Св. Климент Охридски”, Шуменски университет „Епископ Константин Преславски”, Университет по строителство, архитектура и геодезия – София, Национална спортна академия „Васил Левски” – София, Русенски университет „Ангел Кънчев”, Химикотехнологичен и металургичен университет – София, Аграрен университет – Пловдив, Пловдивски университет „Паисий Хилендарски”, Медицински университет – Плевен и домакините от УСК „Д. А. Ценов” – Свищов.  \r\nНационалния университетски шампионат откри зам.-ректорът на Стопанска академия по студентска политика и институционални комуникации, доц. д-р Николай Нинов. От името на академичното ръководство и академичната общност той приветства треньорите и техните състезатели. В обръщението си към участниците в шампионата, доц. Нинов подчерта радостта на домакините от възможността да посрещнат спортния елит в тази дисциплина и изказа своите надежди, че гостоприемството и отличната организация ще затвърдят името на СА „Д. А. Ценов” не само като образователен, но и спортен студентски център при това с дългогодишни традиции, в това число и в тениса на маса. Към всички присъстващи той отправи пожелания за успешно представяне и постигане на поставените спортни цели. \r\nПриветствие към участниците и домакините поднесе доц. Галина Очева – завеждащ сектор „Тенис на маса” при НСА „В. Левски” и главен съдия на шампионата. Тя пожела достойно представяне на състезателите и даде висока оценка на отличните условия, предоставени от организаторите. Сред гостите на официалното откриване на турнира бе ръководителят на катедра „Физическо възпитание и спорт” при Стопанска Академия – ст. преп. д-р Асен Атанасов. Ръководител на настоящия турнир бе ст. преп. д-р Елиз Караманлиева от същата катедра – дългогодишен треньор на свищовския отбор, която е и председател на национална секция „Тенис на маса” към Асоциация за университетски спорт „Академик”.  \r\nНационалния университетски шампионат по тенис на маса е едно от най-мащабните спортни събития сред студентските първенства в България и се провежда в два етапа – есенен и пролетен. В първия етап, който се състоя в Свищов, участваха над 60 състезатели, разпределени в 10 отбора при мъжете и 8 при жените. За провеждане на есенния дял, в който се изиграха половината от срещите, съдейства СКТМ (спортен клуб по тенис на маса) „Нове”, като предостави безвъзмездно общинската зала по тенис на маса. Крайното отборно и индивидуално класиране ще бъдат решени след втория етап, който ще се проведе през м. май във Варна, в рамките на традиционната годишна Универсиада. \r\nЗа участниците в есенния дял, домакините от Стопанска академия бяха подготвили и изненади, като отличиха с награди състезатели и преподаватели. В проведения, по идея на организаторите, конкурс Мис и Мистър тенис на маса, за най-красива тенисистка бе избрана Даниела Стойчева от Медицински университет – Плевен, а титлата Мистър тенис на маса получи състезателят на НСА, Николай Петров. Наградите на високо оценените спортисти, връчи лично зам.-ректора на Академията – доц. Нинов. Двама преподаватели – от ХТМУ и УАСГ, бяха наградени от организаторите за дебютно участие в Националния университетски шампионат, а доц. Очева бе отличена като доайен в тениса на маса.", "date": "2018.10.22", "title": "Велико Търново: Стопанска академия „Д. А. Ценов” – Свищов отново бе домакин на Национален студентски шампионат по тенис на маса"}
{"url": "http://www.focus-news.net/news/2018/10/22/2581346/krasimir-georgiev-zam-kmet-na-dupnitsa-v-ramkite-na-nyakolko-mesetsa-dupnitsa-shte-ima-integriran-gradski-transport.html", "text": "В рамките на няколко месеца Дупница ще има интегриран градски транспорт. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите е положена първа копка по проекта. Проектът е на стойност над 7 млн. лева.  \r\n„Това е проект, по който се работи в рамките на няколко години. По този проект имахме много обжалвания, много съдебни процедури, но в крайна сметка вече официално започнахме. Това е един всеобхватен проект”, каза Красимир Георгиев. По думите му в един голям периметър на града се подменя водопровод и канализация. В основните дейности ще бъдат преасфалтирани основните пътни отсечки в града. Ще бъде изградена пътната инфраструктура на изградените социални жилища в Дупница. Предвижда се пускането на нова линия на градския транспорт. „като част от проекта имаме доставка на нови автобуси, ще бъде въведена и сложна електронна система, която ще бъде за улеснение на пътуващите. Ще имаме нови спирки, нови информационни табла, всичко необходимо за комфортен градски транспорт”, каза Красимир Георгиев. \r\nВенцеслав ИЛЧЕВ", "date": "2018.10.22", "title": "Красимир Георгиев, зам.-кмет на Дупница: В рамките на няколко месеца Дупница ще има интегриран градски транспорт"}
{"url": "http://www.focus-news.net/news/2018/10/22/2581343/kyustendil-zapochnaha-initsiativite-po-povod-natsionalnata-sedmitsa-na-cheteneto-v-grada.html", "text": "В Кюстендил започнаха инициативите по повод Националната седмица на четенето, предаде репортер на  Радио „Фокус” – Кюстендил . Инициативата се провежда за времето от 22 до 26 октомври в цялата страна. В Кюстендил тя започна с гостуване на групи от детски градини в „Детски отдел” на Регионална библиотека „Емануил Попдимитров” – Кюстендил. децата се включиха в общо четене на „Златното момиче“ и „Тримата братя и златната ябълка“. След четенето гостите домакините направиха импровизирани книжки по същите приказки. В седмицата са включени разнообразни игри, състезания, представяне на книги, както и национален маратон на четенето. \r\nВенцеслав ИЛЧЕВ", "date": "2018.10.22", "title": "Кюстендил: Започнаха инициативите по повод Националната седмица на четенето в града"}
{"url": "http://www.focus-news.net/news/2018/10/22/2581337/ombudsmanat-maya-manolova-shte-posrednicha-mezhdu-institutsiite-za-da-bade-popravena-mantinelata-kadeto-stana-katastrofata-kray-svoge.html", "text": "Ще посреднича между институциите, за да бъде поправена мантинелата, където стана катастрофата край Своге. Това каза омбудсманът Мая Манолова във връзка с казаното от Михаил Рашков от АПИ, че мантинелата, където е станала катастрофата край Своге все още не може да бъде ремонтирана, тъй като няма разрешение от страна на следствието, предаде репортер на  Агенция „Фокус“ . Манолова обясни, че се наема да посредничи, така че мантинелата да бъде поправена. „Ще се обърна по съответния ред към органите на следствието  да попитам дали има проблем да бъде поправена тази мантинела, след което ще се анагажирам да организирам преговори между АПИ и Община Своге, ако трябва да си разделят правенето на мантиенлата\",  каза Манолова.   \r\nДеница КИТАНОВА", "date": "2018.10.22", "title": "Омбудсманът Мая Манолова: Ще посреднича между институциите, за да бъде поправена мантинелата, където стана катастрофата край Своге"}
{"url": "http://www.focus-news.net/news/2018/10/22/2581348/blagoevgrad-bez-zabavyane-se-izvarshva-preminavaneto-prez-kontrolno-propuskvatelnite-punktove-na-granitsata-mezhdu-balgariya-i-gartsiya-v-oblastta.html", "text": "Без забавяне се извършва преминаването през контролно-пропусквателните пунктове на границата между България и Гърция в област Благоевград. Това съобщиха за  Радио „Фокус“ – Пирин  от Главна дирекция „Гранична полиция“. Трафикът на граничните пунктове „Кулата“ и „Илинден“ е нормално натоварен за делничен ден. Спокойна е и обстановката на българо-македонската граница. \r\nЛивия НИНОВА", "date": "2018.10.22", "title": "Благоевград: Без забавяне се извършва преминаването през контролно-пропусквателните пунктове на границата между България и Гърция в областта"}
{"url": "http://www.focus-news.net/news/2018/10/22/2581342/sliven-chetirimata-zadarzhani-za-napadenieto-na-politsai-v-kv-nadezhda-ostavat-v-aresta.html", "text": "По искане на Районна прокуратура – Сливен, съдът задържа под стража Йонко Д., Симеон Б., Ангел Д. и Антон И. Това съобщиха от пресцентъра на   Районна прокуратура- Сливен . Те са обвинени за това, че на 18.10.2018 г. в гр. Сливен са извършили непристойни действия, грубо нарушаващи обществения ред и изразяващи явно неуважение към обществото, като деянието е било съпроводено със съпротива срещу орган на властта – служители на РУ –МВР- Сливен, изпълняващ задължение по опазване на обществения ред и по своето съдържане се отличава с изключителна дързост и цинизъм - замеряли полицаите с различни предмети (чинии, шишета, стъклени бутилки, керемиди и камъни), приканвали присъстващите граждани да се бият или убият полицаите, отправяли обидни реплики към полицейските служители.  Престъпление по чл.325, ал.2, пр.1, вр. ал.1 от НК за Антон И. и Йонко Д. и престъпление по чл.325, ал.5, вр. ал.2, пр.1, вр. ал.1 от НК за Симеон Б. и Ангел Д, тъй като са извършили деянието при условията на опасен рецидив. Те са обвинени и за това, че на същите дата и място, противозаконно пречели на орган на властта – служител на РУ на МВР – Сливен да изпълнят задълженията си по опазване на обществения ред, като препятствали поставянето на помощни средства на Йонко Д и Ангел Д. и отвеждането в полицейското управление на Ангел Д. – престъпление по чл.270, ал.1, пр.1 от НК. Според  прокурора е налице обосновано предположение за това, че Йонко Д., Симеон Б., Ангел Д. и Антон И. са извършили престъпленията, в което са обвинени. Представителят на държавното обвинение е категоричен, че обвиняемите биха могли да се укрият или да извършат ново престъпление. Съдът прие мотивите на прокурора и задържа под стража обвиняемите. Определението на Районен съд – Сливен подлежи на обжалване пред Окръжния съд в града.", "date": "2018.10.22", "title": "Сливен: Четиримата задържани за нападението на полицаи в кв. „Надежда“ остават в ареста"}
{"url": "http://www.focus-news.net/news/2018/10/22/2581347/sliven-kmetat-stefan-radev-polozhi-parva-kopka-za-deynostite-po-remonta-na-detska-gradina-mak.html", "text": "Ремонтът на Детска градина „Мак“ в Сливен стартира официално. Тя ще бъде ремонтирана по проект „Подобряване на образователната инфраструктура в град Сливен“.  Това съобщиха от пресцентъра на  Община Сливен . Символичното начало на дейностите бе дадено от кмета Стефан Радев с първа копка в двора на обекта. \r\n„Община Сливен е само организатор и изпълнител на проектите. Същинският бенефициент са жителите на нашия град, а специално на този са децата на Сливен. Обръщам се с молба към ръководителите на проекта да бъдат внимателни, изпълнителни, да търсят решения, с които да не ограничават възпитателния процес, който ще продължи и занапред, въпреки ремонтните дейности“, заяви пред присъстващите кметът Стефан Радев. \r\nОт своя страна директорът на детското заведение Йордан Иванов изказа благодарността си и подчерта, че до този момент друго ръководство на Общината не е проявявало толкова внимание към проблемите на детските градини и по-конкретно към децата на град Сливен. \r\nСградата на детската градина е обявена за паметник на културата. На нея ще бъде извършен основен ремонт на външните фасади, благоустрояване и оборудване, както и на прилежащото и дворно пространство. Ще бъде положена топлоизолация от вътрешната страна на стените, ремонт на останалите пристройки, включително соларна система за осигуряване на гореща вода. Детската градина ще разполага с нов физкултурен салон. \r\nНа първата копка присъстваха народният представител Десислава Танева, председателят на Общински съвет – Сливен Димитър Митев, заместник-областният управител Камен Костов, заместник – кметовете Пепа Чиликова и Стоян Марков, секретарят на Общината Валя Радева, общински съветници, представители на фирмата – изпълнител, членове от екипа за управление на проекта, експерти от Общината и граждани. \r\nМалко по-рано се проведе пресконференция в сградата на Общината във връзка с проектаза подобряване на образователната инфраструктура в града. На нея стана ясно, че освен Детска градина „Мак“ по него ще бъдат обновени и модернизирани още три детски градини. Това са  ДГ „Детство“, ДГ „Зорница“ и ДГ „Вержин и Хаик Папазян“. С мултимедийна презентация бяха представени целите и дейностите, които се предвижда да бъдат извършени. \r\nПроектът е финансиран от Оперативна програма „Региони в растеж“ 2014-2020, приоритетна ос 1 „Устойчиво и интегрирано градско развитие“. Общата му стойност е 5 290 433 лв. \r\nВ Детска градина „Детство“, намираща се в ж.к. „Младост“ ще се обособят нов физкултурен и музикален салон с изградена топла връзка към физкултурния салон, нов методически кабинет и санитарен възел за хора с увреждания. Ще се извърши топлинно изолиране на покрива и фасадите, както и хидроизолация. Старата дървена дограма ще бъде подменена с нова РVC и соларна инсталация за подгряване на битова гореща вода. \r\nНа Детска градина „Зорница“ в кв. „Ст. Заимов“ също ще бъде извършен основен ремонт и благоустрояване. Фасадите и покрива ще бъдат топлинно изолирани, включително и хидроизолация на покрива, подмяна на старата дограма с нова РVC и алуминиева, ще бъде изградена комбинирана система за битова гореща вода, нови битови помещения за персонала към кухнята, нови асансьори. И тук са предвидени методически кабинет и музикален салон, а също и двор за деца със специални грижи. \r\nДетска градина „Вержин и Хаик Папазян“ също ще бъде основно ремонтирана. Ще бъдат обособени нов физкултурен салон и склад към него, ново помещение за абонатна станция, нов салон на изкуствата, кабинет за деца със специални нужди, занимания и учителски кабинет. В детското заведение ще бъде монтиран нов асансьор, нов санитарен възел за хора в неравностойно положение. Ще бъде въведена и соларна система за осигуряване на топла вода.", "date": "2018.10.22", "title": "Сливен: Кметът Стефан Радев положи първа копка за дейностите по ремонта на Детска градина „Мак“"}
{"url": "http://www.focus-news.net/news/2018/10/22/2581335/alfa-tv-makedoniya-deputati-ot-partiyata-na-panos-kamenos-shte-podkrepyat-ratifikatsiyata-na-prespanskiya-dogovor.html", "text": "Промяната на името на Македония предизвика разкол в партията на гръцкия министър на отбраната Панос Каменос „Независимите „гърци“ (АНЕЛ). Младшият партньор в правителството на премиера Алексис Ципрас губи контрола над своите съпартийци, като в медиите се появи информация, че трима от тях имат намерение да подкрепят Договора от Преспа.  На състоялия се в неделя вечерта национален конгрес на партията в Солун, министърът е бил ядосан на трима депутати – Теренс Куик (помощник-министър на външните работи), Елена Контура (министър на туризма) и Папахристопулос (депутат в парламента). Медиите пишат, че Каменос им е казал, че хората, станали министри по негова инициатива, нямат право да го предават, предава  македонският телевизионен канал „Алфа ТВ“ . \r\nВ понеделник заместник-председателят на АНЕЛ Скуридис е поискал от тримата народни представители да напуснат партията, ако смятат да подкрепят Ципрас за ратификацията на договора с Македония, отбелязва изданието. \r\nВ същото време анализите на по-голямата част от гръцките медии предвиждат предсрочни парламентарни избори през май, но не изключват възможността да има вот още през месец март, след като споразумението със Скопие мине през парламента. \r\nСред журналистическите кръгове в страната все повече се спекулира, че правителството на СИРИЗА (Коалиция на радикалната левица) е колос на глинени крака след оставката на външния министър Никос Коцияс, който беше основно действащо лице при разрешаването на спора за името между Македония и Гърция. Бившият външен министър е написал писмо от 9 страници на премиера Алексис Ципрас, в които е изложил причините за оттеглянето си, но то, поне засега, е недостъпно за обществеността, след отказа на министър-председателя да изпълни искането на Коцияс документът да бъде публикуван. \r\nОт „Нова Демокрация“ призоваха за публикуване на въпросното писмо и посочиха, че причината това да не се случи са заплахите между Ципрас, Коцияс и Каменос. \r\nПозицията на основната опозиционна партия в Гърция е твърда – тя няма да подкрепи Договора от Преспа и ще се стреми да предизвика предсрочни избори преди договорът да стигне до парламента. \r\nПревод и редакция:", "date": "2018.10.22", "title": "„Алфа ТВ“ (Македония): Депутати от партията на Панос Каменос ще подкрепят ратификацията на Преспанския договор"}
{"url": "http://www.focus-news.net/news/2018/10/22/2581349/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварено е движението и в посока ГКПП „Гюешево”. \r\nВенцеслав ИЛЧЕВ", "date": "2018.10.22", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/10/22/2581341/tass-sasht-spirat-finansovata-pomosht-za-gvatemala-honduras-i-salvador-zaradi-migrantskiya-karavan.html", "text": "САЩ ще спрат или орежат значително финансовата помощ, която отделят за Гватемала, Хондурас и Салвадор, защото, според Вашингтон, силовите структури в тези страни не са се справили със задачата да задържат на т.нар. караван – поток от мигранти, отиващи към САЩ, написа в понеделник американският държавен глава Доналд Тръмп в „Туитър“, предава  ТАСС . \r\n„Гватемала, Хондурас и Салвадор не се справиха със задачите и не направиха така, че тези хора (от мигрантския караван) да не напуснат територията на страните им и да не тръгнат нелегално към САЩ. Сега ще започнем спираме или да орязваме значително голямата финансова помощ, която им предоставяхме на регулярна основа“ написа Тръмп. \r\nТАСС отбелязва, че мексиканските власти на 17 октомври са решили да изпратят 500 души подкрепление на границата с Гватемала във връзка приближаването на каравана от Хондурас, който, по данни на телевизионния канал NBC, наброява четири хиляди души.  \r\nПревод и редакция:", "date": "2018.10.22", "title": "ТАСС: САЩ спират финансовата помощ за Гватемала, Хондурас и Салвадор заради мигрантския караван"}
{"url": "http://www.focus-news.net/news/2018/10/22/2581351/stara-zagora-dnevniyat-tsentar-za-detsa-s-vrezhdaniya-otbelyaza-svoyata-10-ta-godishnina.html", "text": "През 2018 година Дневният център за деца с увреждания в Казанлък навършва 10 години от създаването си, като кулминацията на честванията бе във Военния клуб, където бе открита фотоизложба, представяща моменти от живота на деца, родители и екипа на социалната институция през годините и концерт на децата от Дневния център. Това предаде кореспондент на  Радио „Фокус“ . 10 – годишнината от създаването на Дневния център за деца с увреждания бе отбелязана с десет събития през годината, като целта бе представянето му и това, какво той е постигнал през годините на своето съществуване. Сред тези събития бяха срещи с известни личности, включително и параолимпийци постигнали високи резултати, изложби, срещи с доброволци, съвместни изяви с неправителствени организации, с детски градини и училища. \r\nДейността на Дневния център стартира през 2008г. За тези 10 години той е утвърдено  място, което работи с деца с по – сериозни нарушения, които имат нужда от подкрепа. В тези години услугите на Центъра са ползвани от 122 деца, с които са проведени хиляди терапии. Директор на Центъра от неговото създаване до днес е Веска Мараджиева, която е категорична, че за десетте години на свoето съществуване Центърът е услуга разпознаваема в общността. \r\nПрез годините в Дневния център в Казанлък са извършени редица дейности, в това число и съвместни с други организации на територията на града и страната. С децата са реализирани 9 проекта, 15 съвместни дейности. През годините Центърът бе оценен и от някои университети, с шест от които има сключени споразумения, по силата на които в Дневния център в Казанлък са стажували 25 студенти. В Центъра са работили и много доброволци. В последните години към Центъра като услуги проявяват интерес други градове в страната, които ползват опита на колегите си от Казанлък.  \r\nСлавяна ГАЙДАРОВА", "date": "2018.10.22", "title": "Стара Загора: Дневният център за деца с вреждания отбеляза своята 10-та годишнина"}
{"url": "http://www.focus-news.net/news/2018/10/22/2581353/evropeyskata-komisiya-v-balgariya-tarsi-novi-dobrovoltsi-za-svoya-mladezhki-ekip-evropa.html", "text": "Представителството на Европейската комисия в България обяви годишния си конкурс за набиране на нови членове на Младежкия екип Европа. Това съобщиха от пресцентъра на  Представителство на ЕК в България . Търсят се активни студенти, които следват в момента в университетите в България и идват от най-различни специалности. Важни условия са да имат добри знания за Европейския съюз, доброволчески ентусиазъм за участие в най-различни инициативи и желание да натрупат опит в областта на комуникацията на европейските политики.  \r\nКандидатите трябва да изпратят заявление за участие, мотивационно писмо и презентация по една от двете посочени теми в условието на конкурса на имейл: ECinBulgaria@gmail.com до 22:00ч. българско време на 4.11.2018г.  \r\nРегламентът на конкурса и заявлението, както и допълнителна информация, могат да бъдат прочетени  .  \r\nКонтекст: Младежки екип Европа представлява мрежа от млади лектори – доброволци по европейски теми и е комуникационен проект на Европейската комисия. Екипът е създаден през 2011 година по повод Европейската година на доброволчеството. Целта е да бъде засилена осведомеността на местно, регионално и национално равнище, в училищата и университетите, относно политиките на ЕС, гражданството и значението на европейската интеграция. Давайки своя личен пример, младежите от екип Европа допринасят за постигането на тази цел.  \r\nВ България дейностите на младежкия екип се координират от Представителството на Европейската комисия.", "date": "2018.10.22", "title": "Европейската комисия в България търси нови доброволци за своя Младежки екип Европа"}
{"url": "http://www.focus-news.net/news/2018/10/22/2581355/blagoevgrad-intenziven-e-trafikat-po-osnovnite-patni-arterii-v-oblastta.html", "text": "Интензивен е трафикът по основните пътни артерии в Благоевградска област. Това съобщи за  Радио „Фокус“ – Пирин  дежурният служител в Областно пътно управление – Благоевград. През деня няма регистрирани тежки пътни инциденти, които да са довели до спиране на движението или въвеждане на ограничения по републиканската пътна мрежа в областта. В региона не се извършват ремонтни дейности по пътищата. Стационарни камери са разположени в района на Монца и в град Кресна. Движението по автомагистрала „Струма“, главен път Е-79 и по второкласен път 19 Симитли – Гоце Делчев се извършва без забавяния. \r\nНатоварен е трафикът в централна градска част на областния град, на места се образуват колони от автомобили. До този момент няма регистрирани катастрофи в града. Задръствания се образуват по пътя в района на жп гарата и автогарата в посока първи корпус на ЮЗУ „Неофит Рилски“, на кръговото кръстовище при Зърнени храни. Натоварен е трафикът и по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Градския транспорт се движи без отклонения от редовния си маршрут и по график. Ремонт се извършва на улица „Марица“, като движението в по-голямата ѝ част е преустановено и затова се използват обходни маршрути. \r\nЛивия НИНОВА", "date": "2018.10.22", "title": "Благоевград: Интензивен е трафикът по основните пътни артерии в областта"}
{"url": "http://www.focus-news.net/news/2018/10/22/2581350/gl-inspektor-rosen-rapchev-patna-politsiya-ezhednevno-sledim-skorostta-na-problemniya-uchastak-kray-svoge-izdadohme-predpisaniya-na-obshtinata-da-se-povdignat-peshehodnite-pateki.html", "text": "Ежедневно следим скоростта на проблемния участък край Своге. Това каза главен инспектор Росен Рапчев, началник на „Пътна полиция“ при Главна дирекция „Нацинонална полиция“ на работна среща за подписката на повече от 100 граждани от Своге, които искат гаранции за безопасността на пътя София – Своге, предаде репортер на  Агенция „Фокус“.  „От страна на \"Пътна полиция\" и Районното управление в Своге имаме ежедневно присъствие на участъка в Своге, в града, както и на проблемния участък. От скоро започнахме и по-често да викаме автомобил от сектор „Пътна полиция“, който е оборудван със системи за автоматично заснемане на скоростта. Имахме информация от АПИ, че по техни данни там се движат с превишена скорост“, заяви Рапчев. Той уточни, че „Пътна полиция“ ще направи препоръка към общината да се повдигнат пешеходните пътеки. По думите му след направения ремонт на пътя през 2016 г. има повече пътнотранспортни произшествия, отколкото преди това. \"За това служителите на Районно управление–Своге са изпращали многократно писма. Направена е комисия на 31 май, на която да се обследва пътния участък. Преди настъпването на инцидента е било въведено ограничение от 50 км,  свалено е ограничението на 40 км и са сложени указателни табели, че пътят е с недобро сцепление“, допълни той. По думите му всеки един участник в движението по пътищата трябва да е отговорен за това как се движи по пътната инфраструктура. Той апелира всички водачи да се движат със съобразена скорост в населените места.  \r\nНа срещата присъства и заместник-министърът на вътрешните работи Красимир Ципов.  \r\nДеница КИТАНОВА", "date": "2018.10.22", "title": "Гл. инспектор Росен Рапчев, \"Пътна полиция\": Ежедневно следим скоростта на проблемния участък край Своге, издадохме предписания на Общината да се повдигнат пешеходните пътеки"}
{"url": "http://www.focus-news.net/news/2018/10/22/2581358/gabrovo-dva-novi-sluchaya-na-laymska-bolest-sa-registrirani-v-oblastta-prez-izminalata-sedmitsa.html", "text": "Два нови случая на лаймска болест са регистрирани в област Габрово през изминалата седмица. Това съобщиха за  Радио „Фокус“ – Велико Търново  експерти от Регионалната здравна инспекция. И двете заразени лица са от Габрово. Това са поредните случаи на лаймска болест, регистрирани през последните месеци. Лаймската болест е тежко протичащо заболяване. Лекува се трудно и засяга целия организъм. Заболяването най-често се причинява от ухапване от кърлеж. При топло време инсектите се разпространяват много по-бързо. Според специалистите не може да се говори за бум, но въпреки това те отправиха основни препоръки за предпазване от насекомите. За да се предпазим от кърлежи е хубаво да носим светли дрехи при разходка в природата, по възможност с дълги крачоли и ръкави. Хубаво е да се използват репеленти. Задължително е след разходка на открито да се проверява тялото си впити кърлежи. Експертите съветват при ухапване от кърлеж незабавно да се търси съдействие на медицински специалист. \r\nПрез изминалата седмица на територията на област Габрово са регистрирани и традиционните за сезона ентероколити, като са отчетени четири случая. В Габрово има и един заразен с варицела. Заболеваемостта в областта в седмицата от 15 до 21 октомври е била 251.85 на 10000. \r\nНадежда КРЪСТЕВА", "date": "2018.10.22", "title": "Габрово: Два нови случая на лаймска болест са регистрирани в областта през изминалата седмица"}
{"url": "http://www.focus-news.net/news/2018/10/22/2581360/ministar-lilyana-pavlova-vazhno-e-glasat-na-evropa-da-e-edinen.html", "text": "Европа е променящо се място в развиващ се свят. Несъмнено пред ЕС стоят нови реалности – дигиталната трансформация, протекционалистични политики, миграционните процеси, проблемите на сигурността, в резултат на което двигателите за растеж и развитие трябва да бъдат преосмислени. Това заяви министърът за Българското председателство на Съвета на ЕС Лиляна Павлова по време на 18-ия сръбски икономически форум, посветен на предизвикателствата на приобщаващия растеж, съобщиха от пресцентъра на  Министерство за Българското председателство на Съвета на ЕС 2018 . Събитието се провежда в Белград, а министър Павлова бе основен говорител в панела „Сблъсък на идеи за бъдещето на ЕС“, заедно с бившият комисар по въпросите на заетостта Анна Диамантопулу и британския посланик в Белград Денис Кийф. Дискусията бе модерирана от проф. Иван Вуячич.  \r\n„Днешните решения чертаят пътя на утрешния ЕС, затова е необходима дългосрочна, но и гъвкава, визия за бъдещата посока за развитие на Общността. В този динамичен момент е важно гласът на Европа да е единен, защото, ако едни региони бележат ръст, то мястото на ЕС в относително изражение ще продължава да намалява“, подчерта министър Павлова.  \r\nСпоред Лиляна Павлова ЕС трябва да бъде в по-голяма степен проактивен, за да се превърне в глобален играч на световната сцена. „За да бъде Европа сигурна и стабилна важен фактор е интеграцията на Западните Балкани. Балканите се нуждаят от Европа, така както и Европа се нуждае от Балканите. Именно затова европейската перспектива за Западните Балкани беше основен приоритет по време на Българското председателство.  \r\nНерядко за Западните Балкани се използват определения като „бели петна“ или „черни дупки“ на картата на Европа“, каза министър Павлова и допълни, че страните от региона не са нито едно от тези неща. В региона живеят 20 милиона души, живеят млади, амбициозни хора, заслужаващи повече възможности за развитие. Затова България  избра този приоритет, издигна темата високо в дневния ред на ЕС, чийто ангажимент към региона бе препотвърден на Срещата на върха ЕС-Западни Балкани през месец май, състояла се в София. Австрия прие темата и продължава работа по нея, съществува реална възможност европейската перспектива за региона да бъде приоритет и за следващото трио страни, председателстващи Съвета на ЕС - Румъния-Финландия-Хърватия. Лиляна Павлова подчерта, че освен политическия ангажимент, българското правителство е искало да постигне и покаже конкретни резултати за гражданите на страните от Западните Балкани. Затова Софийската декларация и Софийският дневен ред са така важни, съдържайки ангажимент за инвестиции в конкретни проекти, които да подобрят свързаността в региона и чрез които да се създадат по-добри възможности за развитие.  \r\nДруг акцент в дискусията бе Брекзит. Министър Павлова изрази позиция, че трябва да бъде постигнато балансирано споразумение, защитаващо правата на гражданите, както в ЕС, така и във Великобритания, както и, че Великобритания няма да бъде обикновена трета страна за ЕС след Брекзит. \r\nСръбският икономически форум се провежда ежегодно и е платформа за обмяна на опит, добри практики и идеи между представители на правителствата, бизнеса и академичните среди от страните от Балканите. Във фокуса на тазгодишния форум са теми като процеса на разширяване на ЕС и напредъка на Сърбия, новите двигатели за икономически растеж, необходимостта от адаптиране на бизнес моделите и пазара на труда спрямо промените в следствие на Четвъртата индустриална революция, приобщаващия растеж с акцент върху ефективните мерки за намаляване на неравенствата. Сред говорителите на форума са първият заместник-министър председател на Сърбия Ивица Дачич и сръбският министър на минното дело и енергетиката Александър Антич.", "date": "2018.10.22", "title": "Министър Лиляна Павлова: Важно е гласът на Европа да е единен"}
{"url": "http://www.focus-news.net/news/2018/10/22/2581359/aktsenti-v-sutreshniya-blok-dobro-utro-balgariya-na-radio-fokus-na-23-oktomvri.html", "text": "До края на тази година трябва да бъдат подменени над 400 хил. касови апарати в страната. Това притесни представители на бизнеса, а до ситуацията се стигна заради пробив в софтуера на Национална агенция за приходите (НАП). Новите изисквания към касовите апарати са пореден удар върху бизнеса. Тази позиция изразиха представители на Българската стопанска камара (БСК), а защо е така и какви са аргументите им – темата ще коментираме в сутрешния блок „Добро утро, България“ на Радио „Фокус“ с финансовия директор на БСК Станислав Попдончев. Майки на деца с увреждания излязоха на протести в цялата страна с искане за оставката на вицепремиера Валери Симеонов. За поведението на Симеонов и как отношенията вътре в малката коалиция ще се отразяват на голямата – гост в ефира ще бъде политологът Татяна Буруджиева. Кои са приоритетните сфери за развитие в Димитровград? Какви проекти се изпълняват на територията на общината – ще научим от кмета Иво Димов. Община град Добрич продължава дейностите по обновяване на пътната инфраструктура. Повече ще научим от кмета на добруджанския град Йордан Йорданов, с когото разговаря кореспондента ни Жулиета Николова. Каква е обстановката в Парка за танцуващи мечки и какво се случва с неговите обитатели? Подробности очакваме от интервюто на колегата от Радио „Фокус“-Пирин – Натали Стефанова с Васил Мадолев, ръководител-екип в парка. Започнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.10.22", "title": "Акценти в сутрешния блок „Добро утро, България“ на Радио „Фокус“ на 23 октомври"}
{"url": "http://www.focus-news.net/news/2018/10/22/2581352/a1-on-makedoniya-besa-obyavi-che-shte-vnese-svoi-predlozheniya-za-zakrepvaneto-na-pravata-na-albantsite-v-konstitutsiyata-na-makedoniya.html", "text": "Депутатът от крилото на Движение БЕСА на Билял Касами Фадил Зендели обяви, че в рамките на процеса за промяна на Конституцията, партията ще внесе свои предложения за закрепването на правата на албанците в Основния закон на Македония. Политикът посочи, че фракцията ще реши дали да подкрепи поправките за името на страната в зависимост от това как се развие дебата за нейните предложения, предава  македонският портал „А1 Он“ . \r\n„Като политическа партия ние обявихме, че ще участваме в процеса за приемане на конституционните промени и ще предложим поправки в Конституцията за утвърждаване на правата на албанците. След 27 години не можем да приемем, че тези права трябва да бъдат оставени за някои по-добри времена. Смятаме, че това е моментът за отваряне на тези въпроси, тъй като те засягат албанците. Тези въпроси трябва да се решат“, подчерта Зендели. \r\nПо думите на депутата, въпросът за правата на албанците, които те ще искат да бъдат утвърдени, не произтичат от Охридския рамков договор, а от независимостта на Македония“. \r\n„Като политически субект, БЕСА подкрепя договора от Преспа и ние бяхме част от мнозинството, което гласува за иницииране на конституционните промени, с цел да се отвори пътят към ЕС и НАТО. Това беше важна стъпка за това в държавата да има демократическо общество“, добави той. \r\nВ последствие Зендели посочи, че едно от предложенията ще бъде използване на албанския език на цялата територия на Македония, а останалите още не са готови. \r\nПревод и редакция:", "date": "2018.10.22", "title": "„А1 Он“ (Македония): БЕСА обяви, че ще внесе свои предложения за закрепването на правата на албанците в Конституцията на Македония"}
{"url": "http://www.focus-news.net/news/2018/10/22/2581361/sport-izbraha-nov-prezident-na-italianskata-futbolna-federatsiya.html", "text": "Габриеле Гравина е избран за президент на италианската футболна федерация с гласовете на 97,2% от делегатите на изборното събрание в понеделник, като той беше единственият кандидат за поста. Преди Гравина е ръководил „Лега про“, структурата, която управлява третото ниво на италианския футбол Серия „Ц“. До избирането на нов ръководител на Федерацията се стигна, след като през ноември 2017 година Карло Тавекио се отказа от поста във връзка с провала на националния отбор в квалификациите за Мондиала в Русия.", "date": "2018.10.22", "title": "Спорт: Избраха нов президент на Италианската футболна федерация"}
{"url": "http://www.focus-news.net/news/2018/10/22/2581362/stara-zagora-izlozhba-patyat-na-tsvetan-kazandzhiev-shte-bade-otkrita-v-hudozhestvenata-galeriya-v-kazanlak.html", "text": "Изложба „Пътят...“ на Цветан Казанджиев ще бъде открита в Художествена галерия, каза за  Радио „Фокус“  директорът на галерията Христо Генев. В изложбата ще бъдат показани над 70 творби - живопис, графика, акварел и рисунка, обединени от идеята за Пътя. \r\n„Авторът използва традиционни и разнообразни похвати и технологии в своята работа. Освен графика, той експериментира и в областта на рисунката, като съчетава в нея различни релефи, цветни моливи и сух пастел. В живописта Казанджиев третира платното с релефни нюансирани нанасяния, пестелив рисунък, знакови внушения и абстрактни сюжети. От няколко години създава живопис в кръгла форма. Кръгът като идеална, завършена форма, като космос, като безкрайно пространство“, поясни още Генев. \r\nЦветан Казанджиев е роден в Ямбол. Член е на Съюза на българските художници. Негови графики са притежание на галерии и салони в София, Варна, Швеция, Полша, Испания, и частни колекции в България, Япония, Гърция, Холандия, САЩ, Финландия, Франция, Полша и др.  \r\nСлавяна ГАЙДАРОВА", "date": "2018.10.22", "title": "Стара Загора: Изложба „Пътят...“ на Цветан Казанджиев ще бъде открита в Художествената галерия в Казанлък"}
{"url": "http://www.focus-news.net/news/2018/10/22/2581364/ministar-petya-avramova-obsadi-temi-ot-vzaimen-interes-s-rakovodstvoto-na-kamarata-na-stroitelite-v-balgariya.html", "text": "Теми от взаимен интерес обсъди министърът на регионалното развитие и благоустройството Петя Аврамова с председателя на Управителния съвет на Камарата на строителите в България инж. Илиян Терзиев и членове на ръководството на браншовата организация. Това съобщиха от пресцентъра на  министерството . \r\nОсновен акцент в разговора беше въпросът за подготовката на достатъчно и квалифицирани кадри за сектора.  \r\nНа обсъждане беше поставена и нормативната уредба, касаеща строителството. Министър Аврамова напомни, че в министерството е създадена работна група, която има за задача да разработи концепция за промяна в законодателството, касаеща инвестиционния процес.  \r\nРегионалният министър коментира, че е създадена работна група в министерството, която да разгледа нормативната уредба и да предложи промени в нея, за да се регулират по-добре задълженията на лицата и фирмите, упражняващи строителен надзор.", "date": "2018.10.22", "title": "Министър Петя Аврамова обсъди теми от взаимен интерес с ръководството на Камарата на строителите в България"}
{"url": "http://www.focus-news.net/news/2018/10/22/2581363/burgas-normalen-e-trafikat-v-oblastta.html", "text": "Нормален е трафикът в област Бургас, предаде репортер на  Радио „Фокус“ – Бургас . Видимостта е добра, пътищата са нормално проходими. \r\nПо-интензивен е трафикът в областния град. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“ и по централнитеулици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2018.10.22", "title": "Бургас: Нормален е трафикът в областта"}
{"url": "http://www.focus-news.net/news/2018/10/22/2581356/pazardzhik-v-grada-se-provezhda-protest-s-iskane-za-ostavkata-na-vitsepremiera-valeri-simeonov.html", "text": "В Пазарджик се провежда протест с искане за оставката на вицепремиера Валери Симеонов, във връзка с изказването му срещу майките с деца с увреждания, предаде репортер на  Радио „Фокус“-Пазарджик . Около 20 души присъстваха в началото на събитието. С искане за оставка и скандиране за промяна на законите, присъстващите вдигаха транспаранти с лика на Валери Симеонов. „Събрали сме се тук да искаме оставката на Валери Симеонов, който ни нарече „уж болни“. Този човек няма място в правителството. Ако ние  сме „уж болни“, то и ТЕЛК-овете са „уж ТЕЛК-ове“, каза Румяна Георгиева, която е с увреждания и заедно с майка си изрази недоволството си от случващото се в правителството. \r\nРадослава МУРДЖЕВА", "date": "2018.10.22", "title": "Пазарджик: В града се провежда протест с искане за оставката на вицепремиера Валери Симеонов"}
{"url": "http://www.focus-news.net/news/2018/10/22/2581366/gd-granichna-politsiya-trafikat-na-kapitan-andreevo-e-intenziven-na-izhod-za-tovarni-avtomobili-a-na-gkpp-kulata-i-v-dvete-posoki.html", "text": "Трафикът на \"Капитан Андреево\" на българо-турската граница е интензивен на изход за товарни автомобили, а на ГКПП \"Кулата на българо-гръцката - и в двете посоки, по данни към 18.00 часа. Това съобщиха от пресцентътъра на  ГД \"Гранична полиция\" . \r\nНа българо-сръбската, българо-македонската и българо-румънската граница трафикът е нормален на всички контролно-пропускателни пунктове.", "date": "2018.10.22", "title": "ГД \"Гранична полиция\": Трафикът на \"Капитан Андреево\" е интензивен на изход за товарни автомобили, а на ГКПП \"Кулата - и в двете посоки"}
{"url": "http://www.focus-news.net/news/2018/10/22/2581367/pazardzhik-ima-strupvane-na-avtomobili-v-tsentralnata-chast-na-grada.html", "text": "Струпване на автомобили има в централната част на Пазарджик и в района на кооперативния пазар, предаде репортер на  „Радио „Фокус“ – Пазарджик . Повече автомобили се движат по булевардите „Г. Бенковски“, „Кочо Честименски“, „България“, ул. Пловдивска, ул. „Болнична“ и ул. „Княгиня Мария Луиза“. Струпване на автомобили има и в района на градския пазар, където се образуват постоянни задръствания. \r\nРадослава МУРДЖЕВА", "date": "2018.10.22", "title": "Пазарджик: Има струпване на автомобили в централната част на града"}
{"url": "http://www.focus-news.net/news/2018/10/22/2581365/pregled-na-mezhdunarodnite-novini-do-18-chasa-agentsiya-fokus.html", "text": "Премиерът на Косово Рамуш Хардинай заяви в понеделник, че мисията на ООН УНМИК трябва да напусне Косово, тъй като, според него, тя вече няма какво да прави в страната, предава  скопският телевизионен канал „1 ТВ“ . \r\nМинистър-председателят направи изявлението по време на дискусионен форум за трансформацията на Силите за сигурност на Косово в Армия на Косово, който се състоя в сградата на Американския университет в Прищина, отговаряйки на молба да коментира искането на бившия постоянен представител на САЩ в ООН Ники Хейли към генералния секретар на световната организация да изтегли УНМИК от Косово. \r\nМедията припомня, че Хейли изпрати въпросното писмо до Гутериш на 9 октомври, в същия ден, когато обяви оттеглянето си от поста. \r\n„В продължение на години мисията на ООН в Косово беше пример за успешна мисия, която разрешава сложни конфликти. Успехът на Косово, отбелязан на десетата годишнина от обявяването на независимостта, трябва да бъде повод за празнуване и символ на големия принос от страна на ООН за запазването на мира и стабилността в Европа“, гласи писмото на бившия посланик на САЩ в Световната организация, в което се оценява, че УНМИК вече е завършил успешната си мисия в балканската страна. \r\n„1 ТВ“ отбелязва, че официален Белград реагира много остро на това искане. Външният министър на Сърбия Ивица Дачич смята, че „САЩ могат да пишат писма колкото си искат, но промяна в мандата на мисията на Световната организация „не може да бъде направена без съгласие от Съвета за сигурност на ООН“ \r\n***  Депутатът от крилото на Движение БЕСА на Билял Касами Фадил Зендели обяви, че в рамките на процеса за промяна на Конституцията, партията ще внесе свои предложения за закрепването на правата на албанците в Основния закон на Македония. Политикът посочи, че фракцията ще реши дали да подкрепи поправките за името на страната в зависимост от това как се развие дебата за нейните предложения, предава  македонският портал „А1 Он“ . \r\n„Като политическа партия ние обявихме, че ще участваме в процеса за приемане на конституционните промени и ще предложим поправки в Конституцията за утвърждаване на правата на албанците. След 27 години не можем да приемем, че тези права трябва да бъдат оставени за някои по-добри времена. Смятаме, че това е моментът за отваряне на тези въпроси, тъй като те засягат албанците. Тези въпроси трябва да се решат“, подчерта Зендели. \r\nПо думите на депутата, въпросът за правата на албанците, които те ще искат да бъдат утвърдени, не произтичат от Охридския рамков договор, а от независимостта на Македония“. \r\n„Като политически субект, БЕСА подкрепя договора от Преспа и ние бяхме част от мнозинството, което гласува за иницииране на конституционните промени, с цел да се отвори пътят към ЕС и НАТО. Това беше важна стъпка за това в държавата да има демократическо общество“, добави той. \r\nВ последствие Зендели посочи, че едно от предложенията ще бъде използване на албанския език на цялата територия на Македония, а останалите още не са готови. \r\n*** Промяната на името на Македония предизвика разкол в партията на гръцкия министър на отбраната Панос Каменос „Независимите „гърци“ (АНЕЛ). Младшият партньор в правителството на премиера Алексис Ципрас губи контрола над своите съпартийци, като в медиите се появи информация, че трима от тях имат намерение да подкрепят Договора от Преспа.  На състоялия се в неделя вечерта национален конгрес на партията в Солун, министърът е бил ядосан на трима депутати – Теренс Куик (помощник-министър на външните работи), Елена Контура (министър на туризма) и Папахристопулос (депутат в парламента). Медиите пишат, че Каменос им е казал, че хората, станали министри по негова инициатива, нямат право да го предават, предава  македонският телевизионен канал „Алфа ТВ“ . \r\nВ понеделник заместник-председателят на АНЕЛ Скуридис е поискал от тримата народни представители да напуснат партията, ако смятат да подкрепят Ципрас за ратификацията на договора с Македония, отбелязва изданието. \r\nВ същото време анализите на по-голямата част от гръцките медии предвиждат предсрочни парламентарни избори през май, но не изключват възможността да има вот още през месец март, след като споразумението със Скопие мине през парламента. \r\nСред журналистическите кръгове в страната все повече се спекулира, че правителството на СИРИЗА (Коалиция на радикалната левица) е колос на глинени крака след оставката на външния министър Никос Коцияс, който беше основно действащо лице при разрешаването на спора за името между Македония и Гърция. Бившият външен министър е написал писмо от 9 страници на премиера Алексис Ципрас, в които е изложил причините за оттеглянето си, но то, поне засега, е недостъпно за обществеността, след отказа на министър-председателя да изпълни искането на Коцияс документът да бъде публикуван. \r\nОт „Нова Демокрация“ призоваха за публикуване на въпросното писмо и посочиха, че причината това да не се случи са заплахите между Ципрас, Коцияс и Каменос. \r\nПозицията на основната опозиционна партия в Гърция е твърда – тя няма да подкрепи Договора от Преспа и ще се стреми да предизвика предсрочни избори преди договорът да стигне до парламента. \r\n***  Централният комитет на ВМРО-ДПМНЕ ще се събере на заседание в понеделник вечерта, като от опозицията анонсираха, че на него ще обсъдят политическите събития в Македония и това, което се случи в петък вечерта в македонския парламент, съобщава  скопското електронно издание „24 Вести“ . \r\nПреди заседанието, както отбелязва изданието, влиятелни фигури на ВМРО-ДПМНЕ изразиха подкрепата си към председателя Християн Мицковски, въпреки че осем от народните представители на фракцията гласуваха срещу нея и осигуриха нужните гласове за инициирането на конституционните промени, произтичащи от договора за името с Гърция. \r\nДепутатът от основната опозиционна партия Владко Джорчев през „Туитър“ изрази подкрепата си за Мицковски, а освен това написа, че за ВМРО никога не е имало лесни времена. \r\nДруг изтъкнат функционер на партията, Илия Димовски, предупреди, че няма да участва в нови битки и калкулации във ВМРО-ДПМНЕ. \r\nБившият директор на Управлението за сигурност и контраразузнаване (УБК) на Македония и бивш високопоставен деец на ВМРО-ДПМНЕ, Сашо Миялков предупреди, че не е време за създаване на разделения и призова за обединение, което, по неговите думи, е по-нужно от всякога. \r\n***  Министърът на отбраната на Сърбия Александър Вулин даде интервю пред белградския вестник „Политика“ за формирането на косовска армия и разграничаването, в рамките на което отбеляза, че най-големите противници на разграничаването с „Велика Албания“ са страните от региона Черна гора и Македония, пише  електронното издание на македонския вестник „Денешен“ . \r\n„Процесът за разрешаването на сръбския национален въпрос е започне, когато се разделим с албанците. Време е Сърбия да започне да мисли само за себе си и своя народ“, призова Вулин, като обясни, че „колкото по-бързо бъде направено ясно разграничение с „Велика Албания“, толкова по-големи възможности ще има Сърбия да спре нейното разширяване и да укрепи своите позиции“. \r\nСпоред мнението на сръбския министър, „най-силно се противопоставят на тази идея страните от региона – Черна гора и Македония, които признаха Косово и обвиниха Сърбия, че е предизвикала всички войни и конфликти, а днес се плашат от възможността „Велика Албания“ да започне да се създава на техните територии“. \r\nПопитан дали КФОР може да защити сръбското население в Косово, Вулин отговори, че „или международната общност е безсилна да обезпечи мира и върховенството на закона, или т.н. армия на Косово е безсмислена авантюра, която може да взриви мира в Косово и региона, а трета възможност не съществува“. \r\n*** Константинополският патриарх Вартоломей заяви, че няма да се огъне под натиска във връзка с украинския църковен въпрос, предава  сръбската редакция на руското радио Sputnik . \r\nВ рамките на изказване по време на заседание на градската управа на гръцката диаспора в Истанбул, патриархът обясни, че привилегиите на Вселенската патриаршия се основават на решения и канони на Вселенските събори и са задължителни за всички в православния свят, отбелязва Sputnik. \r\n„Независимо дали се харесва на нашите руска братя или не, рано или късно те ще следват решенията, взети от вселенския патриарх, защото няма да имат друг избор“, категоричен бе патриарх Вартоломей, като се възползва от възможността да каже на гърците в Истанбул, че знае за „добре платени статии“ и „черната пропаганда“ на руската страна, насочена срещу Константинополския патриарх. \r\n„Бог ни е дал две уши, за да чуваме от всички страни“, с усмивка на лицето отбеляза той, както отбелязва изданието. \r\nТова вероятно е първият случай, когато вселенски патриарх „приема предизвикателството“ на Москва във връзка с украинския въпрос, отбелязва „Спутник“. \r\n***  Италия няма да излезе от Европейския съюз или да се откаже от еврото, увери премиерът на страната Джузепе Конте в понеделник, отхвърляйки спекулациите съпътстващи напрежението между Брюксел и Рим във връзка с италианския бюджет, предава  AFP . \r\n„Слушайте внимателно: за Италия няма вариант за Италекзит, излизане от Европа или еврозоната“, отсече министър-председателят на пресконференция в Рим, след като Европейската комисия изрази сериозна загриженост за проектобюджета на италианското правителство, който цели да стимулира икономическия растеж, но според Брюксел разходната му част е прекалено голяма за потъналата в дългове средиземноморска държава. \r\n***  Има реални закани към депутатите и особено към онези, които гласуваха за иницииране на конституционните промени и те ще бъдат охранявани до момента, когато тази оценка се промени, заяви министърът на вътрешните работи на Македония Оливер Спасовски, цитиран от  електронното издание Радио „Свободна Европа“  в македонската му редакция. \r\nМинистърът подчерта, че е назначена охрана на всички гласували за започване на процеса по изменение на Конституцията, за които е преценено, че съществува реална заплаха към и техните семейства, както и за унищожаване на тяхното имущество. \r\nСпасовски добави, че заплахите идват, включително и от група, близка до инициативата „Бойкотирам“.", "date": "2018.10.22", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/10/22/2581354/na-12-noemvri-shte-se-provede-sledvashtata-rabotna-sreshta-sreshta-za-patya-svoge-novi-iskar.html", "text": "На 12 ноември ще се проведе следващата среща за пътя Своге – Нови Искър. За това се разбраха участниците в работната среща за безопасността на участъка при при омбудсмана Мая Манолова, предаде репортер на  Агенция „Фокус“.   На срещата участваха част от протестиращите граждани на Своге, представители на МВР, на \"Пътна полиция\" на АПИ, на „Автомобилна администрация“ и Община Своге. Следващата среща бе насрочена за 12 ноември от 16.00 ч. На нея ще бъдат чути отговори по теми, свързани с одита на безопасността на пътя,  ще бъде обсъдена ситуацията с обезопасителните мрежи, с поставянето на пътните знаци и ще бъде коментирана темата за отводнителните шахти и проблемът с аквапланинга.  \r\nЗаместник-кметът на Община Своге инж. Валентин Михайлов също взе отношение по темата за пътя. \"На срещата в Своге с вас и с кмета на Общината се реши в квартал над \"Неврелов дол\" да направим пасарелка. Заведох специалисти. Има някакъв начин да се направи. В момента я проектираме и се надявам най-скоро да я направим\", допълни още Михайлов.\"Това е задължение на общината и ще бъде направено\", каза още той.  \r\nДеница КИТАНОВА", "date": "2018.10.22", "title": "На 12 ноември  ще се проведе следващата работна среща среща за пътя Своге – Нови Искър"}
{"url": "http://www.focus-news.net/news/2018/10/22/2581370/ek-grazhdanska-diskusiya-balgarskiyat-glas-za-badeshteto-na-evropa.html", "text": "На 26 октомври, петък, ще се проведе обществен дебат на тема: \"Българският глас за бъдещето на Европа\", организиран съвместно от Министерство за Българското председателство на Съвета на ЕС 2018 и Представителството на Европейската комисия в България, съобщава  пресслужбата на Европейската комисия . \r\nСъбеседници в гражданската дискусия ще бъдат г-н Огнян Златев - ръководител на Представителството на Европейската комисия в България, г-жа Лиляна Павлова, министър за Българското председателство на Съвета на ЕС 2018 и г-жа Весела Чернева, старши програмен директор и директор на Софийския офис на Европейския съвет по външна политика. Модератор на събитието ще е г-жа Моника Панайотова, заместник-министър за Българското председателство на Съвета на Европейския съюз 2018.  \r\nОсновната цел на събитието е да допринесе за дебата за бъдещето на Европа през призмата на очакванията, надеждите и мечтите на българските граждани.  \r\nПредставители на неправителствения сектор, академичните среди, бизнеса, както и млади хора ще могат да споделят своята визия и дадат потенциални отговори за бъдещето на Европейския съюз и неговите политики в светлината на сериозни геополитически предизвикателства.  \r\nДиалогът с гражданите започва от 10:00 ч. в залата на Дома на Европа в София, ул. \"Георги С. Раковски\" № 124.  \r\nУчастието във форума изисква предварителна регистрация. Тя може да бъде направена до 25 октомври чрез следния линк – http://bit.ly/2Ntl9PS . Местата са ограничени.", "date": "2018.10.22", "title": "ЕК: Гражданска дискусия „Българският глас за бъдещето на Европа“"}
{"url": "http://www.focus-news.net/news/2018/10/22/2581357/1-tv-makedoniya-ramush-haradinay-poiska-unmik-da-napusne-kosovo.html", "text": "Премиерът на Косово Рамуш Хардинай заяви в понеделник, че мисията на ООН УНМИК трябва да напусне Косово, тъй като, според него, тя вече няма какво да прави в страната, предава  скопският телевизионен канал „1 ТВ“ . \r\nМинистър-председателят направи изявлението по време на дискусионен форум за трансформацията на Силите за сигурност на Косово в Армия на Косово, който се състоя в сградата на Американския университет в Прищина, отговаряйки на молба да коментира искането на бившия постоянен представител на САЩ в ООН Ники Хейли към генералния секретар на световната организация да изтегли УНМИК от Косово. \r\nМедията припомня, че Хейли изпрати въпросното писмо до Гутериш на 9 октомври, в същия ден, когато обяви оттеглянето си от поста. \r\n„В продължение на години мисията на ООН в Косово беше пример за успешна мисия, която разрешава сложни конфликти. Успехът на Косово, отбелязан на десетата годишнина от обявяването на независимостта, трябва да бъде повод за празнуване и символ на големия принос от страна на ООН за запазването на мира и стабилността в Европа“, гласи писмото на бившия посланик на САЩ в Световната организация, в което се оценява, че УНМИК вече е завършил успешната си мисия в балканската страна. \r\n„1 ТВ“ отбелязва, че официален Белград реагира много остро на това искане. Външният министър на Сърбия Ивица Дачич смята, че „САЩ могат да пишат писма колкото си искат, но промяна в мандата на мисията на Световната организация „не може да бъде направена без съгласие от Съвета за сигурност на ООН“ \r\nПревод и редакция:", "date": "2018.10.22", "title": "„1 ТВ“ (Македония): Рамуш Харадинай поиска УНМИК да напусне Косово"}
{"url": "http://www.focus-news.net/news/2018/10/22/2581371/sliven-trafikat-po-patishtata-v-oblastta-e-intenziven.html", "text": "Трафикът по пътищата в Сливенска област е интензивен, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишни са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонтни дейности се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец, от км 31+900 до км 40+650, се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът трябва да приключи в края на февруари 2019 г.", "date": "2018.10.22", "title": "Сливен: Трафикът по пътищата в областта е интензивен"}
{"url": "http://www.focus-news.net/news/2018/10/22/2581374/sport-aleksandar-vezenkov-igra-22-minuti-za-pobedata-na-olimpiakos-sreshtu-ifaistos-limnu.html", "text": "Александър Везенков игра 22 минути за Олимпиакос при победата с 83:46 срещу Ифаистос Лумну в мач от третия кръг на гръцкото първенство. Това е и трета поредна победа за отбора от Пирея, който дели първото място във временното класиране с вечния си съперник Панатинайкос.  Българският национал отбеляза девет точки, спечели осем борби и даде една асистенция за успеха.", "date": "2018.10.22", "title": "Спорт: Александър Везенков игра 22 минути за победата на Олимпиакос срещу Ифаистос Лимну"}
{"url": "http://www.focus-news.net/news/2018/10/22/2581372/veliko-tarnovo-tarzhestveno-be-otbelyazan-denyat-na-tarnovskiya-garnizon.html", "text": "Във Велико Търново тържествено бе отбелязан Денят на Търновския гарнизон, предаде репортер на  Радио „Фокус“ – Велико Търново . Честванията започнаха със слово на доц. д-р Марко Златев от Национален военен университет (НВУ) „Васил Левски”, който припомни историята на гарнизона. „Търновският гарнизон е жив и продължава да живее. Той заема своето място в 140-годишната история на България и след Освобождението и аз съм твърдо уверен, че и за в бъдеще той ще продължи да съществува, а имената на Арката на търновските генерали ще  се увеличава, даже и с на тези, които са в строя на нашите обучаеми“, отбеляза доц. д-р Марко Златев. Поздравления за празника поднесе зам.-кметът на Община Велико Търново проф. Георги Камарашев. „През 2015 година кметът на Велико Търново инж. Даниел Панов пое инициативата и възстанови празника на Великотърновския гарнизон, който последно бе честван през 1947 година. Великотърновският гарнизон безспорно е гарнизон с исторически традиции, както и със силно настояще и бъдеще“, каза в словото си проф. Камарашев. \r\nСлово произнесе и проф. д. х. н. Михаил Харалампиев, председател на Областния съюз на офицерите и сержантите от запаса и резерва. „Сега, когато честваме за четвърти пореден път възстановения празник на Великотърновския гарнизон по някакъв магически начин онези, които ни слушат от страни, си представят бляскавите офицерски балове, които са се провеждали зад паметника „Майка България“. В пътя на офицерите, подофицерите и войниците основното е било дълг, отечество и чест. Ние сме тези, които трябва да пренесем това на тези, които идват след нас. В условията на глобализацията, ако не е националната армия, тази територия може да бъде превзета дори и без бой. А ние не искаме това. Ето защо, обръщайки се към всички, които присъстват тук, нека се постараем Великотърновският гарнизон да продължи да съществува“, посочи проф. Харалампиев. \r\nСлед официалните слова в знак на признателност бяха поднесени венци и цветя пред паметника „Майка България“. Присъстваха областният управител на Велико Търново проф. Любомира Попова, началникът на НВУ „Васил Левски“ бриг. ген. Пламен Богданов, представители на Съвета на съюза на офицерите и сержантите от запаса и резерва, общественици и граждани. \r\nНадежда КРЪСТЕВА", "date": "2018.10.22", "title": "Велико Търново: Тържествено бе отбелязан Денят на Търновския гарнизон"}
{"url": "http://www.focus-news.net/news/2018/10/22/2581375/predstoyashti-sabitiya-v-stranata-za-23-oktomvri-agentsiya-fokus.html", "text": "*** \r\nОт 10.00 часа държавният глава Румен Радев ще посети новата сграда на Пловдивския университет „Паисий Хилендарски“. В Аула 1 на висшето училище президентът Румен Радев ще изнесе публична лекция на тема: „Ценности, лидерство и образование в  демократичното общество“.  \r\n*** \r\nОт 09.30 часа в експозиционен център „Флора“ в Приморски парк в Бургас вицепрезидентът Илияна Йотова ще открие регионална конференция „Развиване на регионална стратегия за превенция, защита, наказателна отговорност и политики в борбата със сексуалното насилие“ (Обмен на добри практики между България, Румъния и Великобритания).   В пресконференцията ще участват: Н. Пр. Ема Хопкинс ОВЕ, посланик на Обединеното кралство в България; Димитър Николов, кмет на община Бургас; Вълчо Чолаков, областен управител на Бургас; Пол Дженингс, Мениджър на „Маунтийн хелткеър\" и съветник в центъра за грижа за жертви на сексуални посегателства в Брайтън, Обединено кралство. \r\n*** \r\nОт 9.30 часа в зала „Пресцентър“ на Министерството на регионалното развитие и благоустройството в присъствието на министъра на регионалното развитие и благоустройството Петя Аврамова, министърът на здравеопазването Кирил Ананиев и заместник-регионалният министър и ръководител на Управляващия орган на Оперативна програма „Региони в растеж“ Деница Николова ще подпишат договор за изпълнение на проекта за модернизация на спешната медицинска помощ в страната. \r\n*** \r\nОт 09.00 часа Белоградчишкият епископ Поликарп ще отслужи Яковова света Литургия в древния софийски храм „Св. София - Премъдрост Божия“. \r\n*** \r\nОт 09.00 часа 9-и състав на Специализирания наказателен съд ще заседава по делото срещу Радослав Б., Денис Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа в заседателната зала в сградата на Висшия съдебен съвет ще се проведе седмичното заседание на Съдийската колегия към ВСС. \r\n*** \r\nОт 09.30 часа 8-и състав на Специализирания наказателен съд ще заседава по делото срещу  Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в централното фоайе на учебен корпус 12 на Технически Университет-София ще бъде открито 13-ото издание на изложението на работодатели „Дни на кариерата“. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу  Иван К. и Димитър Г., на които са повдигнати обвинения за изнудване. \r\n*** \r\nОт 10.00 часа 10-и състав на Специализирания наказателен съд ще заседава по делото срещу  Пламен М., Атанас О. и Милко М., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в двора на 36 СУ  „Максим Горки“ ще се проведе събитие от кампанията „Без оправдания“. \r\n*** \r\nОт 10.30 часа 4-ти състав на Специализирания наказателен  съд ще заседава по делото срещу  Димитър П., Георги И. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в  галерия „УниАрт“ на Нов български университет ще се проведе публична лекция на проф. Кай Долеруп от Университета в Копенхаген „Андерсен – човекът зад легендата“. \r\n*** \r\nОт 11.00 часа в централната зала на Археологическия музей ще се проведе пресконференция по повод проекта „Консервация, реставрация и експониране на тракийската гробница при с. Свещари: Завръщане към автентичността на обекта“, който спечели финансовата подкрепа на американския Посланически фонд за опазване на културното наследство. Участие ще вземат Н.Пр. Ерик Рубин, посланик на САЩ в България, г-жа Цветелина Бориславова, основател на фондация Credo Bonum, проф. Диана Гергова, Национален Археологически институт с музей-БАН и дългогодишен ръководител на археологическите проучвания в резервата „Сборяново”.  \r\n*** \r\nОт 11.00 часа в TELUS Tower ултрамаратонецът Краси Георгиев и екипът на TELUS International Europe ще поставят началото на благотворителна спортна инициатива, подкрепяща фондация „Отвъд спорта“, която насърчава здравословния начин на живот и спортуването на открито. \r\n*** \r\nОт 11.00 часа в Борисовата градина (от площадката със слончето до езерото с лилиите) биофармацевтичната компания АстраЗенека България ще постави началото на поредица от събития по повод Месеца за борба с рака на белия дроб – ноември. Събитието е под надслов „Здравето на природата е твоето здраве“.  \r\n*** \r\nОт 12.00 часа с поклонение пред Паметника на българските революционери от Македония, Беломорска и Одринска Тракия, отдали живота си за свободна и целокупна България ще бъдат отбелязани 125 години от основаването на ВМРО. Паметникътсе намира на бул. „Стефан Стамболов“ № 2 (ъгъла на булевардите „Тодор Александров“ и „ Христо Ботев“). \r\n*** \r\nОт 12.15 часа 13-и състав на Специализирания наказателен  съд ще заседава за кумулиране на наказанията на Светозар М.  \r\n*** \r\nОт 13.00 часа в зала „Пирин“ на Интер Експо Център ще се проведе Форум Иновации 2018, негов домакин е Schneider Electric. \r\n*** \r\nОт 13.30 часа 1-ви състав на Софийски градски съд ще заседава по делото срещу Огнян Д. и Борис Б. (чл.255-257 НК). \r\n*** \r\nОт 13.30 часа 13-и състав на Специализирания наказателен  съд ще заседава по делото срещу  Радослав К., Генчо П. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 9-и състав на Специализирания наказателен  съд ще заседава по делото срещу  Деян М., Мирослав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 15.00 до 17.00 часа, заместник-председателят на ПГ на „БСП за България“ Христо Проданов и общинският съветник Иван Таков ще се срещнат със софиянци в постоянната приемна на БСП - София на ул. „Леге“ №10, етаж 1.  \r\n*** \r\nОт 16.00 часа в зала 243 на Софийски университет „Св. Климент Охридски“ ще се проведе публична лекция на проф. Кай Долеруп от Университета в Копенхаген „Андерсен – човекът зад легендата“. \r\n*** \r\nОт 16.00 часа в Центъра за култура и дебат „Червената къща“ ще се проведе уъркшоп на тема „Промените в САЩ и театърът”, в рамките на осмия ACT Фестивал за свободен театър. \r\n*** \r\nОт 18.00 часа в Столична библиотека ще бъде открито Биенале на илюстрацията 2018. \r\n*** \r\nОт 18.00 часа на партерния етаж в Serdika Center ще се проведе открита тренировка на братя Пулеви, Хюи Фюри и Савана Маршал. \r\n*** \r\nОт 18.30 часа Националният литературен конкурс „Развитие“ за непубликуван български роман представя „Глиненият цар“ на Добромир Байчев в книжен център „Гринуич“. \r\n*** \r\nОт 18.30 часа във фоайето на Института за етнология и фолклористика с Етнографски музей – БАН ще бъде открита фотоизложба на тема: „Бесарабия – извор на красота и родолюбие“ на българския етнофотограф Асен Великов. \r\n*** \r\nОт 19.00 часа в зала 6 на НДК ще се състои премиерата на най-новата книга на Тошо Тошев – „Власт“. \r\n*** \r\nОт 19.00 часа в „Хралупата“ (ул. „Стефан Караджа“ 22) ще бъде представена най-новата поетическа книга на Илиана Илиева „Омара“. \r\n*** \r\nОт 19.30 часа жители на столичния район „Младост“ ще излязат на протест срещу презастрояването.  Протестът, който се организира от Инициативен комитет „За Зелен Младост“ ще се проведе в Младост на ъгъла на бул. „Александър Малинов“ и ул. „Св. Киприян“ до метростанция „Александър Малинов“. \r\n*** \r\nОт 20.00 часа в ДНК - Пространство за съвременен танц и пърформанс ще бъде представен „Buffet A Vif / Smashed To Pieces”, част от АСТ фестивал за свободен театър. \r\n*** \r\nОт 09.00 до 16.00 часа Комисията по досиетата организира Ден на отворени врати в Централизирания архив на Комисията в Банкя. \r\n*** \r\nОт 12.40 часа ръководителят на Представителството на Европейската комисия (ЕК) в България Огнян Златев ще се срещне с учители и ученици от Професионална гимназия по икономика „Иван Илиев“ в Благоевград. Темата на срещата е „Европейски предизвикателства, или какво говори Европейският съюз на младите хора“.  \r\n*** \r\nОт 12.00 часа в Северна промишлена зона ще се състои официална церемония „Първа копка“ за изграждането на научно-изследователски и производствен комплекс на дружество „Сигматек“ ЕООД за рециклиране и ремонт на газотурбинни двигатели за аеродинамическата индустрия.  \r\n*** \r\nОт 14.00 часа в Съдебна палата – Бургас ще се проведе Церемония по отличаване на призьорите и връчване грамоти на участниците в конкурс за ученическо есе на съдебни теми. \r\n*** \r\nОт 16.00 часа в Гражданска зала на Окръжен съд – Варна ще бъде представянето на юбилейната книга на Борислав Дряновски „140г. съдебна власт- Варна“. \r\n*** \r\nОт 14.00 часа в офиса на ПП ГЕРБ във Варна на ул. „Георги Бенковски” №1, общинският съветник Мартин Байчев ще приема граждани. \r\n*** \r\nОт 18 часа в Дом на архитекта – Варна ще се състои премиера на книгата Светът на фестивалите с автор Любомир Кутин. \r\n***  \r\nОт 10.00 часа в пресклуба на БТА ще се състои пресконференция по повод Международната научна конференция \"Владетел, държава и църква в средновековните Балкани\" в чест на 60-годишнината на проф. Пламен Павлов. На пресконференцията ще присъстват доц. Николай Кънев, изпълняващ длъжността декан на Историческия факултет към ВТУ и председател на организационния комитет, доц. Иван Лазаров, ръководител катедра стара и средновековна история и д-р Николай Хрисимов - също член на организационния комитет за конференцията.  \r\n***  \r\nОт 14.00 часа в парк Ксилифор ще се проведе представяне на скулптурната композицията \"Отражения\", чиито автор е магистър Димитър Христов Димов с главен преподаветел проф. Стефан Лютаков.  \r\n***  \r\nОт 17.30 часа в ИЗ „Рафаел Михайлов“ ще се проведе откриване на изложба на Игор Однодворский - живопис.  \r\n***  \r\nОт 19.00 часа в Клуб 7 ще се проведе Вечер на настолните игри. \r\n*** \r\nОт 18.30 часа кметът на Велинград д-р Костадин Коев се срещна с жителите на квартал „Каменица“ в читалището в квартала. \r\n*** \r\nОт 13.00 часа в Регионалния пресклуб на БТА ще се проведе пресконференция по повод 50 години от създаването на Младежки дом- Враца. \r\n*** \r\nОт 10.30 часа в СУ „Георги Измирлиев“ ще се проведе Маратон на четенето с участието на авторите на детски книги Таня Мезева и Йорданка Кушева.  \r\n*** \r\nОт 11.00 часа в Регионална библиотека „Дора Габе“ ще се проведе инициативата „Моето първо посещение в библиотеката“. \r\n*** \r\nОт 11.45 часа в Народно читалище „Йордан Йовков – 1870 г.“ ще се проведе „Говорим, пишем, четем и разказваме за есента” – урок по проект „Заедно учим, творим и играем”. \r\n*** \r\nОт 13.00 часа в Народно читалище „Йордан Йовков – 1870 г.“ ще се проведе презентация на тема „Добрич – моят роден град”.  \r\n*** \r\nОт 13.30 часа в Регионална библиотека „Дора Габе“ ще се проведат инициативи в рамките на Националната седмица на четенето. \r\n*** \r\nОт 14.00 часа в Народно читалище „Йордан Йовков – 1870 г.“  ще се проведе презентация на тема „Забележителностите на град Добрич”. \r\n***    \r\nОт 16.00 часа в зала „Зорница“ на НЧ „Йордан Йовков – 1870“ Областният съвет на БЧК -Добрич тържествено ще отбележи 140 години от създаването на Българския Червен кръст.  \r\n*** \r\nОт 19.00 часа в Младежкия център ще бъде представен спектакълът „Чиста къща“ на Драматичен театър – Пловдив. \r\n*** \r\nОт 17.00 часа в експозиция „Кьорпеева къща“ към Исторически музей – Котел ще бъде представена новата книга на Дора Куршумова – „Хаджийска премяна– дузина сини истории за женската носия в Котленска околия“. \r\n*** \r\nОт 14.00 часа в НУ „Цани Гинчев“ ще се състои състезание по български език и литература с ученици от общините Лясковец и Елена. \r\n*** \r\nОт 10.30 часа в заседателната зала на Община Макреш ще се проведе информационна среща за представяне на възможностите за кандидатстване през 2019 г. (Индикативните годишни работни програми -ИГРП) и подмярка 6.4.1 на ПРСР „Инвестиции в подкрепа на неземеделски дейности“. \r\n*** \r\nОт 17.30 часа в Общинска библиотека „Стоян Дринов“ ще бъде открита фотоизложба, посветена на родената в панагюрския край оперна певица Елена Николай. \r\n*** \r\nОт 11.00 часа деца от 3. и 4. клас на Осмо основно училище „Кракра Пернишки” ще посетят Регионална библиотека „Светослав Минков” в рамките на Националната седмица на четенето. От 12.30 часа библиотеката ще посетят ученици от 4. клас  на ОУ „Св. Ив. Рилски”. \r\n*** \r\nОт 17.00 часа в двора на Професионална гимназия по енергетика и минна промишленост „Христо Ботев“ ще се състои официалното откриване на новоизградените спортни площадки, зони за отдих и зелени площи. \r\n*** \r\nОт 15.30 часа в Регионалния пресклуб на БТА ще се проведе пресконференция на ръководството на Педагогически колеж - Плевен при ВТУ за проекта „Родители и учители могат без агитация“. \r\n***   \r\nОт 09.00 часа в Зала 1 на Окръжен съд ще се гледа делото на подсъдимия Васил А. Той е обвинен в това, че на 31.01.2015 г. в Пловдив на ул. „Кипарис“ при управлението на моторно превозно средство без шофьорска книжка  е нарушил правилата за движение по пътищата и по непредпазливост е причинил смъртта на дете на 1,5 г.. \r\n***   \r\nОт 09.30 часа в Зала 10 ще се гледа делото на подсъдимите Атанас Ч., Веселин З., Симеон Г., Бисер Р., Стефан Г. и Васил В. Веселин З., Атанас Ч., Симеон Г., Бисер Р. и Васил В. са обвинени за извършване на опит за предумишлено убийство с користна цел, за умишлени палежи. Стефан Г.е подсъдим за държане на боеприпаси в големи количества, без разрешително. \r\n***   \r\nОт 09.30 часа в Зала 1 на Апелативен съд ще се гледа делото по жалби на подсъдимите с инициали М. П., М. Д., П. П., Вл. Е., С.С. и Р. К. срещу присъда на Окръжен съд – Пловдив. С присъдата подсъдимите са признати за виновни в извършване на престъпления в различни форми на съучастие помежду си: палежи на автомобили и сгради; повреждане на автомобил; приготовление за убийство; кражба и грабеж. \r\n*** \r\nОт 17.45 часа в Народна библиотека „Иван Вазов“ експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин.  \r\n***   \r\nОт 14.00 часа в голямата конферентна зала на Дома на културата \"Борис Христов\" ще се състои представяне на проекта за кино \"Космос. \r\n***   \r\nОт 10.00 часа  в сградата на Филиала на Медицинския университет – Варна ще се състои тържествено честване по повод  на 140-годишнината от създаване на първото в България Дружество на Червения кръст.  \r\n*** \r\nОт 11.00 часа в  зала „Сирак Скитник“ ще бъдат обявени резултатите от 24-тото издание на традиционния конкурс за детска рисунка „Аз и моят град“. \r\n*** \r\nОт 11.00 часа в Регионалния пресклуб на БТА ще се проведе пресконференция на Сдружение „Зелени Балкани“.\t \r\n*** \r\nОт 13.30 часа в Регионалния пресклуб на БТА ще се проведе пресконференция на Държавна опера Стара Загора. \r\n*** \r\nОт 19.00 часа в Къщата на архитекта експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин. \r\n*** \r\nОт 18.00 часа на площад „Свобода“ експерти на коалицията от неправителствени организации и граждански групи „За да остане природа в България“  ще проведат информационна среща в защита на Национален парк Пирин. \r\n***   \r\nОт 9.00 часа в зала 304 на общината ще заседава Постоянната комисия „Младежки дейности и спорт.  \r\n***   \r\nОт 10.00 часа в кабинета на председателя на Общинския съвет ще се проведе второ заседание на Постоянната комисия по екология и селско стопанство.  \r\n***   \r\nОт 10.00 часа в зала 203 на общината ще има брифинг.  \r\n*** \r\nОт 12.40 часа в СУ „Сава Доброплодни“ ще бъде открита изложбата „Будители на българския дух“ на Регионалния исторически музей.  \r\n*** \r\nОт 16.00 часа с тържествено събрание и празничен концерт на Представителния ансамбъл на Въоръжените сили в зала „Венета Вичева” на Община Шумен ще бъдат отбелязани 70 години от създаването на Артилерийското училище.", "date": "2018.10.22", "title": "Предстоящи събития в страната за 23 октомври (Агенция „Фокус“)"}
{"url": "http://www.focus-news.net/news/2018/10/22/2581378/veliko-tarnovo-zhrebiyat-za-nagradite-ot-esennata-kampaniya-dvizhi-se-i-pobedi-shte-bade-izteglen-na-26-oktomvri.html", "text": "Жребият за наградите от есенната кампания „Движи се и победи“ ще бъде изтеглен на 26 октомври. Това съобщи за  Радио „Фокус“ – Велико Търново  Анелия Козлева, гл. експерт в Регионалната здравна инспекция. По традиция ще присъстват организаторите на кампанията и представители на средствата за масова информация. Отново голямата награда ще е велосипед. За нея се състезават всички участници преминали и трите маршрута на кампанията. Пет награди ще бъдат връчени за възрастовите групи от 4 до 7 години, 11 -19 години, 20 – 45 години, 46 – 64 години и над 65 години. Ще има още четири специални награди – за най-малък участник, навършил 4 години, за най-възрастен участник, за семейство и за непушач над 18 години. За тях ще се състезават всички участници, преминали най-малко през два маршрута от обявените три. Ще се надпреварват за поощрителната награда всички участници, които са преминали поне един маршрут. Ще бъде връчени и наградата на председателя на Великотърновски общински съвет за най-масово участие в кампанията, както и наградата на Регионалния координатор на Министерство на младежта и спорта. За нея ще се надпреварват всички участници в кампанията до 29 години. Наградата на Младежки дом Велико Търново ще бъде връчена на най-атрактивния участник в спортно-туристическия празник в парк Ксилифор. \r\n„Движи се и победи“ се организира за 18 поредна година от РЗИ – Велико Търново, Община Велико Търново, ТД „Трапезица 1902“ и Младежки дом – Велико Търново. Кампанията преминава под егидата на председателя на Великотърновски общински съвет. Инициативата стартира през есента на 2001 година, в  рамките на програма СИНДИ, и оттогава до сега са проведени 34 кампании, с общ брой участници 17 996 деца, ученици и възрастни хора, в това число  и 393 семейства.", "date": "2018.10.22", "title": "Велико Търново: Жребият за наградите от есенната кампания „Движи се и победи“ ще бъде изтеглен на 26 октомври"}
{"url": "http://www.focus-news.net/news/2018/10/22/2581369/kmetat-na-blagoevgrad-d-r-atanas-kambitov-veche-poluchihme-golyam-broy-predlozheniya-vav-vrazka-s-initsiativata-ti-predlozhi-kmete-napravi.html", "text": "Вече получихме голям брой предложения във връзка с инициативата „Ти предложи! Кмете направи!”. Това каза кметът на Благоевград д-р Атанас Камбитов по време на среща с граждани, на която се разясняват правилата, свързани с кампанията, предаде репортер на  Радио „Фокус” – Пирин . По думите му идеята на днешното събитие е да бъдат разяснени някои правила и насоки за по-лесна работа по приемане и разглеждане на предложенията. „Още при обявяване на инициативата казах, че няма да има строги правила, затова днес ще покажем образци, които са с пожелателен характер”, посочи д-р Атанас Камбитов.   \r\nТой подчерта, че има няколко възможни варианта за подаване на предложения по инициативата. „Там, където има домоуправители – те по съответния ред трябва да свикат събрание, на което да обсъдят идеи с етажната собственост. След това се изготвя протокол, който се предава в Общината. За целта ще има изнесено работно място, което ще бъде в зала 101 на Община Благоевград. То започва да функционира от сряда”, допълни д-р Атанас Камбитов. Той отбеляза, че там, където няма домоуправители, хората трябва да се съберат, да формулират конкретни предложения, след което да ги входират в деловодството на Общината. „За селата – кметовете и кметските наместници са в ролята на домоуправители”, уточни д-р Камбитов. Той заяви, че за улеснение на гражданите е подготвена бланка за по-лесно оформяне на предложенията. \r\nЛивия НИНОВА", "date": "2018.10.22", "title": "Кметът на Благоевград д-р Атанас Камбитов: Вече получихме голям брой предложения във връзка с инициативата „Ти предложи! Кмете направи!”"}
{"url": "http://www.focus-news.net/news/2018/10/22/2581368/mvnr-na-rusiya-glasuvaneto-v-makedonskiya-parlament-beshe-dolnoprobna-manipulatsiya-organizirana-po-kanonite-na-savremennata-evropeyska-demokratsiya.html", "text": "При гласуването в Македония за започване на процедура по внасянето на поправки в Конституцията за смяна на името и присъединяване към НАТО бяха нарушени всички правила и Москва смята случилото се за долнопробна манипулация, заявиха в понеделник от руското Министерство на външните работи, предава  РИА Новости. \r\n„Обърнахме внимание на проведеното на 19 октомври гласуване в парламента на Република Македония по въпроса за внасяне на необходимите за смяната на името и влизането на страната в НАТО конституционни промени. Всичко беше организирано по каноните на ‚съвременната европейска демокрация‘“, се казва в коментара на руското външнополитическо ведомство. \r\nВ изявлението се отбелязва, че необходимите осем гласа за получаване на квалифицирано мнозинство са „осигурени чрез шантаж, заплахи и подкупване на опозиционни депутати“. \r\n„Трима от тях – по чиста случайност – са освободени от арест точно в този ден, на двама други, обвиняеми по дела в спецпрокуратурата, е обещана свобода, а на останалите са направени корупционни финансови предложения в замяна на „правилно гласуване“. Депутати са заключвани в кабинети, взимали са им мобилните телефони – очевидно, в духа на европейската демократическа практика. Заслужава да се отбележи и че посланикът на САЩ се е намирал в сградата на парламента до самия край на заседанието, което не оставя никакви съмнения за това кой е ръководил този процес“, заявяват още от Министерството на външните работи на Русия. \r\n„Разглеждаме случилото се, като очевидно нарушение на всички норми – както от гледна точка на закона, така и в морално-нравствен план. Подобни долнопробни манипулации не могат да се разглеждат като проява на волята на депутатите. Мнението на две трети от македонците, които не подкрепиха Преспанското споразумение на провалилия се референдум от 30 септември т.г., беше грубо игнорирано. Решението на спора между Атина и Скопие трябва да се базира на правна основа и широка подкрепа от народа, а не да разделя обществото“, подчертават в закючение от руското дипломатическо ведомство . \r\nПревод и редакция:", "date": "2018.10.22", "title": "МВнР на Русия: Гласуването в македонския парламент беше долнопробна манипулация, организирана по каноните на „съвременната европейска демокрация“"}
{"url": "http://www.focus-news.net/news/2018/10/22/2581382/plovdiv-predstavyat-knigata-za-chestta-na-pagona-i-v-sluzhba-na-otechestvoto-na-rayna-kableshkova.html", "text": "Представят книгата „За честта на пагона и в служба на Отечеството“ на Райна Каблешкова, съобщиха за  Радио „Фокус“-Пловдив  от Народна библиотека „Иван Вазов“-Пловдив. Събитието ще се проведе от 17.30 часа на 24 октомври 2018 г. в Конферентната зала на библиотеката.  \r\nПисателката представя по родолюбив, но и исторически достоверен начин  участието на копривщенци в описаните в нея войни. Акцент е поставен върху проучена от авторката тема за добилите чин „генерал“ герои. Книгата ще бъде представена от доц. д-р Петър Ненков. \r\nРайна Каблешкова е родена в Пловдив. Произхожда от рода Каблешкови от Копривщица. Завършила е специалност „История“ в СУ „Климент Охридски“. Специализирала е „Етнология“. Дългогодишен музеен специалист. Автор е на издадени книги, статии и научни публикации. Член е на пловдивските дружества на писателите и на учените.", "date": "2018.10.22", "title": "Пловдив: Представят книгата „За честта на пагона и в служба на Отечеството“ на Райна Каблешкова"}
{"url": "http://www.focus-news.net/news/2018/10/22/2581380/shumen-sporten-praznik-mama-tatko-i-az-sabra-nad-300-detsa-roditeli-i-uchiteli.html", "text": "Весел спортен празник събра в зала “Младост” близо 300 деца, ученици, родители и учители от Детска градина “Пролетна дъга” в Шумен и Обединено училище “Христо Ботев” в село Ивански. Това съобщиха от  Община Шумен. Участниците в надпреварата бяха разделени на два отбора, в които се включиха 4, 5 и 6-годишни деца, ученици от начална степен и родители. Те трябваше да премерят сили в спортни игри с топка, обръч, прескачане и търкаляне на гуми, преминаване през специални цветни тунели и различни препятствия, да покажат бързина, сръчност и съобразителност. Състезанието се превърна в истинско забавление с много вълнения за малки и големи, които показаха не само физически умения, но и талант със своите песни, танци и музикални изпълнения. Спортните емоции подгряха малчуганите от детския оркестър на “Пролетна дъга” с барабани, маракаси и клависи. Учениците от училището в Ивански получиха заслужени аплодисменти за изпълненията на детски песни. За всички имаше награди и много лакомства. Ръководителят на проекта Христина Баева поздрави участниците. “Радвам се, че на всяко следващо събитие, което организираме по проекта, виждам все повече усмихнати лица и ентусиазирани участници – деца, ученици, родители, медиатори и педагози. А най-хубавото е, че всички заедно искрено се веселиха, пяха, танцуваха и с желание участваха в спортната надпревара”, каза Христина Баева. Спортният празник ”Мама, татко и аз” се провежда за втора поредна година по проекта на Община Шумен “Взаимодействието с общността – фактор за по-добро бъдеще и успешна интеграция” по програма ЗОВ – Здраве и образование за всички в рамките на Българо-швейцарската програма за сътрудничество. Целта е да се даде възможност на децата и родителите да спортуват и да се забавляват заедно, да се занимават с дейности, които укрепват тяхното здраве и стимулират активността им.", "date": "2018.10.22", "title": "Шумен: Спортен празник “Мама, татко и аз” събра над 300 деца, родители и учители"}
{"url": "http://www.focus-news.net/news/2018/10/22/2581377/sitel-makedoniya-v-ponedelnik-vecherta-vmro-dpmne-shte-misli-nova-parlamentarna-strategiya-v-svetlinata-na-provala-ot-petak-vecherta.html", "text": "На заседанието на Централния комитет на ВМРО-ДПМНЕ в понеделник вечерта се очаква да бъде възприета нова позиция на партията, която да отразява ситуацията след събитията в македонския парламент от петък вечерта, съобщава  скопският телевизионен канал „Сител“ , който е получил информация от ръководството на опозицията, че на събранието ще бъдат изслушани позициите на общинските комитети, където, според източниците, тлее голямо недоволство от постъпката на седмината депутати, които в петък гласуваха „за“ пристъпване към приемане на нужните за промяната на името конституционни промени. \r\nНа заседанието трябва да бъде възприета нова стратегия за действията на опозицията в парламента във връзка с текущия процес за изменения в Основния закон, отбелязва медията. \r\nНай-висшият партиен орган на ВМРО-ДПМНЕ заседава в обстановката, създадена от циркулиращите спекулации за възможните сценарии в понеделник вечерта. Според един от тях, част от партийното ръководство под влияние на бившия ръководител на УБК (Управление за сигурност и контраразузнаване) Сашо Миялков ще поиска извънреден конгрес и смяна на Мицковски, а според друг, партията ще изключи бившия си високопоставен служител, който е обвиняван, че е оказал влияние на депутатите да гласуват противно на партийното решение. \r\nМиялков, около когото се въртят и двата сценария, в изявление за медиите призова към единство и отхвърли всякакво участие в текущите събития. \r\n\"Отхвърлям всякакви спекулации за мое влияние върху председателя на партията, органите на партията, депутатите или всяка друга организационна структура в нейния състав. \r\nВ тази връзка, смятам, че в този момент, в интерес на сериозните предизвикателства, пред които е изправена нашата партия, е необходимо единство, както никога до сега. Най-малко необходимо в тези моменти е създаването разделения, които ще имат за цел да отслабят ВМРО-ДПМНЕ \", заяви Миялков в декларация, в която подчертава също, че ВМРО-ДПМНЕ трябва да остане на с прозападна концепция, чиято крайна цел да е интеграция в НАТО и Европейския съюз. \r\nНяколко часа преди началото на заседанието на Централния комитет, подкрепа за Мицковски и призив за бърза консолидация пристигна от голямата част от депутатите на ВМРО-ДПМНЕ. \r\nЗа разлика от тях, дългогодишен координатор на парламентарната група Илия Димовски в писмено изявление, подчерта, че не е съгласен с политиката на партията от смяната на Груевски до днес. \r\n\"Атаките, уволненията и изключването на хора през последния период са прибързани и в резултат от безполезни емоции и сериозен афект от състоянието. ВМРО-ДПМНЕ нараства винаги, когато събира хора около себе си. Искам да подчертая, че няма да участвам в нито никакви нови битки,  игри и калкулации във ВМРО-ДПМНЕ, започвайки от Конгреса във Валандово чак до днес всички са такива ,фингирани‘\"- заяви Димовски, който обвинява ръководството за изолацията и разлагането на партията. \r\nПревод и редакция:", "date": "2018.10.22", "title": "“Сител“ (Македония): В понеделник вечерта ВМРО-ДПМНЕ ще мисли нова парламентарна стратегия в светлината на провала от петък вечерта"}
{"url": "http://www.focus-news.net/news/2018/10/22/2581381/veliko-tarnovo-ogranicheno-e-dvizhenieto-v-uchastak-ot-pat-stefan-stambolovo-obedinenie-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново.  Времето е облачно. Температурата е 14 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.22", "title": "Велико Търново: Ограничено е движението в участък от път Стефан Стамболово – Обединение поради ремонтни дейности"}
{"url": "http://www.focus-news.net/news/2018/10/22/2581386/kyustendil-oblastniyat-informatsionen-tsentar-organizira-grazhdanski-debat-za-badeshteto-na-kohezionnata-politika.html", "text": "Областният информационен център в Кюстендил организира граждански дебат за бъдещето на кохезионната политика. Това съобщи за  Радио „Фокус” – Кюстендил  Любомира Велинова, управител на центъра. Инициативата ще се проведе на 26 октомври, от 11.00 часа, в залата на Областен информационен център. „Срещата е част от националната кампания, посветена на дебатите за многогодишната финансова рамка и регламентите за новия програмен период”, каза Любомира Велинова. По думите й на срещата ще бъде представена информация за постигнатото до момента по отношение програмирането на следващия програмен период – предложението на Европейската комисия за разпределението на бюджета за периода 2021 – 2027 година, новите приоритети на политиката на сближаване, проектите на новата законодателна рамка, както и позицията България по тези въпроси. \r\nВенцеслав ИЛЧЕВ", "date": "2018.10.22", "title": "Кюстендил: Областният информационен център организира граждански дебат за бъдещето на кохезионната политика"}
{"url": "http://www.focus-news.net/news/2018/10/22/2581384/nimh-utre-nad-po-golyamata-chast-ot-stranata-shte-e-predimno-slanchevo-minimalnite-temperaturi-shte-sa-mezhdu-5-i-10-a-maksimalnite-mezhdu-15-i-20.html", "text": "През нощта и в сутрешните часове облачността ще се разкъсва и намалява и след обяд над по-голямата част от страната ще е предимно слънчево. Такава е прогнозата на  Националния институт по метеорология и хидрология (НИМХ)  при Българската академия на науките (БАН). По-значителна ще се задържи облачността над планините и югоизточните райони, но валежи са малко вероятни. Вечерта вятърът в Дунавската равнина ще започне да се ориентира от запад-северозапад и да се усилва. Преобладаващите минимални температури ще са между 5° и 10°, максималните - между 15° и 20°. Амосферното налягане ще се понижава и ще е малко по-ниско от средното за месеца. \r\nНад крайните южни райони на Черноморието облачността ще е предимно значителна, но ще е почти без валежи. Над останалата част облачността временно ще намалее и ще преобладава слънчево време. Максималните температури ще са 17-19°, близки до температурата на морската вода. Вълнението на морето ще е 2 бала. \r\nНад планините облачността ще е предимно значителна, но до вечерта временно ще се разкъса и намалее. Валежи са малко вероятни. Ще духа слаб, предимно източен вятър, който привечер ще започне да се ориентира от запад-северозапад и да се усилва. Максималната температура на височина 1200 метра ще е около 11°, на 2000 метра – около 4°. \r\nВ средата на седмицата ще се усили северозападният вятър. С него по-късно през деня в сряда ще започне да нахлува студен въздух, който още през нощта срещу четвъртък ще обхване по-голямата част от страната. Облачността в сряда ще е променлива, по-често значителна, а в четвъртък – от запад намаляваща до слънчево време. На места по преминаващия студен атмосферен фронт ще има превалявания от дъжд, в планините – от сняг. Значителни валежи не се очакват. Със застудяването в отделни райони на Предбалкана през нощта срещу четвъртък е възможно да прехвърчи сняг. Ветровито ще остане времето в четвъртък, когато минималните температури ще са между 2° и 7°, а максималните – между 9° и 14°. В петък северозападният вятър ще отслабне, сутринта на места и ще стихне; минималните температури ще са предимно между 2° и 7°, в котловините на Западна България – 1-2 градуса под нулата. През деня с южен вятър ще започне бързо затопляне и максималните температури ще са между 17° и 22°.", "date": "2018.10.22", "title": "НИМХ: Утре над по-голямата част от страната ще е предимно слънчево, минималните температури ще са между 5° и 10°, а максималните - между 15° и 20°"}
{"url": "http://www.focus-news.net/news/2018/10/22/2581389/21-tv-makedoniya-arestuvaha-milenko-nedelkovski-zaradi-zakani-i-razprostranyavane-na-omrazata-v-sotsialnite-mrezhi.html", "text": "Източници от следствието съобщиха пред  скопския телевизионен канал „ТВ 21“ , че македонският журналист Миленко Неделковски е задържан в районно управление на полицията за заплахи и разпространяване на омраза в социалните мрежи. \r\nЗа ареста съобщи самият Неделковски, който написа статус във „Фейсбук“, че полицията е дошла, за да го отведе. \r\nПревод и редакция:", "date": "2018.10.22", "title": "„21 ТВ“ (Македония): Арестуваха Миленко Неделковски заради закани и разпространяване на омразата в социалните мрежи"}
{"url": "http://www.focus-news.net/news/2018/10/22/2581390/veliko-tarnovo-pametnik-na-parviya-balgarski-general-general-mayor-sava-mutkurov-shte-bade-izgraden-vav-veliko-tarnovo.html", "text": "Паметник на първия български генерал – генерал-майор Сава Муткуров, ще бъде изграден във Велико Търново. Това съобщи в словото си по повод отбелязването на празника на Търновския гарнизон зам.-кметът на Общината проф. Георги Камарашев, предаде репортер на  Радио „Фокус“ – Велико Търново.  Той допълни, че идеята е подета от инициативен комитет. Предстои тя да бъде популяризирана. Общината ще търси финансова подкрепа за нейното реализиране. Паметникът ще се намира в парк „Марно поле“, а намерението е той да бъде открит на 6-ти септември 2019 година, когато се чества Съединението на България. „На тази дата ние честваме Съединението, а генерал-майор Сава Муткуров е бил командир на румелийската милиция и е един от стожерите на Съединението“, посочи проф. Камарашев. Той припомни, че Сава Муткуров е и първият офицер, носител на Ордена за храброст. \r\nПо повод празника на Великотърновския гарнизон проф. Камарашев припомни, че честванията са възстановени по инициатива на кмета инж. Даниел Панов през 2014 година. „Великотърновският гарнизон безспорно е гарнизон с исторически традиции, както и със силно настояще и бъдеще. Перлата в  короната на Велико Търново е Националният военен университет – най-старото висше училище в страната, което тази година бележи 140-годишната си история. Градът ни е дал 34 генерали и двама адмирали“, припомни проф. Камарашев. \r\nНадежда КРЪСТЕВА", "date": "2018.10.22", "title": "Велико Търново: Паметник на първия български генерал – генерал-майор Сава Муткуров, ще бъде изграден във Велико Търново"}
{"url": "http://www.focus-news.net/news/2018/10/22/2581387/plovdiv-desetki-plovdivchani-izlyazoha-na-protest-za-da-podkrepyat-maykite-na-detsa-s-uvrezhdaniya-i-da-poiskat-ostavkata-na-vitsepremiera-valeri-simeonov.html", "text": "Десетки пловдивчани излязоха на протест, за да подкрепят майките на деца с увреждания и да поискат оставката на вицепремиера Валери Симеонов, предаде репортер на  Радио „Фокус“- Пловдив . Поводът е неговият коментар, в който той нарече майките „група кресливи жени” с „уж болни деца”. Майките на болните деца бяха в близост до общината още в 15.00 часа и останаха да изчакат до 18.00 часа още граждани, които да ги подкрепят.  \r\nПо време на протеста в Пловдив се издигнаха лозунги „Оставка“, „Симеонов, ти си позор за България“, „Симеонов, ти си срам“, „Пловдив не иска антидемографски УЖ вицепремиер“ и др.  \r\nМайките на деца с увреждания от Пловдив са категорични, че зад исканията им не стоят политически интереси. \r\nНа протеста в Пловдив тази вечер дойдоха и много други родители с децата си, които подкрепиха майките на деца с увреждания.  \r\nЦветана ТОНЧЕВА", "date": "2018.10.22", "title": "Пловдив: Десетки пловдивчани излязоха на протест, за да подкрепят майките на деца с увреждания и да поискат оставката на вицепремиера Валери Симеонов"}
{"url": "http://www.focus-news.net/news/2018/10/22/2581385/prof-rumen-hristov-sds-s-elementarno-razdvane-na-sredstva-ot-byudzheta-nyama-da-se-uvelichat-dohodite-na-horata.html", "text": "С елементарно раздване на средства от бюджета няма да се увеличат доходите на хората. Необходимо е удвояване на БВП и по-ускорен растеж на икономиката. Това каза в обзорното предаване на  Радио „Фокус“  „Това е България“ председателят на СДС проф. Румен Христов по повод  дискусията „Българите - европейски граждани с европейски доходи - десният път за постигането на тази цел“.   \r\n“На първо място - трябва да оставим икономиката да работи така, че да не се чувства задушена от администрацията. Това, което държавата иззема от гражданите и от бизнеса трябва да бъде намалено. При бюджет от 100 млрд. лв за 2018г. ако имахме 1%  по-малко иззети средства от гражданите и от фирмите, в тях щяха да останат 1 млрд. лв. Тези, които произвеждат благата биха могли да решат по какъв най-добър начин да изразходват тези средства. А що се отнася до публичните финанси – тези 38,2%, които ще изхарчим в републиканския бюджет през следващата година, е необходимо изключително качествено и ефективно използване на този ресурс.“ \r\nВ коментар на проекто-бюджета на правителството за следващата година Проф. Румен Христов заяви, че е притеснен по отношение на инфлацията, защото тя е достигнала 3,6 %, което означава, че страната вече не изпълнява един от Маастрихтските критерии – условие за присъединяване към ЕС. Той изрази надежда, че инфлацията ще бъде овладяна и това няма да попречи в Банковия съюз и в т.нар. чакалня на еврозоната.", "date": "2018.10.22", "title": "Проф. Румен Христов, СДС: С елементарно раздване на средства от бюджета няма да се увеличат доходите на хората"}
{"url": "http://www.focus-news.net/news/2018/10/22/2581392/kyustendil-doncho-zahariev-e-nositel-na-golyamata-nagrada-ot-tazgodishnoto-izdanie-na-zonalnata-izlozhba-struma.html", "text": "Дончо Захариев е носител на голямата награда от тазгодишното издание на зоналната изложба „Струма”. Това съобщи за  Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” – Кюстендил. Дончо Захариев е роден през 1944 година в село Габров дол, Пернишка област. От 1967 година участва в национални и регионални художествени изложби. Участвал е в над 20 национални и международни пленери в България и чужбина. Член е на Съюза на българските художници. Отличените сред многобройните автори, участвали в изложбата, тази година са и Димитър Петров – награда за живопис, Христо Шапкаров и Валентин Господинов, който получи наградата за скулптор. Тази година в зоналната изложба са участвали 106 автори с 207 произведения на изкуството. \r\nВенцеслав ИЛЧЕВ", "date": "2018.10.22", "title": "Кюстендил: Дончо Захариев е носител на голямата награда от тазгодишното издание на зоналната изложба „Струма”"}
{"url": "http://www.focus-news.net/news/2018/10/22/2581373/varna-blizo-100-dushi-se-sabraha-na-protesta-na-maykite-na-detsa-s-uvrezhdaniya-s-iskane-za-ostavkata-na-vitsepremiera-valeri-simeonov.html", "text": "Близо 100 души се събраха на протеста, организиран от майки на деца и младежи с увреждания във Варна с искане за оставката на вицепремиера Валери Симеонов, предаде репортер на  Радио “Фокус” - Варна.  С черни знамена, тениски с надпис “Системата ни убива” и плакати множеството се събра пред сградата на Общината в 18.00 часа. Протестиращите се заканиха, че имат готовност да бъдат на същото място и утре, докато Симеонов не подаде оставка. “Обидени сме от политиците. Не ги наричам господа, много съм разочарована. 30 години чакам нещо да се случи към по-добро, на не виждам промяна”, коментира една от протестиращите Нели Тодорова. Тя допълни, че на младини се е замисляла да емигрира в чужбина в търсене на по-добри условия и грижа за 30-годишната й дъщеря с множество увреждания. “Обидите и лошото отношение към нас минаха всякакви граници”, коментира една от организаторите на протеста Галя Койчева. По думите й никой не е застрахован от това, което се е случило на семействата на хората с увреждания. “Протестиращите са категорични в искането за оставка, защото това ще покаже отношението на правителството, на министър-председателя за това какъв трябва да бъде тонът, който могат да си позволят политици, защото това е модел на подражание”, каза още Галя Койчева. На протеста тази вечер бяха дошли и много семейства с малки деца в подкрепа на семействата на деца и младежи с увреждания. \r\nДиана СТОЕВА", "date": "2018.10.22", "title": "Варна: Близо 100 души се събраха на протеста на майките на деца с увреждания с искане за оставката на вицепремиера Валери Симеонов"}
{"url": "http://www.focus-news.net/news/2018/10/22/2581393/evropeyskata-komisiya-ek-v-balgariya-tarsi-novi-dobrovoltsi-za-svoya-mladezhki-ekip-evropa.html", "text": "Представителството на Европейската комисия в България обяви годишния си конкурс за набиране на нови членове на Младежкия екип Европа. Търсят се активни студенти, които следват в момента в университетите в България и идват от най-различни специалности, съобщава  пресслужбата на Европейската комисия . \r\nВажни условия са да имат добри знания за Европейския съюз, доброволчески ентусиазъм за участие в най-различни инициативи и желание да натрупат опит в областта на комуникацията на европейските политики.  \r\nКандидатите трябва да изпратят заявление за участие, мотивационно писмо и презентация по една от двете посочени теми в условието на конкурса на имейл: ECinBulgaria@gmail.com до 22:00ч. българско време на 4.11.2018г.  \r\nРегламентът на конкурса и заявлението, както и допълнителна информация, могат да бъдат прочетени на уебсайта на Европейската комисия в България.  \r\nКонтекст:  \r\nМладежки екип Европа представлява мрежа от млади лектори – доброволци по европейски теми и е комуникационен проект на Европейската комисия. Екипът е създаден през 2011 година по повод Европейската година на доброволчеството. Целта е да бъде засилена осведомеността на местно, регионално и национално равнище, в училищата и университетите, относно политиките на ЕС, гражданството и значението на европейската интеграция. Давайки своя личен пример, младежите от екип Европа допринасят за постигането на тази цел.  \r\nВ България дейностите на младежкия екип се координират от Представителството на Европейската комисия.", "date": "2018.10.22", "title": "Европейската комисия: ЕК в България търси нови доброволци за своя Младежки екип Европа"}
{"url": "http://www.focus-news.net/news/2018/10/22/2581410/mariela-kitova-sdruzhenie-sos-ptp-postradalite-v-katastrofi-imat-pravo-na-parichno-obezshtetenie-za-pretarpeni-imushtestveni-i-neimushtestveni-vredi-i-propusnati-polzi.html", "text": "Пострадалите в катастрофи имат право на парично обезщетение за претърпени имуществени и неимуществени вреди и пропуснати ползи. Това каза за  Радио „Фокус“-Пирин  Мариела Китова, координатор на Сдружение „SOS-ПТП“ за Югозападна България. Според нея тези средства са изключително важни за пострадалите с оглед осигуряването на достъп до скъпоструващо лечение, медицински манипулации, рехабилитация, консумативи и медикаменти. По думите й финансовата подкрепа дава възможност за връщане към нормалния начин на живот след инцидента, разбира се, доколкото това е възможно.  Китова обясни, че материята е специфична и е важно хората да се обръщат към специалист точно в тази  област, а не в някоя друга, както обикновено се случва. Тя допълни, че е съвсем логично, ако сме пострадали в пътен инцидент да постъпим разумно и отговорно към нас и нашите близки като потърсим и се обърнем за помощ към специалист в тази област. Мариела Китова подчерта, че що се касае за пътни произшествия и пострадали, информационните източници се увеличават и много лесно човек може да намери желаната информация. По думите й Интернет невероятно много улеснява това, но най- важното е да знаем, че имаме права, които може да реализираме в определен срок. \r\nНатали СТЕФАНОВА", "date": "2018.10.22", "title": "Мариела Китова, Сдружение „SOS-ПТП“: Пострадалите в катастрофи имат право на парично обезщетение за претърпени имуществени и неимуществени вреди и пропуснати ползи"}
{"url": "http://www.focus-news.net/news/2018/10/22/2581388/abv-i-kamarata-na-stroitelite-v-balgariya-se-obyaviha-za-sazdavane-na-yasni-pravila-v-stroitelniya-bransh-obzor.html", "text": "Ръководството на АБВ се срещна с Камарата на строителите в България. След срещата председателят на партията Румен Петков заяви, че има агресия срещу строителството, от която губи обществото. Той определи 4 звена в бранша- определящото инвестиционната политика; създаващото организирането по планиране, проектиране и определяне на изпълнител; контролно звено; изпълнител. Според него в момента изпускаме първите три, а се съсредоточаваме само върху изпълнителите на проектите. Румен Петков апелира за срив в системата на образование и подготовка на кадрите в строителство през последните 20 години. По думите му ситуацията в цялата система на образованието в строителството е драматична. От АБВ обявиха, че привличането изпълнители от чужбина е грешна политика, за това страната ни трябва да съумее да задържи подготвените си специалисти. „Като държава допуснахме определящото за всеки обект да бъде ниската цена, без да си дадем сметка, че ниската цена рефлектира върху качеството“, заяви Румен Петков. Той посочи, че липсата на способност на държавата да планира инвестициите в строителния бранш рефлектира тежко върху сектора. „Трябва да бъдат наложени много ясни правила, общи норми, технология на подготовка на кадрите, заявени от бранша“, коментира Румен Петков. \r\nПредседателят на УС на Камарата на строителите в България инж. Илиян Терзиев обяви, че се очаква в следващия програмен период да бъдат изпълнени проекти за 15 млрд. лева. Той обърна внимание на това, че пред строителния бранш стои въпросът дали ще може да ги усвои. „Ако създадем правила, ще намерим начин да се опитаме да усвоим всички средства“, посочи инж. Терзиев. От Камарата на строителите в България настояват за създаване на единни правила в бранша при приемането на строително-монтажните работи и при изпълнението на проектите. \r\nБиляна ИВАНОВА", "date": "2018.10.22", "title": "АБВ и Камарата на строителите в България се обявиха за създаване на ясни правила в строителния бранш  (ОБЗОР)"}
{"url": "http://www.focus-news.net/news/2018/10/22/2581391/sport-sloun-stivans-pobedi-naomi-osaka-s-21-seta-na-zaklyuchitelniya-turnir-na-zhenskata-tenis-asotsiatsiya.html", "text": "Американката Слоун Стивънс започна с победа над японката Наоми Осака с 2:1 (в отделните части 7:5, 4:6 и 6:1) участието си в групите на заключителния турнир на Женската тенис асоциация в Сингапур, в двубой, продължил 2 часа и 25 минути. В другия мач от групата Анжелик Кербер ще играе по-късно днес срещу дебютантката от Нидерландия Кики Бертенс. Наградният фонд на турнира е 7 милиона долара.", "date": "2018.10.22", "title": "Спорт: Слоун Стивънс победи Наоми Осака с 2:1 сета на заключителния турнир на Женската тенис асоциация"}
{"url": "http://www.focus-news.net/news/2018/10/22/2581413/kyustendil-po-povod-natsionalnata-sedmitsa-na-cheteneto-detsa-ot-grada-posetiha-bibliotekata-v-chitalishte-probuda.html", "text": "По повод Националната седмица на четенето деца от Кюстендил посетиха библиотеката в читалище „Пробуда”. Това съобщи за  Радио „Фокус” – Кюстендил  Милена Маркова, председател на читалище „Пробуда” – Кюстендил. По думите й възпитаниците на Детска градина „Първи юни“ – база „Зорница“, са гостували на читалището, а посещението е било по повод Националната седмица на четенето, която тази година се провежда в периода 22 – 26 октомври.  „Чрез инициативата, децата имаха възможност да се запознаят с дейностите на читалището и библиотеката, а също така да послушат любими приказки и стихотворения. За всички деца имаше подаръци, осигурени от ръководството на читалището”, каза Милена Маркова. По думите й целта на седмицата на четенето е да се насърчи и повиши грамотността на учениците. Тази година се очаква да се проведат над 3000 събития в цялата страна, включващи разнообразни игри, състезания, представяне на книги и национален маратон на четенето. \r\nВенцеслав ИЛЧЕВ", "date": "2018.10.22", "title": "Кюстендил: По повод Националната седмица на четенето деца от града посетиха библиотеката в читалище „Пробуда”"}
{"url": "http://www.focus-news.net/news/2018/10/22/2581412/ana-mpa-gartsite-otsenyavat-nay-visoko-otnoshenieto-na-frantsiya-kam-stranata-im.html", "text": "Мнението на гръцките граждани за шест държави от света, както и за Европейския съюз и неговите лидери е включено в резултатите на социологическо изследване, представено в Атина, информира гръцката държавна агенция  ANA-MPA .   \r\nПроучването е направено по поръчка на местния всекидневник Kathimerini и според него двете държави в света, на които гърците най-много се възхищават, са Франция и Китай. \r\nПърво място се заема от традиционния съюзник Франция. Шест от всеки десет гърци оценяват позитивно поведението й спрямо тяхната държава (63 процента от анкетираните). \r\nКитай, който в последните години е сред най-сериозните инвеститори в националната й икономика, е втори с 54 процента, а САЩ са трети с 49 процента симпатизанти. Русия, Германия и Турция заемат съответно последните места. \r\nОбщественото мнение, според анализаторите, е повлияно от факта, че двете първи държави системно изразяват подкрепата си за Гърция. Освен това резултатите са израз и на манталитета и мултикултурното поведение на гръцкото общество, смесица от западни и източни културни особености, отбелязва медията, поръчала изследването.   Ивелина Ватова", "date": "2018.10.22", "title": "ANA-MPA: Гърците оценяват най-високо отношението на Франция към страната им"}
{"url": "http://www.focus-news.net/news/2018/10/22/2581409/washington-examiner-kitay-razkritikuva-sasht-za-otteglyaneto-ot-dlrsmo-i-obyavi-che-reshenieto-e-nasocheno-sreshtu-pekin.html", "text": "Китай разкритикува САЩ за обявеното от американския президент Доналд Тръмп оттегляне от Договора за ликвидация на ракетите със среден и малък обсег (ДЛРСМО) и заяви в понеделник, че Вашингтон се е решил на тази стъпка, за да отговори на Пекин, а не на Москва, пише  онлайн изданието на вестник Washington Examiner . \r\n„Искам да подчертая, че е напълно погрешно да се използва Китай като предлог за излизането от договора“, заяви говорителят на китайското Министерство на външните работи Хуан Чунин пред журналистите в Пекин. „Надяваме се, че съответните страни ще могат да се наслаждават на постигнатите с тежък труд през годините постижения, благоразумно и подходящо ще се справят с въпросите, свързани с договора, чрез диалог и консултации и ще мислят два пъти преди да се оттеглят от договора“. \r\nПрезидентът Тръмп заяви през почивните дни, че иска да изтегли САЩ от Договора от 1987 г. Администрацията твърди, че Русия нарушава условията на споразумението, като разработва нови крилати ракети. В материал на \"Ню Йорк Таймс\", в който се цитират анонимни източници от администрация, се казва, че този ход се прави, за да могат САЩ да контрират  усилията на Китай да закрепят въоръжените си сили в Тихия океан. \r\nПодкрепа за решението на Вашингтон изрази министърът на отбраната на Великобритания Гавин Уилямс още в събота, когато той увери че Лондон и Вашингтон ще бъдат „абсолютно решителни в изпращането на ясно послание към Русия, че трябва да спазва задълженията си по договорите, които е подписала“. \r\nПревод и редакция:", "date": "2018.10.22", "title": "Washington Examiner: Китай разкритикува САЩ за оттеглянето от ДЛРСМО и обяви, че решението е насочено срещу Пекин"}
{"url": "http://www.focus-news.net/news/2018/10/22/2581376/korneliya-ninova-bsp-dumite-na-borisov-sa-po-tsinichni-i-ot-tezi-na-simeonov-toy-izbra-vlastta-i-parite-pred-sastradanieto-kam-bolni-detsa-i-saprichastieto-kam-makata-na-maykite.html", "text": "Думите на Борисов са по-цинични и от тези на Симеонов - той избра властта и парите пред състраданието към болни деца и съпричастието към мъката на майките. Това написа лидерът на БСП Корнелия Нинова в профила си в социалната мрежа  \"Фейсбук\"  във връзка с протестите на майките на деца с уверждания, създалата се ситуация при патриотите и стабилността на кабинета.  \r\n\"Думите на Борисов са по-цинични и от тези на Симеонов. Днес той заяви, че няма да поиска оставката му, защото ще падне правителството. Между състраданието към болни деца и съпричастието към мъката на майките, от една страна, и властта и парите - от друга, той избра властта и парите\", пише Нинова. По думите й по този начин той подкрепя казаното от вицепремиера. \"Всъщност казаното от Симеонов изкара на показ истинското лице на Борисов. За тези хора няма нищо свято - нито майчинството, нито болката на дете. За тях е важно само да са на власт и да си разпределят постове и поръчки. Премиерът отново погазва всякакви етични и конституционни правила, твърдейки, че ако не управлява той, ако президентът Радев направи служебен кабинет, ще последва хаос. Това е ред, установен от Конституцията и законите на страната, това е част от правовата държава. По-голям хаос от това, което сега прави Борисов, няма как да има\", пише още във \"Фейсбук\" лидерът на БСП.", "date": "2018.10.22", "title": "Корнелия Нинова, БСП: Думите на Борисов са по-цинични и от тези на Симеонов - той избра властта и парите пред състраданието към болни деца и съпричастието към мъката на майките"}
{"url": "http://www.focus-news.net/news/2018/10/22/2581415/plovdiv-blasnatata-ot-avtobus-80-godishna-zhena-ima-mozachno-satresenie-no-e-bez-opasnost-za-zhivota.html", "text": "80-годишната жена, блъсната от автобус, има мозъчно сътресение и е хоспитализирана, но е без опасност за живота. Това съобщиха за  Радио \"Фокус\" - Пловдив  от пресцентъра на УМБАЛ \"Св. Георги\". Жените, пострадали от спирането на автобуса, също са посетили Спешното отделение, но състоянието им не е налагало оставане в болница.  \r\nМария РУСЕВА", "date": "2018.10.22", "title": "Пловдив: Блъснатата от автобус 80-годишна жена има мозъчно сътресение, но е без опасност за живота"}
{"url": "http://www.focus-news.net/news/2018/10/22/2581416/blagoevgrad-krayniyat-srok-za-podavane-na-predlozheniya-v-initsiativata-ti-predlozhi-kmete-napravi-e-22-noemvri-predimstvo-imat-ideite-s-poveche-podpisi.html", "text": "Кметът на Благоевград д-р Атанас Камбитов разясни основните насоки за подаване на предложения в инициативата „Ти предложи! Кмете, направи!“, по време на среща с домоуправители в Благоевград. Срокът за събиране на идеи е 22 ноември, като те следва да бъдат подавани в писмена форма в зала № 101 на Общинска администрация от 24 октомври. Това съобщиха от  пресцентъра на Община Благоевград.  Целта е в рамките на кампанията да бъдат събрани максимален брой градивни предложения за подобряване на градската среда, които да бъдат предвидени като дейности в Бюджет 2019. Кметът на Благоевград д-р Камбитов поясни, че предимство ще имат предложения подкрепени с повече подписи, защото това е индикатор, че даден обект е реално необходим. Редът на подаване на предложенията е от граждани към домоуправители, които имат ангажимент да ги внесат в администрацията. Идеи могат да бъдат подавани в писмена форма и от групи граждани, живеещи в определен район, като отново трябва да бъдат подкрепени с подписи. В малките населени места, жителите следва да сведат исканията си до кметовете и кметските наместници. Предложения могат да бъдат подавани и чрез електронната поща ti.predlozhi.kmete.napravi@gmail.com, отново подкрепени с подписи. Всички идеи ще бъдат разгледани от Комисия, като ще бъде осъществена обратна връзка с подателите, независимо дали предложението попада в одобрените. „Дори и една идея да не може да бъде реализирана, подателят ще получи официален отговор, в който ще бъдат посочени причините“, обясни д-р Атанас Камбитов. Той поясни, че целта на инициативата е да бъдат реализирани обекти, които могат да се финансират със средства от общинския бюджет и не касаят такива, зависещи от Републиканския бюджет. В тази връзка беше разяснено, че следва да се има предвид, че посочените терени в предложенията, трябва да бъдат общински, а не частни. Кметът Камбитов подчерта, че и към момента по електронен път постъпват предложения, на които Общината реагира, в случай, че бюджетът за настоящата година позволява.За улеснение на гражданите има поместен примерен формуляр за подаване на предложения. Той може да бъде намерен на http://www.blgmun.com/calendar299/iniciativa.html.", "date": "2018.10.22", "title": "Благоевград: Крайният срок за подаване на предложения в инициативата \"Ти предложи! Кмете, направи!“ е 22 ноември, предимство имат идеите с повече подписи"}
{"url": "http://www.focus-news.net/news/2018/10/22/2581379/sofiya-protest-s-iskane-za-ostavkata-na-vitsepremiera-valeri-simeonov-se-provezhda-pred-ministerski-savet.html", "text": "Протест с искане за оставката на вицепремиера Валери Симеонов се провежда пред сградата на Министерски съвет, предаде репортер на  Агенция „Фокус“.  Майките на деца с увреждания подновиха протеста си в столицата, подкрепени от десетки граждани. Те настояват вицепремиерът Валери Симеонов да напусне поста си заради изказването си във връзка със Закона за хората с увреждания: „Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях“.  \r\nПо-рано през деня протестиращите отново се събраха пред Министерски съвет и блокираха за кратко движението по бул. „Княз Ал. Дондуков“. Те заявиха, че ще протестират, докато вицепремиерът Симеонов не подаде оставка.  \r\nНа брифинг в Министерски съвет след проведена среща с работодателските организации, Валери Симеонов заяви, че ще подаде оставката си единствено, ако му бъде поискана от Политическия съвет на коалицията \"ГЕРБ – Обединени патриоти\" в лицето на Бойко Борисов, Красимир Каракачанов и Волен Сидеров.  \r\nОт Дубай, където се срещна с министър-председателя на ОАЕ, премиерът Борисов коментира, че ако тръгне да иска оставката на Валери Симеонов силово, това мигновено ще се счупи цялата конструкция на коалицията и правителството ще падне.  \r\nПротести с искане за оставката на вицепремиера Симеонов се проведоха и други градове в страната.", "date": "2018.10.22", "title": "София: Протест с искане за оставката на вицепремиера Валери Симеонов се провежда пред Министерски съвет"}
{"url": "http://www.focus-news.net/news/2018/10/22/2581383/meta-makedoniya-aliansa-na-albantsite-i-besa-na-kasami-shte-vnesat-predlozheniya-za-podobryavane-na-statuta-na-albantsite-v-konstitutsiyata-na-makedoniya-drugite-albanski-partii-ne-gi-podkrepyat.html", "text": "„Алианса на албанците“ (АА) и крилото на БЕСА, оглавявано от Билял Касами, ще внесат поправки за албанския език и преамбюла, по време на дебата за промените в Конституцията, произтичащи от Преспанското споразумение с Гърция, но инициативата им не среща подкрепа от другите партии на етническите албанци и най-вече от най-голямата – ДСИ, предава  македонската агенция „МЕТА“ . \r\nДСИ (Демократическия съюз за интеграция), крилото на БЕСА на Африм Гаши, „Народно-деморатическата партия“ (НДП) и ДПА (Демократическата партия на албанците) смятат, че сега не е момента за внасяне на искане за изменения, а е много-важно да се отвори евроатлантическия път за Македония. Артан Груби от ДСИ определи дори споменаването на \"албански изменения\" за\"неграмотен, безсмислен фолклоризъм на малките партии, липса на политическо-партийна идентичност, липса на знания, некреативност и неуспешен опит да се наложат като фактор на малка врата, на която нямат ключ за отключване \". \r\nБеса на Касами ще внесе изменения за цялостно равенство на албанците в Македония и пълна официализация на албанския език, а не както се посочва сега, за \"езика, който говорят 20 на сто от гражданите\". \r\n„Като политическа партия обявихме, че ще бъдем част от процеса на приемане на конституционните промени, при което ще се намесим с конституционни промени за подобряване на правата на албанците. Не можем да приемем след 27 години да оставим тези права за \"по-добри времена\". Оценяваме, че сега е момента да отворите тези въпроси. Ние подкрепяме споразумението от Преспа, но ще се намесим и в измененията, след като правителството представи предложението. Не казваме нищо ново, няма нови неща. Ще искаме пълно равенство на албанците в Македония, албанците не могат да бъдат третирани като малцинство и ще търсим албанският език да бъде официален“, заяви Фадил Зендели, заместник на Касами за \"Порталб\". \r\nТой не казва дали поставя като условие, за да гласува измененията за името, подкрепата за другите конституционни промени ще бъде  \r\nИ „Алианса на албанците“, както обявиха от партията наскоро, ще внесе изменения за албанския език и преамбюла на Конституцията. \r\n„Ние предупредихме, че ще внесем поправки, но първо ще видим предложението на правителството, за да видим какво съдържа, и след това ще решим. Ще внесем поправки за преамбюла и албанския език“,  заяви депутатът Сури Рашидов за \"Порталб\". \r\nАлбанските партии от правителствената коалиция пък казват, че сега е най-важното да се приемат промени в конституцията, за да влезе в сила Договорът от Преспа и да се открие евроатлантическата път на Македония. Артан Груби от ДСИ заяви, че измененията по албанския езиков въпрос и тези за промяна на преамбюла ще бъдат само политическа пропаганда еднодневка и \"продаване мъгла\". \r\nИ от Беса на Африм Гаши казват, че е важно да се приеме Преспанското  споразумение и, според тях, сега няма по-голям интерес за албанците от влизането на Македония в НАТО. \r\nВесел Мемеди от НДП, смята, че не трябва процеса на прилагане на Споразумението от Преспа да се обвързва с други изменения, защото това би послужило на разрушителните сили в страната и региона. \r\nИ от ДПА твърдят, че не се е променило отношението им и че ще подкрепят Договора от Преспа, пише \"Порталб\". \r\nПревод и редакция:", "date": "2018.10.22", "title": "„МЕТА“ (Македония): „Алианса на албанците“ и БЕСА на Касами ще внесат предложения за подобряване на статута на албанците в конституцията на Македония, другите албански партии не ги подкрепят"}
{"url": "http://www.focus-news.net/news/2018/10/22/2581417/sofiya-zapisvaniyata-za-novata-20182019-uchebna-godina-v-kursovete-po-pravoslavie-za-vazrastni-pri-stolichniya-hram-sv-sv-kiril-i-metodiy-prodalzhavat-do-25-oktomvri-2018-g.html", "text": "Записванията за новата 2018/2019 учебна година в курсовете по православие за възрастни при столичния храм \"Св. св. Кирил и Методий\" продължават до 25 октомври 2018 г. Това съобщи директорът на Енорийския център и ЦРИК \"Св. св. Кирил и Методий\" при храм \"Св. св. Кирил и Методий\" д-р Десислава Панайотова. Препоръчително е начинаещите курсисти да се включат в групата по \"Въведение в православието\". \r\nЗаниманията за всяка група се провеждат в събота и продължават по 2 астрономически часа с почивка по средата. Вече са определени началните часове на лекциите за всяка отделна група: \"Въведение в православието. Църковни празници, символи и тайнства\" - 15,00 ч.; \"Тълкувание на Свещеното писание на Стария Завет\" - 11,45 ч.; \"Тълкувание на Свещеното писание на Новия Завет\" -  9,30 ч.;  \"Св. отци и вселенските събори на Църквата - Част І\". - 17,30 ч. \r\nКурсовете ще започнат на 3 ноември 2018 г. и ще продължат до месец май 2019 г.  \r\nПреподавател е д-р Десислава Панайотова,  директор на Енорийския център и на ЦРИК \"Св. св. Кирил и Методий\" при едноименния храм, експерт \"Програми и проекти\" в Културно-просветния отдел при Св. Синод на БПЦ-Българска патриаршия. Православните курсове се организират с благословението на Софийска св. митрополия. \r\nКурсовете по православие са част от широкообхватната културно-просветна дейност на храм \"Св. св. Кирил и Методий\" и запознават с основите  на св. православна вяра и православния начин на живот. Те срещат курсистите с ключови събития и личности на древната, средновековната и съвременната история на църквата. Помагат за по-доброто вникване в Свещеното писание на Стария и Новия Завет и за по-дълбокото разбиране на духовната култура на нашия народ. В курсовете по православие възрастните хора ще могат да намерят духовна среда и приятелска общност, чрез която животът ви придобива нов и по-светъл смисъл.  \r\nНа разположение на курсистите се предоставят тематични разпределения на учебния материал, систематизирани таблици и подбрани откъси от църковни съчинения, богата православна литература. Безплатно може да се ползва книжният фонд на храмовата библиотека. \r\nАдрес за записване: \r\nСофия - 1202 \r\nул. “Г. Вашингтон” № 47, ет. 3 \r\nХрам \"Св. св. Кирил и Методий\" \r\nД-р Десислава Панайотова \r\nЕ-мейл: crsc_st_cyril_st_methodious@abv.bg \r\nОще информация за курсовете: \r\nhttp://www.symvol.org/mm/kursoweprawoslawie \r\nhttp://www.symvol.org/mm/kursoweprawoslawie/wazrastni \r\nhttp://www.symvol.org/mm/kursoweprawoslawie/wazrastni/sadarzanieprogrami \r\nhttp://www.symvol.org/mm/kursoweprawoslawie/wazrastni/biografia", "date": "2018.10.22", "title": "София: Записванията за новата 2018/2019 учебна година  в курсовете по православие за възрастни при столичния храм \"Св. св. Кирил и Методий\" продължават до 25 октомври 2018 г."}
{"url": "http://www.focus-news.net/news/2018/10/22/2581414/yeni-safak-ankara-predupredi-atina-che-proektite-v-egeysko-i-sredizemno-more-sa-nevazmozhni-bez-uchastieto-na-turtsiya.html", "text": "Турция няма да толерира действия срещу нейните интереси в Егейско море или Източното Средиземноморие, предупреди министърът на отбраната на страната Хулуси Акар в Понеделник, цитиран от  електронното издание на вестник Yeni Safak . \r\nВ изказване по време на военно учение в Анкара, министърът бе категоричен, че „Всеки проект в Егейско море и Източното Средиземноморие, в което не е включена Турция и Турска република Северен Кипър, няма никакви шансове да бъде реализиран“. \r\nИзданието припомня, че миналия четвъртък гръцка фрегата се е опита да попречи на турския сеизмичен съд „Барбарос Хайреддин Паша“ да прави проучвания за въглеводороди в Средиземно море, но бе блокирана от турския флот. \r\nИнцидентът предизвика светкавичен отговор от представители на турските власти, които предупредиха Атина да се въздържа от действия в Средиземно море, които биха могли да увеличат допълнително напрежението в региона, посочва още вестникът. \r\nПревод и редакция:", "date": "2018.10.22", "title": "Yeni Safak: Анкара предупреди Атина, че проектите в Егейско и Средиземно море „са невъзможни“ без участието на Турция"}
{"url": "http://www.focus-news.net/news/2018/10/22/2581418/v-hotel-v-slanchev-bryag-e-razkrita-moderna-pechatnitsa-za-falshivi-evro-i-dolari-obzor.html", "text": "При операция на Специализираната прокуратура и ГДБОП в подземие на хотел в Слънчев бряг е разкрита модерна печатница за фалшиви пари. Зам.-главният прокурор Иван Гешев заяви, че печатницата е най-голямата в последните 11 години и не изключи да е най-голямата и в последните 20-30 години. В различна степен на довършеност в печатницата са намерени над 11 млн. евро и над 1,8 млн. щатски долара. Банкноти са открити и при претърсвания на над 30 адреса. Парите са укривани в тайни квартири, складирани на различни места. Фалшивите банкноти имат всички елементи на защита и водни знаци, които и истинските. Ще се разследва за кои пазари са били предназначени. Банкнотите ще бъдат предоставени за анализ и на Европол. Еврото е продавано срещу 6% от стойността му, а доларите банкноти - срещу 20%. Печатани са банкноти от 500 и 100 евро, както и от 50 долара.  \r\nОрганизираната престъпна група за разпространение на фалшивите пари е разкрита на 20 октомври. Разследващите следят дейността й от януари. Наблюдаващият прокурор Евгения Деянова обяви, че четирима са привлечени като обвиняеми след разкриването на фабриката. Задържани са в момент на печатане на парите. Предстои Прокуратурата да поиска те да останат в ареста за постоянно. Иван Гешев коментира, че задържаните са известни в този вид престъпност и са от Пловдив. Директорът на ГДБОП главен комисар Ивайло Спиридонов допълни: „Лицата са на много високо ниво в този вид престъпност“. Един от задържаните участници в схемата е собственикът на хотела, в който е открита печатницата. Организираната престъпна група е била изключително конспиративна, вземани са охранителни мерки. Разследващите са използвали всички способи на специалните разузнавателни средства. „По този случай може да бъде написана книга“, коментира гл. комисар Спиридонов. Той обясни, че такива печатници работят веднъж на няколко години, като парите се складират и се изваждат на пазара поетапно. \r\nБиляна ИВАНОВА", "date": "2018.10.22", "title": "В хотел в Слънчев бряг е разкрита модерна печатница за фалшиви евро и долари (ОБЗОР)"}
{"url": "http://www.focus-news.net/news/2018/10/22/2581419/the-hill-sled-natisk-na-tramp-merkel-e-gotova-da-otvori-germaniya-za-amerikanski-gaz.html", "text": "Германският канцлер Ангела Меркел е готова да отвори германския пазар за американските газови компании, след агресивното лобиране от страна на Доналд Тръмп, информира печатното издание  The Hill , като цитира Уол Стрийт Джърнал.   \r\nНа закуска през октомври с група законодатели Меркел е обявила, че правителството й е готово да участва в съфинансирането на специален пристанищен терминал в северна Германия за втечнен природен газ.  От години проектът се спира заради нежелание правителството да го подкрепи. Тръмп обаче твърде енергично лобира Европа да внася американския втечнен природен газ и да намали руските газови доставки.   \r\nГермания задоволява по-голяма част от своите потребности с руски газ. Така усилията на САЩ да я принудят да се обърне към американските компании оставаха без внимание досега поради липсата на правителствена подкрепа.  \r\nПред законотворците Меркел е обявила, че решението за съфинансиране на подобен терминал е „стратегическо“ и би могло да се изплати в дългосрочен план.  Говорител на германското правителство е заявил пред Уол Стрийт Джърнал, че промяната на тона  е заради германските икономически интереси, а не заради натиск от страна на Вашингтон.   \r\nПо-малко от седмица, след като медиите съобщиха за тази среща между Меркел и законодателите, международен консорциум официално се  регистрира за финансиране на подобен терминал недалеч от Хамбург. \r\nВ разговора си Меркел е заявила, че правителствената подкрепа за проекта ще е най-малко 10-годишна.   \r\n„Ние създаваме работни места и задълбочаване трансатлантическите връзки“, е обявил пред авторитетното издание Уол Стрийт Джърнал посланикът на САЩ в Берлин Ричард Гренел: „САЩ са изцяло посветени на идеята да докарат американския втечнен газ в Европа и Германия.“  Ивелина Ватова", "date": "2018.10.22", "title": "The Hill: След натиск на Тръмп Меркел е готова да отвори Германия за американски газ"}
{"url": "http://www.focus-news.net/news/2018/10/22/2581420/sliven-80-direktori-na-uchilishta-se-sabraha-na-dvudnevna-rabotna-sreshta-v-grada.html", "text": "80 директори на училища от мрежата на ЦМЕДТ „Амалипе\" се събраха на двудневна работна среща в Сливен. Това съобщиха от  неправителствената организация . Акцентът падна върху средствата за уязвими групи, които МОН отпусна. Според участващите в срещата,  липсата на ясни критерии  и разнопосочна  информация е проблем за РУО, директори и счетоводители. Деян Колев – движещата сила на \"Амалипе\", внесе яснота по въпроса. Сливенска област, получи най- голям дял от общите средства поради спецификата на региона. Поради тази причина и интересът към \"Амалипе\" нараства. До момента 16 училища от региона са присъединени към мрежата.", "date": "2018.10.22", "title": "Сливен: 80 директори на училища се събраха на двудневна работна среща в града"}
{"url": "http://www.focus-news.net/news/2018/10/22/2581422/sofiya-poluchen-e-signal-za-izstreli-v-rayona-na-ul-boycho-voyvoda-izdirva-se-izvarshitelyat.html", "text": "Столични полицаи извършват оперативни действия във връзка с инцидент в ж.к. \"Яворов\". Това съобщиха от пресцентъра на  МВР.  Тази вечер, към 20.15 часа, чрез тел. 112 в полицията е постъпил сигнал за изстрели в района на ул. \"Бойчо войвода\". На място незабавно са се отзовали полицаи от СДВР. Според първоначалните данни, изстрелите са били възпроизведени от улицата в посока към офис. При инцидента няма пострадали. Извършва се оглед в района, предприети са оперативно-издирвателни дейности за установяване на извършителя.", "date": "2018.10.22", "title": "София:  Получен е сигнал за изстрели в района на ул. \"Бойчо Войвода\", издирва се извършителят"}
{"url": "http://www.focus-news.net/news/2018/10/22/2581411/mayki-na-detsa-s-uvrezhdaniya-izlyazoha-na-protesti-s-iskane-za-ostavkata-na-vitsepremiera-valeri-simeonov-obzor.html", "text": "Майки на деца с увреждания излязоха на протест пред сградата на Министерски съвет в столицата с искане за оставката на вицепремиера Валери Симеонов. Протестът се организира във „Фейсбук“ от организацията на майките „Системата ни убива“. Той бе под надслов „Оставка на вицепремиера Валери Симеонов!“. Протести на майки на деца с увреждания, подкрепени и от много граждани, се проведоха и в други големи градове в страната. Повод за протестните действия стана изказване на вицепремиера Валери Симеонов след заседание на Националния съвет за тристранно сътрудничество, което предизвика остра реакция на майки на деца с увреждания. Тогава вицепремиерът посочи, че този Законът за хората с увреждания е бил започнат като опит да се угоди на една група кресливи жени, които са спекулирали с децата си, манипулирали са обществото, изкарвайки на пек и на дъжд тези уж болни деца, без грам майчинско чувство, грижа за тях.  \r\nМеждувременно на брифинг в Министерски съвет след проведена среща с работодателските организации, вицепремиерът Симеонов заяви, че ще подаде оставката си единствено, ако му бъде поискана от Политическия съвет на коалицията \"ГЕРБ – Обединени патриоти\" в лицето на Бойко Борисов, Красимир Каракачанов и Волен Сидеров. По думите му всеки може да иска оставка, особено политически партии, а самата оставка представлява самостоятелно решение за освобождаване на определен пост или длъжност.  Вицепремиерът по икономическа и демографска политика заяви, че причините за подобни действия могат да са две – лични, морални, ако човекът е допуснал грешка, а втората е в резултат на политическо решение. Симеонов обяви, че решение може да вземе от политическия съвет на коалиционен съвет ГЕРБ – Обединени патриоти. Той каза още, че е на тази длъжност не по негово желание, а с решение на коалиционния съвет и допълни, че по лични съображения не вижда причини да подаде оставка. Вицепремиерът Симеонов обясни, че протести на БСП не го притесняват, тъй като е нормално те да искат оставка.  \r\nНа протеста с искане на оставката му се събраха десетки граждани и майки на деца с увреждания. Те блокираха движението по бул. „Княз Александър Дондуков“ за около 1 час и заявиха, че протестните им действия няма да се преустановят до подаването на оставка. Протестиращите уточниха, че ако исканията им не бъдат удовлетворени, протестът ще прерасне в граждански безредици.  \r\nПо време на самият протест, ръководството на ПП АТАКА обяви, че сваля политическото си доверие от вицепремиера Валери Симеонов, заради недопустимите според тях обиди към хора с увреждания. От партията заявиха, че ще настояват да бъде предложен друг представител на Патриотите за вицепремиер. Лидерът на ПП АТАКА Волен Сидеров обяви, че ще настоява за незабавно свикване на Коалиционния съвет ГЕРБ – Обединени патриоти до края на деня, на който да бъде разгледан въпросът с недопустимото поведение на Валери Симеонов и незабавната му оставка като вицепремиер. Сидеров коментира още, че в 21 век физическото отсъствие на премиера Бойко Борисов от страната не пречи да бъде осъществена конферентна връзка с него и той да участва в Коалиционния съвет, макар и от разстояние. \r\nПремиерът Бойко Борисов от своя страна заяви на пресконференция в Дубай, че ако тръгне да иска оставката на Валери Симеонов силово – мигновено ще се счупи цялата конструкция и с един подобен акт правителството ще падне. По думите на премиера на пръв поглед искането на оставка от негова страна нарушава споразумението, че „Обединени патриоти“ взимат решения помежду си. Той допълни още, че носи партийна отговорност към избирателите, които са изпратили тази част от управляващата коалиция. Премиерът също така призова майките на деца с увреждания заради каузата си да изчакат управляващите да си свършат работата. Борисов припомни, че правителството е поело ангажимент законите, които искат майките, да вървят заедно. Той изрази надежда в петък законодателните промени да бъдат разгледани и обсъдени в парламента и съответно да бъдат приети и допълни, че 150 млн. лева ще бъдат заложени в тази сфера в новия бюджет. \r\nПо-късно лидерът на БСП Корнелия Нинова коментира думите на премиера, като заяви, че те са по-цинични и от тези на Симеонов. Според Нинова Борисов е избрал властта и парите пред състраданието към болни деца и съпричастието към мъката на майките. \"Всъщност казаното от Симеонов изкара на показ истинското лице на Борисов. За тези хора няма нищо свято - нито майчинството, нито болката на дете. За тях е важно само да са на власт и да си разпределят постове и поръчки\", каза още лидерът на БСП.", "date": "2018.10.22", "title": "Майки на деца с увреждания излязоха на протести с искане за оставката на вицепремиера Валери Симеонов (ОБЗОР)"}
{"url": "http://www.focus-news.net/news/2018/10/22/2581421/mariela-kitova-sdruzhenie-sos-ptp-balgarite-sa-izklyuchitelno-pasivni-i-plahi-kogato-stava-vapros-za-otstoyavane-na-sobstvenite-im-prava.html", "text": "Българите са изключително пасивни и плахи, когато става въпрос за отстояване на собствените им права. Това каза за  Радио „Фокус“-Пирин  Мариела Китова, координатор на Сдружение „SOS-ПТП“ за Югозападна България. Според нея през последните години се наблюдава увеличение на хората, които търсят информация  относно правото си на обезщетение за нанесените вреди,  но въпреки това броят им все още не е достатъчен. Китова уточни, че по неофициални данни едва 13-18% от пострадалите в пътни инциденти се възползват от правото си на парично обезщетение от застраховател по линия на задължителната застраховка „Гражданска отговорност“ на автомобилистите. „Сдружение „SOS-ПТП“  е лидер в информационното обслужване на тема пътно-транспортни произшествия. Ние сме създали и поддържаме най-богатия на информация сайт в областта и всеки може съвсем бързо и лесно да намери отговор на въпросите си и това, което търси“, каза още специалистът. \r\nНатали СТЕФАНОВА", "date": "2018.10.22", "title": "Мариела Китова, Сдружение „SOS-ПТП“: Българите са изключително пасивни и плахи, когато става въпрос за отстояване на собствените им права"}
{"url": "http://www.focus-news.net/news/2018/10/22/2581423/the-american-conservative-hronika-na-provala-na-tramp-v-blizkiya-iztok.html", "text": "В броя си от 18 октомври т. г. изданието  The American Conservative  отпечатва коментар на известния анализатор на политиката на Доналд Тръмп Даниъл Ларисън, който публикуваме с известни съкращения:  \r\n„В последните десет месеца  от своето управление администрацията на Тръмп напусна известния Съвместен всеобхватен план за действие, известен накратко като сделка с Иран по ядрената програма на тази държава, и обяви допълнителни санкции на Иран без никакви оправдания, подкрепи опасната офанзива срещу Ходейда в Йемен, известна като операция „Златна победа“, изцяло се ангажира с мисия в Сирия с отворен край, която създаде риск от война с Иран, удовлетвори израелското правителство, което седмица след седмица стреля по невъоръжени протестиращи хора, премести американското посолство в Йерусалим, подложи на гладна смърт палестински цивилни, като ги лиши от съществена помощ, а съвсем наскоро се присъедини към усилията да се прикрие убиеца на известен критик на управлението в Саудитска Арабия. Това не е пълен списък за деструктивно поведение, но дава представа за това колко са се влошили нещата в изминалите десет месеца.   \r\nВ същия този период условията в Йемен значително се усложниха: над 8 млн. души са на предела на гладната смърт, в момента ООН предупреждава, че близо 13 млн. невинни йеменци може да измрат от глад. Поддържаната от САЩ бомбена кампания също помогна за изостряне на ситуацията. През лятото имаше множество крайно кръвопролитни убийства, извършени от силите на саудитската коалиция, включително и на пътуващите с училищен автобус на 9 август. Последните отчети от проекта „Данни от Йемен“ показват засилване на нападенията срещу невоенни цели през септември.   \r\nСлед като 20 месеца вече наблюдаваме каква външна политика води Тръмп в Близкия изток, може да заключим, че тя безпричинно води до ескалация на конфликти,  до колективно наказание на десетки милиони  невинни хора, дискредитира интересите на САЩ и нашата национална репутация, замесва нашето правителство в многобройни военни престъпления и престъпления срещу човечеството.  Човек може да определи политиките на администрацията като успешни единствено в смисъл, че те „успешно“ причиняват ненужни страдания и смърт на хора от различни части на региона. Този ужасен доклад зове Конгреса за контрол и действие от негова страна и за силно порицание от страна на обществото. Добър старт би могло да бъде прилагането на Резолюция 138 на Конгреса, за да се сложи край на участието на САЩ във войната в Йемен.“  Ивелина Ватова", "date": "2018.10.22", "title": "The American Conservative: Хроника на провала на Тръмп в Близкия изток"}
