{"url": "http://www.focus-news.net/news/2018/01/24/2481147/hurriyet-vashington-mozhe-da-prekrati-podkrepata-si-za-sds-ako-ustanovi-narushenie-na-sporazumenieto.html", "text": "Вашингтон може да прекрати подкрепата си за „Сирийските демократични сили“ (СДС), доминирани от „Народни отряди са самозащита“, ако установи, че те нарушават споразумението със САЩ, пише турският вестник Hurriyet, като се позовава на изявление от Пентагона. \r\n„Винаги сме били ясни с Турция, че оръжията, предоставени на СДС, ще бъдат ограничени\", заяви за изданието говорителят на Пентагона Ерик Пахън.\r\n„Ние не оправдаваме използването на оръжия и оборудване, предоставени от коалицията, с каквато и да е цел, освен за борбата срещу „Ислямска държава“. Ако идентифицираме група или лица, които нарушават споразумението, ще проучим и, ако се налага, ще прекратим подкрепата\", увери говорителят.\r\n„САЩ остават твърдо решени да защитят нашия съюзник от НАТО – Турция, включително и да подкрепят усилията й за противодействие на заплахите от страна на „Работническа партия на Кюрдистан“ (ПКК)“, подчерта Пахън, като същевременно допълни, че на този етап Вашингтон ще продължи сътрудничеството си със СДС срещу „Ислямска държава“.Тереза Герова", "date": "2018.01.24", "title": "Hurriyet: Вашингтон може да прекрати подкрепата си за СДС, ако установи нарушение на споразумението"}
{"url": "http://www.focus-news.net/news/2018/01/24/2481114/sofiya-vavezhda-se-vremenna-organizatsiya-na-dvizhenieto-za-zasnemane-na-filma-denyat-na-bashtata.html", "text": "Въвежда се временна организация на движението за заснемане на филма „Денят на бащата”, съобщиха от пресцентъра на Столична община. От 08.00 до 17.00 часа на 25 януари се забранява престоят и паркирането на пътни превозни средства, с изключение на автомобилите на снимачния екип на ул. „Слънчевото зайче” между бл. 218А и ул. „Малкия принц”, ж.к. „Младост”.", "date": "2018.01.24", "title": "София: Въвежда се временна организация на движението за заснемане на филма „Денят на бащата”"}
{"url": "http://www.focus-news.net/news/2018/01/24/2481115/zhelyo-boychev-bsp-talkuvatelnata-deklaratsiya-kam-istanbulskata-konventsiya-nyama-da-ima-nikakva-pravna-stoynost-tya-ne-e-reshenie-na-vaprosa.html", "text": "Тълкувателната декларация към Истанбулската конвенция няма да има никаква правна стойност, тя не е решение на въпроса. Това каза заместник-председателят на ПГ на „БСП за България“ Жельо Бойчев в интервю за Агенция „Фокус“ за инициативата на партията за референдум „за“ или „против“ Истанбулската конвенция. „Конвенцията много ясно казва по кои въпроси може да има тълкуване и оспорване. Това не са тези, които са притеснителните, според нас. Опитът да се внуши, че с тълкувателна декларация може да се излезе от това положение просто се ползват, за да се търсят доводи по един или друг начин тази конвенция да бъде приета“, каза Бойчев. Бойчев коментира, че няма как да не се изпита притеснение, когато ръководителите на всички вероизповедания в страната обявят тревогата си по конвенцията. „Няма как с лека ръка да зачеркнем техните притеснения. България е християнска и православна страна, още повече, че и в самата Конституция е разписана особена роля на Българската православна църква. Последното нещо, което може да се очаква от нас като народни представители е да не отчетем и мнението на църквата и да не стъпим на традициите, крепили българската нация и държава и спасявали я при множеството изпитания, на които е сме били подложени\", допълни още той. \r\nДеница КИТАНОВА", "date": "2018.01.24", "title": "Жельо Бойчев, БСП: Тълкувателната декларация към Истанбулската конвенция няма да има никаква правна стойност, тя не е решение на въпроса"}
{"url": "http://www.focus-news.net/news/2018/01/24/2481116/brig-gen-plamen-bogdanov-nvu-s-novata-spetsialnost-koyato-razkrivame-za-studenti-shte-se-opitame-da-kompensirame-nedostiga-na-kadri-vav-vazdushnite-sili.html", "text": "Само една нова специалност за студенти обяви Националният военен университет „Васил Левски“ във Велико Търново за учебната 2018/2020 година. Става въпрос за „Авиационни електронни системи за управление на въздушното движение“, която ще бъде разкрита във филиала в град Долна Митрополия. Това обясни за Радио „Фокус“ – Велико Търново началникът на висшето учебно заведение бриг. ген. Пламен Богданов. Обявяването на специалността е вследствие на направена заявка от Държавно предприятие „Ръководство на въздушното движение“. „Те заявиха, че при тях има необходимост от различни видове специалисти – както ръководители на полети, така и радарни специалисти и специалисти по комуникационни и навигационни системи. За целта подписахме рамково споразумение между университета и предприятието“, уточни още бриг. ген. Богданов. Той добави, че се предвижда част от теоретичното обучение, практическата подготовка и стажовете  на студентите да се провеждат в предприятието.\r\nЛуиза ТРАНЧЕВА", "date": "2018.01.24", "title": "Бриг. ген. Пламен Богданов, НВУ: С новата специалност, която разкриваме за студенти, ще се опитаме да компенсираме недостига на кадри във въздушните сили"}
{"url": "http://www.focus-news.net/news/2018/01/24/2481117/sofiya-vremenno-se-zabranyava-dvizhenieto-na-patni-prevozni-sredstva-prez-krastovishteto-pri-ul-roza-i-ul-stara-planina-v-s-voynegovtsi.html", "text": "До 24.00 часа на 31 януари се забранява движението на пътни превозни средства през кръстовището при ул. „Роза“ и ул. „Стара планина“ в с. Войнеговци. Това съобщиха от пресцентъра на Столична община.\r\nВ този период се променят маршрутите на автобусни линии №№ 22 и 28 в с. Войнеговци, както следва: по маршрутите си до кръстовище ул. „Стара планина – ул. „Спортист“ в с. Войнеговци, обръщане посоката на движение на площада в района на кръстовището ул. „Стара планина“ – ул. „Спортист“ и обратно по маршрутите; \r\n- закриват се спирки с код 2340 „Център с. Войнеговци” и с код 1516 „Село Войнеговци”.", "date": "2018.01.24", "title": "София: Временно се забранява движението на пътни превозни средства през кръстовището при ул. „Роза“ и ул. „Стара планина“ в с. Войнеговци"}
{"url": "http://www.focus-news.net/news/2018/01/24/2481118/iss-prizova-za-uskoreni-deystviya-v-posoka-prisaedinyavane-na-balgariya-kam-evrozonata-obzor.html", "text": "На своята последна пленарна сесия, проведена на 21 декември 2017 г., Икономическият и социален съвет (ИСС) обсъди и прие становището за „Ускоряване на подготовката за присъединяване на България към еврозоната“. Позицията им, че България трябва да засили ход в усилията си за влизане първо в чакалнята, а след това и в еврозоната, е одобрена с пълно съгласие от работодателите, синдикатите и други неправителствени организации, като  се основава на факта, че страната ни е изпълнила всички изисквания и критерии и сега е моментът да направи стъпките в тази насока. В становището на ИСС се посочва, че: „Същностният процес на присъединяването е не просто замяна на националната парична единица с еврото , а коренна промяна на паричния режим, решителна крачка към пълната интеграция в европейската общност (паралелно с влизането в шенгенското пространство), правейки я практически необратим процес. Няма сфера на обществената дейност, сектор и отрасъл на икономиката, върху които тази радикална промяна да не оказва пряко или косвено (опосредстващо) въздействие“. От ИСС отбелязват още, че с присъединяването си към ЕС през 2007 г. България поема задължението и придобива правото, след изпълнението на изискванията, да се присъедини към еврозоната, затова въпросът не е дали, а кога и при какви условия ще се случи това. Според ИСС всякакво забавяне би генерирало нарастващи неизвестности пред страната, външни и вътрешни рискове по отношение на външната политическа подкрепа на държавите в ЕС за присъединяване към валутната зона, както и допълнителни затруднения пред перспективите за устойчив икономически растеж, за дългосрочна макроикономическа и фискална стабилност, за постигане на обрат в тенденциите на пазара на труда и доходите, както и за задълбочаване на демографските дисбаланси.\r\nПо време на пресконференция председателят на ИСС проф. д-р Лалко Дулевски, зам.-председателят на Българската стопанска камара (БСК) Димитър Бранков и президентът на Конфедерацията на независимите синдикати в България (КНСБ) Пламен Димитров разясниха защо именно сега е необходимо ускоряване на усилията за присъединяване към Механизма на обменните курсове (ЕRМ II) и след това към Еврозоната, както и кои са стъпките, за да се случи това. Проф. Дулевски обърна внимание, че българското общество е много силно поляризирано по отношение на влизането в еврозоната заради липсата на ясна информация. „Сега е моментът българското общество да бъде много ясно, коректно и реално информирано за ползите, но и за предизвикателствата, които предстоят. И то наистина да реши – ще подкрепи ли тази стъпка и има ли полза от нея“, заяви проф. Дулевски, като подчерта, че според социалните партньори влизането в еврозоната е единствената възможност пред страната ни. По думите му  сега България е във фокуса на вниманието на ЕС като председателстваща Съвета на ЕС държава и по дипломатически път може да се консолидира подкрепа за кандидатстването й в Механизма  на обменните курсове (ERM II ).  Проф. Дулевски подчерта, че България е изпълнила всички технически критерии и с нищо не застрашава ЕС. По думите стъпките към еврозоната и особено към ERM II трябва да се извършват „на принципа на тихата финансова дипломация“, без много шум и в същото време е необходимо страната ни да покаже гаранции, че резултатите, постигнати по критериите за членство, ще бъдат устойчиви във времето. „Искаме до края на европредседателството да бъде решен този въпрос, България да бъде член на механизма ERM II, пак на принципа на тихата дипломация“, заяви проф. Дулевски.\r\nНеобходимостта България да тръгне по стъпките към еврозоната  Димитър Бранков – член на ИСС и докладчик по становището аргументира с  това, че ще се ускорят отдавна отлаганите реформи в здравеопазването, в образованието, в политиката по доходите и др. По думите му България е  готова за тези стъпки, защото вече 20 години е във валутен борд и то в неговата най-рестриктивна форма, която стабилизира финансовата система. Димитър Брнаков уточни, че това е уникална ситуация, защото нито една друга държава досега не е  минавала през рестриктивната политика на такъв валутен борд. Според него ползите от включването на България в еврозоната са много - от  намаляване на общия системен риск, по-лесен достъп до кредитиране, по-благоприятни лихви, засилена конкурентоспособност, повече инвестиции, допълнителни гаранции върху депозитната база, засилено ниво на надзор върху банките от страна на БНБ и на Европейската централна банка до увеличаване скоростта на конвергенция и по-бързо приближаване на средните европейски нива. Димитър Бранков коментира, че влизането в еврозоната може да превърне България в мост между Европа и Близкия Изток и модел за страните от Западните Балкани.Пламен Димитров, който също е докладчик по становището на ИСС, подчерта от своя страна, че всъщност съгласие на синдикати  и работодатели по  подготовката на България за присъединяване към еврозоната има още от 2014 г. и то почива на извода, че позитивите са много повече от предизвикателствата. Той опроверга опасенията, че членството в еврозоната ще бъде пречка за пошиването на доходите в страната. Пламен Димитров даде за пример Латвия, която  е имала 50% ниво на конвергенция ( БВП на глава от населението измерено през паритета на покупателната способност спрямо средния европейски) през 2005 г, когато е влязла в ERM, и уточни, че този показател е близък до нашето ниво сега. Той обърна внимание, че Балтийските държави са останали между 7 и 10 години в чакалнята на еврозоната, като за престоя си там Латвия е повишила нивото си на конвергенция с  12 пункта. За Литва този показател от 53 % в момента на влизането в чакалнята се  е повишил с 22 процентни пункта до 75% при влизането в зоната. „Това са показатели, свързани с нивото на доходите“, отбеляза Пламен Димитров. Той подчерта и, че България трябва да извърши обещаните реформи в пазара на труда, образованието, здравеопазването, енергетиката и др., което също ще се отрази положително на доходите.\r\nВ становището си ИСС отбелязва необходимостта от широк диалог с хората, които да бъдат информирани за самия процес, да се обясняват ползите и предизвикателствата пред България, за да се постигне обществено съгласие. Според социалните партньори още през лятото на тази година правителството трябва да поиска и да получи зелена светлина към ERM II, след което политическата воля, общите усилия и ясният план за действия да доведат до пълната готовност на страната ни за еврозоната.\r\nВесела АЛЕКСАНДРОВА", "date": "2018.01.24", "title": "ИСС призова за ускорени действия в посока присъединяване на България към еврозоната (ОБЗОР)"}
{"url": "http://www.focus-news.net/news/2018/01/24/2481119/shumen-kmetat-lyubomir-hristov-shte-ima-priemen-den-na-29-yanuari.html", "text": "Кметът на община Шумен Любомир Христов ще има приемен ден на 29 януари от 14.00 часа. Това съобщиха от пресцентъра на Общината. По същото време в кабинетите си граждани ще приемат и заместник-кметовете Татяна Костова, Боян Тодоров, Росица Антонова, Найден Косев, Светлана Маркова и секретарят на общината Диян Димитров. Гражданите могат да се запишат за приемния ден на място в стая 301. За въпроси и справки те могат да позвънят на телефон 0/54 857 771. През менюто „Информация и услуги“ на интернет страницата на общината също има възможност да се подаде заявление за записване в приемния ден на кмета, заместник-кметовете и секретаря на Общината. На 29 януари, също от 14.00 часа в стая 315 в сградата на Общината приемен ден ще има и председателят на Общинския съвет проф. Борислав Беджев.", "date": "2018.01.24", "title": "Шумен: Кметът Любомир Христов ще има приемен ден на 29 януари"}
{"url": "http://www.focus-news.net/news/2018/01/24/2481120/kyustendil-300-nuzhdaeshti-se-litsa-poluchavat-bezplaten-topal-obyad-v-grada.html", "text": "300 нуждаещи се лица получават безплатен топъл обяд в Кюстендил. Това каза пред Радио „Фокус” – Кюстендил Радмила Рангелова, зам.-кмет на Община Кюстендил. По думите й хората, изпаднали в неблагоприятно социално положение, може да разчитат на супа, основно ястие, десерт и хляб в общинската социална трапезария. „Основната целева група за предоставяне на топъл обяд са лица и семейства на месечно подпомагане, такива с доказана липса на доходи и близки, които да се грижат за тях, самотно живеещи лица и семейства, скитащи и бездомни деца и лица”, каза Радмила Рангелова. По думите й предоставянето на този вид услуга е част от целенасочената социална политика, която Община Кюстендил развива в подкрепа на хората, живеещи в материално лишение и в риск от социална изолация.\r\nВенцеслав ИЛЧЕВ", "date": "2018.01.24", "title": "Кюстендил: 300 нуждаещи се лица получават безплатен топъл обяд в града"}
{"url": "http://www.focus-news.net/news/2018/01/24/2481121/sreshtata-mezhdu-zoran-zaev-i-aleksis-tsipras-v-davos-komentari-v-makedonskite-medii-obzor.html", "text": "Близо три часа след началото на срещата между премиерите на Македония и Гърция Зоран Заев и Алексис Ципрас в Давос, двамата дадоха пресконференция относно постигнатия напредък в преговорите засягащи спора за името. Съгласно разпространените данни, в знак на добра воля, Заев обеща да смени името на международното летище и магистрала в страната от \"Александър Македонски\" на \"Приятелство\". От своя страна Ципрас заяви, че приема протегната от Скопие ръка, както и че разговорите за решаване на дългогодишния проблем ще продължат, водени от външните министри на двете страни, но под покровителството на премиерите. Срещата бе отразена широко в македонските медии. МКД, Локално, Таратур и Press 24 излязоха със заглавия, акцентиращи върху обещанието на Заев да промени името на летището и магистралата, докато Нова Македония, и македонската Нова ТВ отдават по-голямо значение на възможността да бъде продължена евроинтеграцията на страната. „Зоран Заев и Алексис Ципрас отблокираха процеса по европейската интеграция“, коментира Нова Македония, подобно е и заглавието на македонската Нова ТВ – „В Давос бе отблокирана втората фаза от Спогодбата за сътрудничество с ЕС“. Нетпрес, и „Плюс инфо“ акцентират върху думите на премиера Ципрас, според които краят на преговорите относно спора за името вече се вижда. Агенция Макфакс цитира думите на гръцкия премиер, според които „днес много хора ни гледат и от двете страни – едни със скептицизъм и загриженост, други с оптимизъм.“ Според Ципрас, „нашата цел не е само да решим спора за името, но и да установим двустранни връзки, базирани на общо доверие“. Курир не пропуска да отбележи, че „Заев е започнал да се отказва от всичко, което е македонско“. \r\nЖеланието на Ципрас да се намери решение „ерга омнес“, което е задоволяващо за всички страни също не остана незабелязано, върху него акцентират изданието „Вечер“ и Тера.: Цанко Цолов", "date": "2018.01.24", "title": "Срещата между Зоран Заев и Алексис Ципрас в Давос – коментари в македонските медии (ОБЗОР)"}
{"url": "http://www.focus-news.net/news/2018/01/24/2481122/shumen-za-19-a-godina-v-selo-osmar-shte-otlichat-nay-dobrite-domashni-vina.html", "text": "За 19-а година в село Осмар ще отличат най-добрите домашни вина. Това съобщи за Радио „Фокус“- Шумен Анета Недялкова, секретар на НЧ „Съгласие-1882“. Винарията ще се проведе на 27 януари от 18.00 часа в Ритуалната зала. Специално жури ще дегустира и оцени пробите, които ще участват в конкурса за домашни вина - бяло, червено и розе и домашен пелин - бял и червен. Докато тече работата на дегустационната комисия със свои изпълнения във винарията ще участват групите към читалището в село Осмар, както и самодеен колектив от читалището в село Велино. 25 бяха участниците през миналата година във винения конкурс в село Осмар.\r\nИвелина ИВАНОВА", "date": "2018.01.24", "title": "Шумен: За 19-а година в село Осмар ще отличат най-добрите домашни вина"}
{"url": "http://www.focus-news.net/news/2018/01/24/2481123/zhelyo-boychev-bsp-shte-bade-gruba-greshka-istanbulskata-konventsiya-da-se-priema-pod-natisk-i-barzane.html", "text": "Ще бъде груба грешка Истанбулската конвенция да се приема под натиск и бързане. Това каза заместник-председателят на ПГ на „БСП за България“ Жельо Бойчев в интервю за Агенция „Фокус“ за инициативата на партията за референдум „за“ или „против“ Истанбулската конвенция. Бойчев изрази неразбиране спрямо поведението на управляващите. „След като се прие решение на Министерски съвет обявиха, че няма да бързат и ще чуят всички гледни точки и този разговор в обществото ще се състои. Вместо това конвенцията беше вкарана в Народното събрание. Виждаме, че е разпределена в съответните комисии с намерението следващата седмица да бъде гледана и в пленарна зала. Единственото обяснение, което мога да направя е, че в опит да бъде бързо туширана обществената енергия и реакция, която се случи и бързо да бъде затворена тази тема. Ще се направи опит за едно скоростно приемане на Истанбулската конвенция“, каза зам.-председателят на ПГ на „БСП за България“. Според него на всички е ясно, че се прави опит да се прокарат и съвсем други понятия, които са извън българските традиции и православни ценности, които има нашето общество.  \r\nДеница КИТАНОВА", "date": "2018.01.24", "title": "Жельо Бойчев, БСП: Ще бъде груба грешка Истанбулската конвенция да се приема под натиск и бързане"}
{"url": "http://www.focus-news.net/news/2018/01/24/2481124/predsedatelyat-na-pg-na-gerb-tsvetan-tsvetanov-se-sreshtna-s-generalniya-sekretar-na-enp-antonio-lopes-isturis.html", "text": "Председателят на ПГ на ГЕРБ и зам.-председател на партията Цветан Цветанов се срещна в Брюксел с генералния секретар на ЕНП Антонио Лопес Истурис, съобщиха от пресцентъра на ПП ГЕРБ. По време на срещата Лопес обяви пълната си подкрепа за правителството на министър-председателя Бойко Борисов преди утрешния вот на недоверие. Цветан Цветанов на свой ред запозна колегата си с обстановката в България и с работата по Председателството на Съвета на ЕС.\r\nДвамата се срещнаха по време на гала вечер по повод отбелязването на 10-ата годишнина на центъра за европейски изследвания „Вилфрид Мартенс“. На дискусионния панел, провел се в рамките на събитието, генералният секретар на Европейския парламент се обяви в подкрепа на заслужено присъединяване на България към Шенген и еврозоната.", "date": "2018.01.24", "title": "Председателят на ПГ на ГЕРБ Цветан Цветанов се срещна с генералния секретар на ЕНП Антонио Лопес Истурис"}
{"url": "http://www.focus-news.net/news/2018/01/24/2481125/pg-na-bsp-za-balgariya-vnasya-podpisi-za-provezhdane-na-referendum-za-ili-protiv-istanbulskata-konventsiya-obzor.html", "text": "ПГ на „БСП за България“ внася подписи за провеждане на референдум „за“ или „против“ Истанбулската конвенция. Това стана ясно на брифинг в Народното събрание, на който лидерът на БСП Корнелия Нинова съобщи, че подписите ще бъдат входирани в деловодството на парламента на 25 януари 2017 г. (четвъртък). Нинова обясни необходимостта от подобен референдум с огромното напрежение между българското общество и различните мнения по документа. Лидерът на БСП отчете още, че няма яснота какви промени ще бъдат направени в българското законодателство, ако тя бъде ратифицирана и обърна внимание, че БСП продължава с внасянето на закони, които изпълняват изискванията на Истанбулската конвенция, отнасящи се до насилието над жени и деца.  Според нея това е верният път срещу домашното насилие. Корнелия Нинова посочи, че има нужда от истинска обществена дискусия. „Този, който трябва да се произнесе по този въпрос е българският народ. Само народът и суверенът може да каже волята си по този въпрос след създалата се вече ситуация“, подчерта Корнелия Нинова. От БСП поискаха да бъде спряно разглеждането на конвенцията в Народното събрание. \r\nТемата коментира и държавният глава Румен Радев по време на отчета си за изминалата една година от встъпването си в длъжност. Той призова парламентът да прояви разум и каза, че сега не е моментът Истанбулската конвенция да бъде ратифицирана. Румен Радев отбеляза, че само приемането на конвенцията, без реално работещи закони, няма да ни свърши работа. Според него Истанбулската конвенция не трябва да се използва като параван за отвличането на вниманието. „Истанбулската конвенция е много показателна какво не трябва да правим - да подписваме документ, без да е дебатиран тук, без да знаем какво реално следва от него. Също така от сърцето на Европа да се дават декларации, че ние ще приемем тази конвенция, без да се е произнесъл българският парламент, без да е изчерпан един задълбочен, пълноценен дебат в нашето общество“. Президентът обърна внимание, че Истанбулската конвенция разделя и взривява обществото и подчерта, че по темата няма никакъв разкол в президентската институция. На друго мнение застана вицепрезидентът Илияна Йотова. По думите й Истанбулската конвенция е документ, който защитава правата на жертвите на домашно насилие. Тя коментира, че експертната дискусия по нея още не е започнала. Според нея обаче всякакво налагане на документа и апаратни хватки за събиране на гласове за нейната ратификация е унижение за жертвите, заради които е била създадена. \"Първата реплика, която произнесох по този дебат, е, че така винаги става, когато някой се опитва да вземе решение зад гърба на хората“, коментира Илияна Йотова.  Агенция „Фокус“ припомня: На 3 януари правителството предложи на Народното събрание да ратифицира Конвенцията на Съвета на Европа за превенция и борба с насилието на жени и домашното насилие, или т. нар. Истанбулска конвенция, като една от мерките в одобрената Национална програма за превенция и защита от домашното насилие за 2017-2018 г. Конвенцията, подписана от страната ни през март миналата година, за първи път въвежда определение за пол и полова идентичност, независими от биологичния пол на лицето. Тя дава дефиниция на понятието \"пол\" като \"социално изградени роли, поведения, дейности и характеристики, които определено общество смята за подходящи за жените и за мъжете\". Конвенцията не бе приета еднозначно от Министерски съвет и 8 от министрите гласуваха „против“ предложението за ратификацията й. На 3 януари Изпълнителното бюро на БСП се произнесе „против“ конвенцията, а 10 дена по-късно след 5 часа дебат Пленумът на партията реши БСП да не подкрепя ратификацията на Истанбулската конвенция. От партията решиха да внесат в Народното събрание конкретни законодателни текстове, с които да гарантира ефективната борба с домашното насилие. Въпреки това президентът на ПЕС Сергей Станишев определи това решение като политическа грешка.  Коалиционните партньори на ГЕРБ от ПГ на „Обединени патриоти“ обявиха, че ще гласуват против Истанбулската конвенция и призоваха ГЕРБ да я изтеглят.\r\nСветият синод към Българската православна църква се обяви срещу конвенцията и реши всекидневно във всички храмове и манастири да се отслужва молитва против приемането на документа. Според Синода конвенцията е средство, което насажда чужда на нас ценностна система. Епископската конференция на Католическата църква в България и Главното мюфтийство също излязоха с позиции срещу Истанбулската конвенция. Епископската конференция  е на мнение, че документът е идеологическа и културна революция, която се състои в предефиниране на понятието за пол. Притесненията на Главното мюфтийство са, че Истанбулската конвенция крие рискове за идентичността.\r\nДеница КИТАНОВА", "date": "2018.01.24", "title": "ПГ на „БСП за България“ внася подписи за провеждане на референдум „за“ или „против“ Истанбулската конвенция (ОБЗОР)"}
{"url": "http://www.focus-news.net/news/2018/01/24/2481126/veliko-tarnovo-nyama-interes-kam-rituala-imenuvane-v-grada.html", "text": "Няма интерес към ритуала „именуване“, предлаган от Общинско предприятие „Обредни дейности“ – Велико Търново. Това каза за Радио „Фокус“ – Велико Търново управителят Методи Петров. Той посочи, че ритуалът се предлага безплатно на родителите, но въпреки това през 2017 година никой не е пожелал да се възползва от тази услуга. Церемонията се провежда в Ритуалната зала на Общината и се извършва от длъжностните лица, които извършват и сватбените ритуали. Методи Петров отбеляза, че „именуването” няма нищо общо с помпозния ритуал, който се е извършвал преди 20-30 години. Премахнати са всички особености на ритуала от соцвреме като например рециталите на представители на пионерската организация. От „Обредни дейности” подаряват на родителите подарък, който най-често е албум за снимки или нещо, което да остане за спомен както на детето, така и на неговите родители.\r\nРитуалът „именуване” бе възстановен от Общинско предприятие „Обредни дейности” преди седем-осем години.\r\nНадежда КРЪСТЕВА", "date": "2018.01.24", "title": "Велико Търново: Няма интерес към ритуала „именуване“ в града"}
{"url": "http://www.focus-news.net/news/2018/01/24/2481127/kalin-yordanov-kukerska-grupa-zemen-festivalat-simitliya-drevnata-zemya-na-kukerite-e-edin-ot-nay-dobrite-v-stranata.html", "text": "Фестивалът „Симитлия – Древната земя на кукерите“ е един от най-добрите в страната. Това каза за предаването „Симитли – минало, настояще и бъдеще“ на Радио „Фокус“ – Пирин Калин Йорданов, ръководител на кукерска група „Земен“. По думите му именно поради тази причина вече няколко години посещават кукерските и маскарадни игри в Симитли. „Надявам се, че нашето участие и представяне се харесва и на хората, които ни канят, както и на цялата публика. Тази година участвахме скромно на фестивала, но мисля, че успяхме да впечатлим хората на стадиона в града“, каза още Йорданов. Той добави, че на игрите в Симитли групата, която ръководи е била от 35 човека, а иначе варира между 40 – 45 души. „Броят на групата ни зависи от това доколко хората са свободни“, подчерта Йорданов.\r\nЛивия НИНОВА", "date": "2018.01.24", "title": "Калин Йорданов, кукерска група „Земен“: Фестивалът „Симитлия – Древната земя на кукерите“ е един от най-добрите в страната"}
{"url": "http://www.focus-news.net/news/2018/01/24/2481128/dimitar-brankov-bsk-vlizaneto-v-evrozonata-shte-sazdade-usloviya-za-razdvizhvane-na-ikonomicheskata-sreda.html", "text": "Влизането в еврозоната ще създаде условия за раздвижване на икономическата среда, каза за вечерния блок на Радио „Фокус“ Димитър Бранков, зам.-председател на Българската стопанска камара и член на Икономическия и социален съвет, по повод присъединяването на България към ERM II и еврозоната. Той уточни, че за това има много ползи и предимства. “Това, което радикално ще отключи тези предимства, са две основни обстоятелства. Първото е, че България получава възможност за кредитор от последна инстанция, т.е. в лицето на Европейската централна банка и на новите функции на Българската централна банка ще бъде осигурен достъп до кредитен ресурс на по-ниски нива. Това води до общо подобряване на инвестиционната среда, възможност за повече инвестиции, увеличаване на производителността на труда и оттук на доходите. Второто обстоятелство, тъй като България е в една уникална ситуация - натрупанитя значителен валутен резерв ще може да бъде освободен и в зависимост от договорените предварителни условия да бъде използван по един разумен начин в различни публични политики“, каза Димитър Бранков. Той уточни, че ако до края на годината или в началото на следващата влезем в предхождащия механизъм ERM II и останем в него две години, реалистичното членство в еврозоната се очертава към 2022 година.", "date": "2018.01.24", "title": "Димитър Бранков, БСК: Влизането в еврозоната ще създаде условия за раздвижване на икономическата среда"}
{"url": "http://www.focus-news.net/news/2018/01/24/2480692/predstoyashti-sabitiya-v-stranata-za-24-yanuari-agentsiya-fokus.html", "text": "*** \r\nОт 09.00 часа ще се проведе заседание на Народното събрание.\r\n*** \r\nОт 10.00 часа в Гербовата зала на „Дондуков“ 2 президентът Румен Радев и  вицепрезидентът Илияна Йотова ще дадат пресконференция по повод годишнината от встъпването си в длъжност.  \r\n*** \r\nОт 9.00 часа пред Министерски съвет коалицията „За да остане природа в България“ ще внесе по символичен начин още веднъж трите си искания до правителството, които включват отмяна на решението за отварянето на Пирин за застрояване, оставка на екоминистъра Нено Димов и разкриване на реалния собственик на ски зона Банско.\r\n*** \r\nОт 09.30 часа XVI състав на Специализирания наказателен съд ще гледа делото срещу  Георги И., Геомил Н., Георги А. и Аксел Е. за образуване и ръководене на организирана престъпна група.\r\n*** \r\nОт 09.30 часа 21 състав на СГС ще гледа делото срещу Герман К. (чл.116 НК).\r\n*** \r\nОт 09.30 часа 15 състав на СГС ще гледа делото срещу Роман Л. (обвинен, че е организирал нападението над Алексей П., чл.116 НК)\r\n*** \r\nОт 10.00 часа в Регионалния пресклуб на БТА, Икономическия и социален съвет (ИСС) ще даде пресконференция относно присъединяването на България към ERM II и Еврозоната“.\r\n*** \r\nОт 10.00 часа в Университетската специализирана болница по онкология (УСБАЛО)  ще бъде открит „Център за пациента“. На официалната церемония по откриването ще присъстват д-р Даниела Дариткова, председател на Парламентарната комисия по здравеопазване и Мая Манолова, Омбудсман на България.\r\n*** \r\nОт 10.00 часа VIII състав на Специализирания наказателен съд ще гледа делото срещу Красимир М., Иво Д., Николай А. за организиране и ръководене на организирана престъпна група. \r\n*** \r\nОт 10.00 часа VIII състав на Специализирания наказателен съд ще гледа делото срещу Цветан В., Александър П., Илиян З. и др. за организиране и ръководене на организирана престъпна група. \r\n*** \r\nОт 10.00 часа XII състав на Специализирания наказателен съд ще гледа делото срещу Камен Б., Ивайло Б., Димитър З. и др. за образуване и ръководене на организирана престъпна група. \r\n*** \r\nОт 10.00 часа, в Microsoft Innovation Center (София Тех Парк) ще се проведе Международна конференция за възможностите за финансиране на фирми от IT сектора. \r\n*** \r\nОт 11.00 часа X състав на Специализирания наказателен съд ще гледа делото срещу Кольо К., Мариета В., Галина В, и др. за образуване и ръководене на организирана престъпна група. \r\n*** \r\nОт 11.00 часа XIV състав на Специализирания наказателен съд ще гледа делото срещу Бисер Г., Владимир В. и Михаил А. за организиране и ръководене на организирана престъпна група. \r\n*** \r\nОт 11.30 часа във фоайето на Народното събрание ще бъде даден официален старт на Европейската седмица за предпазване от рак на маточната шийка.\r\n*** \r\nОт 12.00 часа на терасата на метростанция „Сердика 2“ Столична община и „Метрополитен“ организират безплатни музикални и артистични изпълнения по повод отбелязването на 20 години от пускането в експлоатация на първия участък от метрото в София.\r\n*** \r\nОт 13.30 часа XI състав на Специализирания наказателен съд ще гледа делото срещу Диана В., Александър М. и Сашо К. за  образуване и ръководене на организирана престъпна група. \r\n*** \r\nОт 14.00 часа III състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за образуване и ръководене на организирана престъпна група. \r\n*** \r\nМежду 14.00 и 18.00 часа в Съюза на архитектите в България ще се състои конференция на тема „Да преобразим нашия свят: Програма 2030 за България”. По време на конференцията участие ще вземат генералният директор по глобалните въпроси в МВнР посланик Пламен Бончев, председателят на Атлантическия клуб в България Соломон Паси, председателят на Националния съвет на Българската мрежа за Глобалния договор на ООН Огнян Траянов  и др.\r\n*** \r\nОт 18.00 часа в книжарница „Сиела“, мол „Galleria\", ще бъде представена книгата „Да обичаш дивото. Монголия“. \r\n*** \r\nОт 19.00 часа на сцената на Софийската опера ще бъде представена прочутата опера на Чайковски \"Евгений Онегин\".\r\n*** \r\nОт 19.00 часа в залата на Дома на нефтохимика ще бъде представена постановката „Чамкория“ на Явор Гърдев по романа на Милен Русков.\r\n*** \r\nОт 14.00 до 16 часа в офиса на ПП ГЕРБ (ул. „Георги Бенковски” №1), общинският съветник Димитър Колев ще има приемен ден за граждани. \r\n*** \r\nОт 11.00 часа в пресклуба на БТА ще се състои пресконференция на община Горна Оряховица във връзка с проекта „Подобряване на образователната среда в гр. Горна Оряховица”. Ще бъдат представени постигнатите цели и резултати от реализирането на проекта.\r\n*** \r\nОт 12.00 часа в пресклуба на БТА ще се състои пресконференция на групата общински съветници от БСП. Ще бъдат коментирани актуални въпроси, свързани с предстоящата сесия на Общинския съвет във Велико Търново. \r\n*** \r\nОт 11.00 часа на 6 ет. в сградата на Община Видин  ще се състои пресконференция. \r\n*** \r\nВ 10.00 часа Конферентната зала на Община Враца ще се отворят ценовите предложения на участниците в обществена поръчка с предмет: „Реконструкция, ремонт и внедряване на мерки за енергийна ефективност на образователни институции, във връзка с реализацията на проект по Оперативна програма „Региони в растеж” 2014-2020 година по шест обособени позиции“.\r\n*** \r\nОт 10.30 часа в храм „Свето Възнесение“ ще бъде отслужена панахида по повод 74 г. от бомбардировките над Враца. \r\n*** \r\nОт 13.00 часа Съветът на директорите на „МБАЛ Христо Ботев” АД Враца свиква извънредно Общо събрание на акционерите в болницата, което ще се състои в административната сграда на лечебното заведение (бул. „Втори Юни” № 66).\r\n*** \r\nОт 14.10 и от 15.00 часа в ОУ „Стефан Караджа“ ще се състоят образователни концерти на Български камерен оркестър – Добрич. \r\n*** \r\nОт 17.30 часа в Музея на фотографията и съвременните визуални изкуства фотографът инж. Константин Кафтанджиев ще отпразнува 90-тия си рожден ден с  изложба.\r\n*** \r\nОбщинските съветници от ГЕРБ в град Пловдив ще проведат приемни с граждани: Радослава Ташкова, председател на Групата на ГЕРБ и заместник-председател на Общински съвет - Пловдив, Георги Василев и д-р Аргир Аргиров ще се срещат с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;  Ани Лафчиева ще приема граждани от 17.00 до 19.00 часа в офиса на ГЕРБ в район „Източен” на ул. „Коста Паница“ №5. В същият офис от 17.30 до 19.00 часа с граждани ще се среща Емил Русинов.\r\n***\r\nОт 09.30 часа в зала 2 на Пловдивския окръжен съд ще се гледа делото срещу подсъдимия Иван Г., който е обвинен а това, че на 3.06.2016 г. на пътя Карлово – Пловдив при управление на автомобил е нарушил правилата на движение. \r\n***\r\nОт 12.00 часа в зала 2 на Пловдивския окръжен съд ще се гледа делото срещу Йордан И, на който е повдигнато обвинение, че на 14.09.2014 г. е умъртвил другиго – В.В. , от гр. Стамболийски, като убийството е извършено по хулигански подбуди.\r\n***\r\nНа 24.01.2018 г. /сряда/ от 18.00 ч. в Конферентната зала на НБ „Иван Вазов“ – Пловдив ще бъде представена книгата „Нокаут за МС /множествена склероза/“ на Таня Берийска. \r\n*** \r\nВ 10.00 часа в зала 1311 на Русенския университет „Ангел Кънчев“ ще бъде подписан Меморандум за сътрудничество между Университета и  „Национална компания индустриални зони” ЕАД във връзка с развитието на проекта на компанията Fast tracking success.  \r\n*** \r\nОт 14.00 часа в зала 247 в сградата на Община Смолян ще се проведе пресконференция във връзка с проект за подобряване на градската среда.\r\n*** \r\nОт 18.00 часа в залата на първия етаж в РБ „Захарий Княжески“  ще се състои благотворителен концерт на Полина Влахова и приятели в полза на Детски отдел на Регионална библиотека „Захарий Княжески“.\r\n*** \r\nОт 19.00 часа в Драматичния театър ще се играе премиерният спектакъл  „Голям колкото малка ябълка“ от Петър Анастасов.", "date": "2018.01.24", "title": "Предстоящи събития в страната за 24 януари (Агенция „Фокус“)"}
{"url": "http://www.focus-news.net/news/2018/01/24/2480693/pregled-na-osnovnite-temi-svetovniya-pechat-agentsiya-fokus.html", "text": "Съдът в България осъди бившият началник на Националната разузнавателна служба (НРС) ген. Кирчо Киров на 15 години затвор и е наредил конфискуването на половината му имущество, след като го призна за виновен за длъжностно присвояване, пише турският вестник  Hurriyet.\r\n67-годишният Киров е работил за тайните служби на страната по време на социалистическия период и след това ръководи НРС между 2003 и 2012 г. Той е обвинен в присвояването на 5,1 млн. лева между 2007 и 2011 г. в съучастие на един от подчинените си офицери. \r\nКиров отрича обвиненията, заявявайки, че те са политически мотивирани и че ще обжалва. \r\n***\r\nБъдещето на отношенията между Сеул и Пхенян все още не е сигурно, въпреки надеждите на Южна Корея и въпреки разговорите на високо равнище, засягащи Зимните олимпийски игри, това предупреждават експерти, пише вестник The Korea Herald. \r\nСпоред Ким То-ву, бивш председател на Корейския институт за обединение и университетски преподавател, „Северна Корея най-вероятно просто се опитва да използва южния си съсед. Изглежда все едно Пхенян прави жест към нас, но всъщност мотивът е друг“. В крайна сметка, смята професорът, участието на Пхенян на Олимпийските игри ще доведе до успех за самата Олимпиада, но няма да донесе никакво положително развитие на междукорейските преговори, въпреки надеждите на правителството в Сеул. Позицията на Ким То-ву е подкрепена и от опозиционните партии, които обвиниха президента на страната Мун Дже-ин, че позволява на Северна Корея да си играе с него, пише още вестникът.  Според опозицията, Пхенян търси начин да извлече полза от Олимпиада, въпреки че според властите на Северна Корея, участието на страната им е „жест“ и „услуга“ за Южна Корея. \r\nИзданието припомня, че през 2014 г. управляващите в Сеул бяха готови да вдигнат някои от санкциите срещу северния си съсед като жест на добра воля и покана за участие в тогавашните „Азиатски игри“.  \r\n***\r\nАмериканският министър на правосъдието Джеф Сешънс е бил разпитан в продължение на няколко часа миналата седмица във връзка с разследването по евентуална руска намеса на президентските избори в САЩ. Това са потвърдили от министерството на правосъдието, пише на първите си страници вестник The New York Times. \r\nТова е първият път в който воденото от Робърт Мюлер разследване провежда разпит на лице от кабинета на Доналд Тръмп, отбелязва още изданието. Според говорителя на ведомството Сара Флоуръс, по време на разпита Сешънс е бил придружен от своя адвокат. \r\nПо-рано стана ясно, че Сешънс, който е един от ранните поддръжници на президента Доналд Тръмп, е имал две срещи с тогавашния руски посланик в САЩ Андрей Кисляк, по време на кандидатпрезидентската кампания. \r\nМинистърът е един от групата официални лица, които Мюлер е включил в списъка с предполагаеми подлежащи на разпит, коментира изданието. За Мюлер, Сешънс представлява ключов свидетел по две от главните точки по воденето от бившия директор на ФБР разследване. Макар да не е разкрито с какво е бил свързан разпитът на Сешънс, авторитетното издание смята, че министърът на правосъдието би могъл да даде информация относно евентуалните връзки между кандидатпрезидентската кампания на Тръмп и Русия и дали президентът се е опитвал да пречи на разследването. Вестникът припомня, че Сешънс бе завеждащ екипа за външна политика към предизборния щаб на Тръмп.\r\nОфициален коментар от Белия дом все още няма, но изданието припомня в последните редове на статията, че в началото на януари Мюлер проведе разпит и със Стивън Банън, бивш член на администрацията на Тръмп. \r\n***\r\nТурският президент Реджеп Тайип Ердоган ще обсъди с американския държавен глава Доналд Тръмп турската операция в сирийската провинция Африн, пише вестник Daily Sabah. Двамата ще проведат телефонен разговор, главната тема на който ще бъде операция „Маслинова клонка“, чийто старт Анкара даде в събота. Информацията за това е разкрил външният министър Мевлют Чавушоглу, който от своя страна смята да обсъди същата тема с американския държавен секретар Рекс Тилърсън в кулоарите на срещата в Париж във вторник, по време на която Тилърсън осъди Русия и заяви, че Москва „носи отговорност“ за цивилните жертви в Източна Гута. \r\n***\r\n След тридневна работа без финансиране, американското правителство отново разполага със средства, но следващите седмици могат да донесат буря в Конгреса, тъй като главните различия относно бюджета все още не са преодолени, коментира американският всекидневник USA Today. \r\nСделката между Републиканската и Демократическата партия, постигната по-рано тази седмица, гарантира само две неща, смята изданието – че в дните около осми февруари ще има още един такъв дебат, както и че различията относно имиграционната политика остават. \r\nВестникът припомня, че след като в понеделник Сенатът одобри бюджета на САЩ за следващите три седмици, той бе подписан във вторник и от американския президент Доналд Тръмп, което маркира връщане към нормалния ритър на работа, след като по-рано заради липса на бюджет, считаните за второстепенни държавни институции преустановиха временно работа. Лидерът на републиканското мнозинство в Сената Мич МакКонъл обеща да се проведат сериозно обсъждания по най-големия проблем между двете партии, а именно имиграцията. \r\nСпоред сенатори, обсъждането на въпроса относно т.нар. „мечтатели“ – хора, дошли в САЩ в детските си години и все още не разполагащи с документи, ще се случи в Сената за първи път от пет години насам. Името, с което са наречени имигрантите идва от приетия закон „Отлагане на действията срещу пристигналите в детството си“, познат повече като DACA или „Закон Дрийм“. Той бе въведен от администрацията на президента Барак Обама, като действащият президент Доналд Тръмп има желание да екстрадира всички, получили специален статут в рамките на програмата. \r\nОчертават се проблеми, тъй като дори двете партии да изгладят различията си в горната камара, председателят на републиканското мнозинство в Камарата на представителите Пол Райън обеща, че не смята да приема никакъв бюджет с отстъпки по имиграцията, който не е подкрепян от мнозинството от членовете на партията. \r\n***", "date": "2018.01.24", "title": "Преглед на основните теми световния  печат (Агенция \"Фокус\")"}
{"url": "http://www.focus-news.net/news/2018/01/24/2480694/tass-rusiya-predlozhi-na-saveta-za-sigurnost-na-oon-da-se-sazdade-nov-mehanizam-za-razsledvane-na-himicheskite-ataki-v-siriya.html", "text": "Постоянният представител на Русия в ООН Василий Небензя заяви, че страната му предлага проекторезолюция за Съвета за сигурност на ООН за създаването на нова международна структура за разследване на химическите атаки в Сирия, която да работи „въз основата на безупречни и неопровержими данни“, предава  ТАСС.\r\n„Искаме да се издигнем над разногласията и да създадем нов международен следствен орган, който въз основата на безупречни и неопровержими данни, получени по прозрачен и заслужаващ доверие път, да установява фактите за определяне от Съвета за сигурност на отговорните за използване на отровни вещества като оръжие“, заяви дипломатът. \r\nСпоред него, новият следствен механизъм „трябва да бъде професионален и деполитизиран“. „Ние сме подготвили съответната проекторезолюция. Молим секретариатът да я разпространи. Разчитаме в близко време членовете на Съвета за сигурност да разгледат инициативата“, допълни Небензя.  Виктор Турмаков", "date": "2018.01.24", "title": "ТАСС: Русия предложи на Съвета за сигурност на ООН да се създаде нов механизъм за разследване на химическите атаки в Сирия"}
{"url": "http://www.focus-news.net/news/2018/01/24/2480695/mayk-pompeo-direktor-na-tsru-yadrenata-programa-na-severna-koreya-tseli-otbrana-i-zaplashvane.html", "text": "Директорът на ЦРУ Майк Помпео заяви, че ядрената и ракетната програми на Северна Корея целят не само самозащита, но и заплашване, предава Voice of America.\r\n„Наречете я заставяща“, заяви Помпео по време на събитие във Вашингтон, провеждано от изследователска група с консервативен уклон. Той допълни, че ЦРУ вярва, че лидерът на Северна Корея Ким Чен-ун би използвал ядреното си оръжие не само, за да остане на власт, но и да заплашва, че ще обедини целия Корейски полуостров под своята власт. \r\nПомпео допълни, че Пхенян е на по-малко от година от поставянето на американците под риск и допълни, че следващото, очевидно действие на режима е да развие възможността за изстрелването на няколко ракети едновременно. \r\n„Следващата логична крачка ще бъде развитието на арсенал със способност да изстрелва по няколко ракети едновременно“, смята директорът на разузнавателната агенция. \r\nПомпео допълни, че президентът на САЩ Доналд Тръмп се е фокусирал върху намирането на дипломатическо решение за севернокорейската криза, но ЦРУ работи, за да му представи и други възможности. \r\n„Имаме служители по цял свята, работейки неуморно, за да подкрепят кампанията на САЩ за натиск, която да засили санкциите по начин, по който да постигнем целта си да разоръжим в ядрено отношение полуострова“, заключи Помпео. Виктор Турмаков", "date": "2018.01.24", "title": "Майк Помпео, директор на ЦРУ: Ядрената програма на Северна Корея цели отбрана и заплашване"}
{"url": "http://www.focus-news.net/news/2018/01/24/2480696/ria-novosti-frantsiya-e-gotova-da-razuchi-initsiativata-na-rusiya-za-razsledvane-na-himicheski-napadeniya-v-siriya.html", "text": "Постоянният представител на Франция в ООН Франсоа Делатр заяви, че страната му е готова да проучи руската инициатива за разследване на химически атаки в Сирия, предава  РИА Новости.\r\nПо-рано постоянният представител на Русия при ООН Василий Небензя заяви, че страната му предлага да се създаде нов международен следствен орган за разследване на употребата на химически оръжия и че е подготвила съответната проекторезолюция. \r\n„Повечето членове на Съвета за сигурност не са съгласни с настоящата безизходица. В този контекст ние взимаме предвид предложението, формулирано днес от Русия. Ще го проучим съгласно с принципите, за които напомних“, заяви Делатр. Той отбеляза, че неотдавнашната инициатива на Франция по привличането под отговорност на използвалите химическо оръжие не противоречи на механизма на съвместното разследване на ООН и на Организацията за забрана на химическо оръжие.  Виктор Турмаков", "date": "2018.01.24", "title": "РИА Новости: Франция е готова да разучи инициативата на Русия за разследване на химически нападения в Сирия"}
{"url": "http://www.focus-news.net/news/2018/01/24/2480697/yoveri-musaveni-prezident-na-uganda-obicham-donald-tramp-zaradi-tova-che-e-chesten-s-afrikantsite.html", "text": "Президентът на Уганда Йовери Мусавени обяви, че „обича“ своя колега от САЩ Доналд Тръмп, за който по-рано бе съобщено, че е заявил, че някои африкански държави са „клоаки“ по време на реч, посветена на миграцията, предава BBC.\r\n„САЩ имат един от най-добрите президенти някога“, заяви Мусавени. „Обичам го, защото казва нещата на африканците честно. Африканците трябва да си решим проблемите, защото сме слаби“, допълни той. \r\nДумите на Мусавени са обратни на реакцията на много лидери, осъдили езика на Тръмп.  Виктор Турмаков", "date": "2018.01.24", "title": "Йовери Мусавени, президент на Уганда: Обичам Доналд Тръмп заради това, че е честен с африканците"}
{"url": "http://www.focus-news.net/news/2018/01/24/2480698/tass-balgarskiyat-olimpiyski-komitet-otseni-reshenieto-na-mok-za-ruskite-atleti-kato-politichesko.html", "text": "Председателят на Българския олимпийски комитет Стефка Костадинова смята, че във въпроса за участието на руските спортисти на Зимните олимпийски игри през 2018 г. има замесена политика, предава  ТАСС.\r\n„Всеки, употребил забранени вещества, трябва да бъде наказан. Не съм съгласна, че спортистите, моите колеги, работили толкова дълго, за да участват в този огромен форум, също трябва да бъдат наказвани. Мнението ми е, че това е вече политика“, заяви Костадинова. \r\nВъв вторник стана известно, че МОК отказа да покани на Олимпийските игри в Пьончан редица водещи руски спортисти.  Виктор Турмаков", "date": "2018.01.24", "title": "ТАСС: Българският олимпийски комитет оцени решението на МОК за руските атлети като политическо"}
{"url": "http://www.focus-news.net/news/2018/01/24/2480699/osadiha-bivshiya-shef-na-razuznavaneto-gen-kircho-kirov-na-15-godini-zatvor-obzor.html", "text": "Софийският военен съд осъди бившия директор на Националната разузнавателна служба (НРС) ген. Кирчо Киров на 15 години затвор и конфискация на половината от притежаваното от него имущество за длъжностно присвояване в периода 2007 – 2011 г. Срещу него бе повдигнато обвинение за това, че като директор на НРС, заедно със своя подчинен, е присвоил от бюджета на службата валута - евро и щатски долари в особено големи размери, равняващи се на повече от 5,1 млн. лв. На съучастника на ген. Киров - Димитър Лидарев - полковник от резерва и бивш служител на НРС, съдът наложи три години лишаване от свобода, с петгодишен изпитателен срок. Според данните на държавното обвинение, по разпореждане на директора си Кирчо Киров, Лидарев е изготвял фалшивите документи за теглене и отчитане на сумите и е получавал парите от касата на службата. От прокуратурата напомниха, че делото е гледано при закрити врата, поради което не може да бъде разгласена пълната информация, събрана по него. Предстои да бъде поискана промяната на мярката за неотклонение на ген. Киров в по-тежка - постоянно задържане под стража или домашен арест. \r\nГоворителят на Военно-окръжна прокуратура полк. Елин Алексов заяви, че сумата, за която е осъден ген. Кирчо Киров, представлява 39% от особените разходи на разузнаването. Той обясни, че няма доказателства, че тези пари са похарчени за разузнавателна дейност и добави, че използването на парите не е предмет на доказване от прокуратурата, като за целта има друга организация – Комисия за разкриване и изземване на незаконно придобито имущество. Прокурор Алексов отрече информацията по това дело да е разпитван президентът Георги Първанов. На въпрос дали осъденият съучастник на ген. Киров е направил самопризнания, прокурор Алексов посочи: „По отношение на своята дейност полковникът от резерва Димитър Лидарев направи самопризнание за тази част, която е извършил той”. \r\nВ коментар за „Фокус“ ген. Кирчо Киров заяви, че е осъден неоснователно и несъмнено ще обжалва съдебното решение на втора инстанция. Той заяви, че съвестта му е чиста и не се е провинил в нищо, докато е заемал поста на директор в НРС. По думите му процесът е бил много бърз и режисиран, тъй като е осъден само по показанията на един свидетел. Според бившия директор на разузнаването процесът е част от войната, която се води срещу него от сегашните ръководители на разузнавателната служба – ДАР. \r\nАгенция „Фокус“ припомня: Срещу ген, Кирчо Киров има общо четири дела. Той вече бе изправен пред съда за длъжностно присвояване и осъден на две инстанции на 10 години затвор, но Върховният касационен съд върна делото на втора инстанция с мотива, че е нарушено правото на подсъдимия да се защити. Второто разследване, по което съдът постанови присъдата от 15 години лишаване от свобода, започна от обясненията на Киров, дадени по първото дело, тъй като бившият директор на разузнаването е споменал пари, използвани за разузнавателна дейност по четири секретни операции. Ген. Киров бе обвинен и за разгласяване на държавна тайна заради негово телевизионно интервю от 2014 г., в което съобщава информация за случая със заловения за пренасяне на наркотици български гражданин в Иран. Живко Русев, шофьор на товарен автомобил с българска регистрация, беше задържан на паркинг край Табриз през 2008 година. В неговия камион иранските власти откриват голямо количество Хероин. Той получава присъда „доживотен затвор“, но на шестата година е преместен в български затвор, след което е предсрочно освободен поради заболяване. Едно от делата е свързано с това, че ген. Киров е ползвал бизнес класа при своите пътувания, но по думите му то е спечелено от него на първа инстанция.", "date": "2018.01.24", "title": "Осъдиха бившия шеф на разузнаването ген. Кирчо Киров на 15 години затвор (ОБЗОР)"}
{"url": "http://www.focus-news.net/news/2018/01/24/2480700/the-week-velikobritaniya-balgarskata-pravoslavna-tsarkva-se-protivopostavi-na-evropeyska-initsiativa-za-zhenskite-prava-zayavyavayki-che-shte-dovede-do-moralna-razvala.html", "text": "Българската православна църква обяви, че е против договор, който да намали насилието срещу жените и подкрепя равенството на половете. Договорът, познат като Истанбулската конвенция, бе приет от Съвета на Европа през 2011 г., пише британският ежеседмичник   The Week.\r\nВ свое заявление Българската православна църква обяви, че „никой човек на Христа“ не подкрепя насилието над жените, но предупреди, че договорът „предизвиква притеснения относно бъдещето на европейската християнска цивилизация“ и „открива вратите към моралната развала“. \r\nОсобен повод за притеснение за църквата е употребата в Истанбулската конвенция на думата „джендър“. Църквата смята, че договорът налага „идеология, която отрича, че човек съществува като мъж и жена“. В документа също така се подкрепя приемането на „нестереотипни полови роли“. Църквата смята, че това е „пряка заплаха срещу божия съюз между съпруга и съпругата“.  Виктор Турмаков", "date": "2018.01.24", "title": "The Week (Великобритания): Българската православна църква се противопостави на европейска инициатива за женските права, заявявайки, че ще доведе до „морална развала“"}
{"url": "http://www.focus-news.net/news/2018/01/24/2480701/washington-post-vazdushnite-udari-na-sasht-sa-likvidirali-150-teroristi-ot-islyamska-darzhava-v-siriya.html", "text": "Представители на армията на САЩ съобщиха, че при въздушните удари на страната в Сирия в събота, 20 януари, са ликвидирани близо 150 терористи от „Ислямска държава“ в техен команден център, разположен край средното течение на река Ефрат, пише  Washington Post.\r\nВодената от САЩ международна коалиция, бореща се срещу „Ислямска държава“ съобщава, че ударите са нанесени край Аш Шафах, който е разположен край Абу Камал в Източна Сирия. Те са били насочени срещу щаб на „Ислямска държава“. \r\nКоалицията съобщава, че има силно концентриране на терористи на място, които се готвят да се преместят. Големият брой ликвидирани терористи подчертава предположението на САЩ, че  „Ислямска държава“ продължава да бъде заплаха в Сирия и че все още не е напълно разгромена. \r\nКоалицията уточнява, че по време на въздушните удари са ликвидирани само бойци от „Ислямска държава“. Виктор Турмаков", "date": "2018.01.24", "title": "Washington Post: Въздушните удари на САЩ са ликвидирали 150 терористи от „Ислямска държава“ в Сирия"}
{"url": "http://www.focus-news.net/news/2018/01/24/2480702/the-guardian-usloviyata-za-prehodniya-period-sled-brekzit-mozhe-da-badat-utochneni-sled-mart.html", "text": "Здравният министър на Великобритания Джереми Хънт заяви, че условията на преходния период след Брекзит ще бъдат уточнени едва след март, пише  The Guardian.\r\nМинистърът допълни, че се застъпва „за близко придържане към регулациите“ на ЕС, ако Великобритания не приеме новите европейски регулации. Според него Брекзит без споразумение ще бъде „напълно увреждащ“ защото пациентите с рак няма да могат да получават необходимите медикаменти. \r\nСъщевременно той допълни, че Националната здравна система на Великобритания изпитва недостиг на медицински сестри като болниците успяват да наемат само една медицинска сестра за всеки 400 отворени позиции. Виктор Турмаков", "date": "2018.01.24", "title": "The Guardian: Условията за преходния период след Брекзит може да бъдат уточнени след март"}
{"url": "http://www.focus-news.net/news/2018/01/24/2480703/ispaniya-kam-karles-puchdemon-ne-opitvay-da-se-zavrashtash-tayno.html", "text": "Министърът на вътрешните работи на Испания Хуан Игнасио Зойдо заяви, че страната му ще засили наблюдението по границите си, за да предотврати завръщането на бившия каталунски лидер Карлес Пучдемон, предава Politico.\r\n„Притеснени сме, защото не знаем какво ще направи човек с подобно поведение“, заяви Зойдо. Той допълни, че Пучдемон може да се опита да достигне до Испания с хеликоптер, малък самолет или с катер, за да може каталунския регионален парламент да го назначи повторно. \r\n„Ние обмисляме операция, за да не може това да се случи. Ще направим така той да не може да влезе – дори и в багажника на автомобил“, допълни министърът. \r\nПучдемон избяга от Брюксел през октомври, след като бе свален от поста си заради обявяването на независимостта на Каталуния. Неговите последователи обмислят как да го направят отново регионален лидер въпреки заплахата за арест. Пучдемон обикаля Европа, но не може да се завърне в Испания, където го заплашва затвор. \r\n„Без съмнение, справедливостта ще се стовари върху Пучдемон“, убеден е Зойдо.  Виктор Турмаков", "date": "2018.01.24", "title": "Испания към Карлес Пучдемон: Не опитвай да се завръщаш тайно"}
{"url": "http://www.focus-news.net/news/2018/01/24/2480704/the-independent-evropeyskite-deputati-glasuvaha-da-smalyat-evropeyskiya-parlament-sled-brekzit.html", "text": "Комисия в Европейския парламент подкрепи план, който предвижда да се намали броятна депутатите в институцията. Предвижда се възможността част от европейските депутати да започнат да бъдат избирани от цяла Европа, а не както сега от всяка отделна държава, пише  The Independent.\r\nВеликобритания в момента има 73 европейски депутати в 751-местния парламент и излизането на страната от Съюза оставя Брюксел чудещ се какво да прави с изпразнените места. Според предложението на комисията за конституционните въпроси ЕП ще бъде намален от 751 до 705 места. \r\n27 от бившите британски мандати ще бъдат разпределени сред оставащите страни членки. Испания и Франция ще получат по пет допълнителни места според плана, докато Италия и Холандия ще получат по три. Ирландия ще получи двама нови евродепутати, докато Дания, Естония, Хърватия, Австрия, Полша, Румъния, Словакия, Финландия и Швеция ще получат по едно ново място. \r\nКомисията предлага някои от местата в бъдеще да бъдат запазени за общоевропейски избирателни списъци. Идеята е подкрепяна и от френския президент Еманюел Макрон като начин за реформиране на Европа. \r\n„Това ще направи институцията по-спретната и ще засили политическата управляемост“, смята Данута Хубнер – европейски депутат от Полша. Очаква се депутатите да гласуват предложението до края на февруари.  Виктор Турмаков", "date": "2018.01.24", "title": "The Independent: Европейските депутати гласуваха да смалят Европейския парламент след Брекзит"}
{"url": "http://www.focus-news.net/news/2018/01/24/2480705/tsirk-v-parlamenta-zaradi-vota-na-nedoverie-kam-pravitelstvoto-glasuvaneto-ostava-za-25-yanuari-obzor.html", "text": "Дебатът по първия вот на недоверие към кабинета „Борисов“ 3 продължи 5 часа. Вотът бе внесен от ПГ на „БСП за България“, а поводът за него бе невъзможността на правителството да се справи с борбата с корупцията. След представянето на мотивите по вота от страна на БСП министърът на правосъдието Цецка Цачева ги атакува и определи твърдението, че правителството не може и не иска да противодейства на корупцията, като дълбоко невярно. Разискванията по вота на недоверие се проведоха в отсъствието на министър-председателя Бойко Борисов, което бе и причина за недоволство от страна на опозицията. От БСП определяха многократно премиера като страхливец и дори поискаха прекратяване на дебатите до неговото пристигане в Народното събрание, но председателят на парламента Цвета Караянчева отказа да го направи и съобщи, че го възпрепятстват международни ангажименти. В своето изказване лидерът на БСП Корнелия Нинова посочи, че оглушителното отсъствие на Борисов е самопризнание за вина за корупцията. „Днес правителството на Бойко Борисов ще отрече, че е корумпирано и ще загуби. Не математически и не от БСП, а от вас, уважаеми български граждани, защото няма човек, който да не знае, че корупцията е завладява всичко. Разбира се, корупцията не е от вчера, не е от днес, но това правителство на Бойко Борисов я превърна в държавна политика, а говоренето срещу нея – в заплаха за националната сигурност“, заяви Нинова. В края на своето изказване Корнелия Нинова се обърна към всички българи и ги призова да не се предават. Тя обеща, че който краде от тях, ще лежи в затвора и че рано или късно България ще стане нормална държава. Председателят на ПГ на ГЕРБ Цветан Цветанов определи нивото на дебата по вота на недоверие като ниско и отчете, че когато БСП управлява, контрабандата е с най-високи нива. Той отправи критика към Корнелия Нинова, че е искала да отнеме възможността да имаме законодателство, което да бори корупцията. Колегата му Десислава Атанасова от ГЕРБ се изказа, че вотът на недоверие е загуба на парламентарно време и е израз на политическа безпомощност. От ГЕРБ също така обърнаха внимание, че генезисът на паралелната държава е от 1989 г., а ГЕРБ е на политическия терен от 2009 г. \r\nОт ПГ на „Обединени патриоти“ заявиха, че ще гласуват „против“ вота на недоверие и че ще подкрепят правителството. Според тях мотивите по вота са слаби и България не е случила на опозиция в лицето на БСП и ДПС. Различно бе мнението на ДПС, които обявиха, че ще подкрепят вота на недоверие към правителството. Според тях обаче кабинетът няма да падне заради вота, но той е обречен заради самия си генезис. От ПГ на „Воля“ посочиха, че ще гласуват „против“ вота на недоверие и призоваха БСП и ДПС да ги последват. \r\nДебат се заформи между говорителя на БСП Елена Йончева и депутата от ГЕРБ Делян Добрев. Йончева посочи, че превръщането на България в корумпирано владение на ГЕРБ и на Бойко Борисов и в територия без перспектива за българите, няма да мине и даде пример с Хасково. От своя страна Делян Добрев заяви, че месеци наред Елена Йончева \"хвърля кьорфишеци\" към него. Според него при БСП крадецът вика: \"Дръжте крадеца\". Тъй като Елена Йончева даде примери за корупция в санирането и оградата по границата, по време на дебатите се изказаха министърът на регионалното развитие Николай Нанков и вицепремиерът Валери Симеонов. Министър Николай Нанков коментира, че e тотална митологема твърдението за концентрацията на обществени поръчки и на фирми в даден областен град. Той каза, че звучи обидно да се твърди, че са корумпирани кметове, над 100 хил. работници, строители, проектанти, консултанти, надзорници по програмата. \"Дайте да докараме консултанти и кметове от чужбина и да се реши проблемът, който съществува във вашите глави“, обърна се министър Николай Нанков към БСП. Валери Симеонов от своя страна заяви, че критиките към оградата по границата не са в резултат на журналистически разследвания, а на пропаганда. Той определи вота на недоверие като жалък и инфантилен акт. Разискванията по вота на недоверие излязоха извън контрол след като вицепремиерът Валери Симеонов определи лидера на БСП Корелия Нинова като политическата Анита Мейзер и се обърна към ДПС с думите, че никой няма като техния опит в корупцията. Зам.-председателят на Народното събрание Валери Жаблянов коментира, че качествата на лидерите на БСП ще ги преценят избирателите, а партията на Валери Симеонов трудно би могла да се открие с микроскоп. От своя страна лидерът на БСП Корнелия Нинова подчерта, че срещу Елена Йончева няма образувано досъдебно производство по сигнал на Валери Симеонов, а срещу него прокуратурата е образувала две, заради оградата по границата с Турция. Йордан Цонев от ДПС определи Валери Симеонов като недоразумение и го упрекна, че говори с менторски тон на ДПС, която е партия със заслуги за мира и демокрацията в България.\r\nВ крайна сметка гласуването по вота на недоверие към правителството бе насрочено за 25 януари, четвъртък, когато то ще бъде първа точка от дневния ред депутатите. \r\nДеница КИТАНОВА", "date": "2018.01.24", "title": "Цирк в парламента заради вота на недоверие към правителството, гласуването остава за 25 януари (ОБЗОР)"}
{"url": "http://www.focus-news.net/news/2018/01/24/2480706/reuters-italianskite-vlasti-sa-evakuirali-desetki-turisti-ot-alpiyski-hotel-zaplashvan-ot-lavina.html", "text": "Италианските власти са използвали хеликоптери, за да евакуират повече от 100 туристи и персонал от алпийски хотел край границата с Австрия заради висок риск от лавина, предава  Reuters.\r\nРекордните количества сняг през последните дни са направили излизането от района с автомобил невъзможно и хотелът е с прекъснато електрозахранване. За евакуацията са използвани хеликоптери на армията и на финансовата полиция. \r\nПреди година огромна лавина срути хотел в централната част на Италия, убивайки 29 души.  Виктор Турмаков", "date": "2018.01.24", "title": "Reuters: Италианските власти са евакуирали десетки туристи от алпийски хотел, заплашван от лавина"}
{"url": "http://www.focus-news.net/news/2018/01/24/2480707/afp-nay-malko-22-dushi-sa-ubiti-pri-dvoen-bomben-atentat-v-bengazi.html", "text": "Най-малко 22 души са загинали при двойно нападение на коли-бомба в либийския град Бенгази, предава  AFP.\r\n„Броят на загиналите може да се увеличи“, заяви Фадия ал Баргати – прессекретар на местна болница.\r\n „Напълнено с експлозиви транспортно средство се взриви пред джамия в централния квартал „Ал Слеймани“, съобщи източник на местните сили за сигурност. \r\nВтора кола е избухнала 30 минути по-късно в същия квартал, причинявайки още повече жертви сред цивилните и служителите на силите за сигурност. Виктор Турмаков", "date": "2018.01.24", "title": "AFP: Най-малко 22 души са убити при двоен бомбен атентат в Бенгази"}
{"url": "http://www.focus-news.net/news/2018/01/24/2480708/london-evening-standard-henri-boltan-otkaza-da-napusne-partiyata-na-nezavisimostta-vapreki-vota-na-nedoverie-sreshtu-nego.html", "text": "Хенри Болтън отказа да напусне председателкия пост на Британската партия на независимостта въпреки натиска от редиците ѝ. Той заяви, че ще продължи политическата си борба, въпреки вота на недоверие спрямо водачеството му от националния изпълнителен комитет на партията, пише  London Evening Standard.\r\n„Вместо да подавам оставка, през следващите четири седмици ще призовавам за координация на всички искащи Брекзит организации, за да направя така, че правителството да достави пълната независимост от ЕС и ще призова партията да се мобилизира за това“, заяви Болтън.\r\n„Това е най-спешният въпрос пред страната и няма да позволя на националния изпълнителен комитет на партията да я отклонява от участието в дебата за независимостта“, допълни той. \r\n„Време е да се сложи край на това изкуствено боричкане в партията, а тези, които са част от него, да се махнат. Време е да източим  блатото“, заяви той по повод подалите оставка заради него партийни функционери.  Виктор Турмаков", "date": "2018.01.24", "title": "London Evening Standard: Хенри Болтън отказа да напусне Партията на независимостта, въпреки вота на недоверие срещу него"}
{"url": "http://www.focus-news.net/news/2018/01/24/2480709/afp-senatat-na-sasht-potvardi-che-dzheram-paual-shte-bade-sledvasht-predsedatel-na-federalniya-rezerv.html", "text": "Сенатът на САЩ потвърди назначаването на бившия инвестиционен банкер Джеръм Пауъл като председател на Федералния резерв, потвърждавайки номинацията на президента Доналд Тръмп за ръководител на институцията, която има огромно влияние върху икономиката на света, предава  AFP.\r\nПауъл, който в момента е управител на Федералния резерв, е одобрен от сената с 85 срещу 12 гласа, което му проправя пътя да замени настоящия председател Джанет Йелън, която ще слезе от поста през следващия месец. Виктор Турмаков", "date": "2018.01.24", "title": "AFP:  Сенатът на САЩ потвърди, че Джеръм Пауъл ще бъде следващ председател  на Федералния резерв"}
{"url": "http://www.focus-news.net/news/2018/01/24/2480710/pregled-na-osnovnite-temi-britanskiya-pechat-agentsiya-fokus.html", "text": "Хенри Болтън отказа да напусне председателкия пост на Британската партия на независимостта въпреки натиска от редиците ѝ. Той заяви, че ще продължи политическата си борба, въпреки вота на недоверие спрямо водачеството му от националния изпълнителен комитет на партията, пише  London Evening Standard.\r\n„Вместо да подавам оставка, през следващите четири седмици ще призовавам за координация на всички искащи Брекзит организации, за да направя така, че правителството да достави пълната независимост от ЕС и ще призова партията да се мобилизира за това“, заяви Болтън.\r\n„Това е най-спешният въпрос пред страната и няма да позволя на националния изпълнителен комитет на партията да я отклонява от участието в дебата за независимостта“, допълни той. \r\n„Време е да се сложи край на това изкуствено боричкане в партията, а тези, които са част от него, да се махнат. Време е да източим  блатото“, заяви той по повод подалите оставка заради него партийни функционери. \r\n***\r\n Комисия в Европейския парламент подкрепи план, който предвижда да се намали броятна депутатите в институцията. Предвижда се възможността част от европейските депутати да започнат да бъдат избирани от цяла Европа, а не както сега от всяка отделна държава, пише  The Independent.\r\nВеликобритания в момента има 73 европейски депутати в 751-местния парламент и излизането на страната от Съюза оставя Брюксел чудещ се какво да прави с изпразнените места. Според предложението на комисията за конституционните въпроси ЕП ще бъде намален от 751 до 705 места. \r\n27 от бившите британски мандати ще бъдат разпределени сред оставащите страни членки. Испания и Франция ще получат по пет допълнителни места според плана, докато Италия и Холандия ще получат по три. Ирландия ще получи двама нови евродепутати, докато Дания, Естония, Хърватия, Австрия, Полша, Румъния, Словакия, Финландия и Швеция ще получат по едно ново място. \r\nКомисията предлага някои от местата в бъдеще да бъдат запазени за общоевропейски избирателни списъци. Идеята е подкрепяна и от френския президент Еманюел Макрон като начин за реформиране на Европа. \r\n„Това ще направи институцията по-спретната и ще засили политическата управляемост“, смята Данута Хубнер – европейски депутат от Полша. Очаква се депутатите да гласуват предложението до края на февруари. \r\n***\r\n Здравният министър на Великобритания Джереми Хънт заяви, че условията на преходния период след Брекзит ще бъдат уточнени едва след март, пише  The Guardian.\r\nМинистърът допълни, че се застъпва „за близко придържане към регулациите“ на ЕС, ако Великобритания не приеме новите европейски регулации. Според него Брекзит без споразумение ще бъде „напълно увреждащ“ защото пациентите с рак няма да могат да получават необходимите медикаменти. \r\nСъщевременно той допълни, че Националната здравна система на Великобритания изпитва недостиг на медицински сестри като болниците успяват да наемат само една медицинска сестра за всеки 400 отворени позиции.\r\n***  Българската православна църква обяви, че е против договор, който да намали насилието срещу жените и подкрепя равенството на половете. Договорът, познат като Истанбулската конвенция, бе приет от Съвета на Европа през 2011 г., пише британският ежеседмичник   The Week.\r\nВ свое заявление Българската православна църква обяви, че „никой човек на Христа“ не подкрепя насилието над жените, но предупреди, че договорът „предизвиква притеснения относно бъдещето на европейската християнска цивилизация“ и „открива вратите към моралната развала“. \r\nОсобен повод за притеснение за църквата е употребата в Истанбулската конвенция на думата „джендър“. Църквата смята, че договорът налага „идеология, която отрича, че човек съществува като мъж и жена“. В документа също така се подкрепя приемането на „нестереотипни полови роли“. Църквата смята, че това е „пряка заплаха срещу божия съюз между съпруга и съпругата“. \r\n***", "date": "2018.01.24", "title": "Преглед на основните теми британския печат (Агенция \"Фокус\")"}
{"url": "http://www.focus-news.net/news/2018/01/24/2480711/gripnata-epidemiya-obhvana-i-oblastite-stara-zagora-i-vidin-kakto-i-obshtina-bobov-dol-obzor.html", "text": "На територията на областите Видин и Стара Загора се обявява грипна епидемия от 24 януари 2018г. Грипна епидемия, считано от сряда, ще е в сила и в община Бобов дол, област Кюстендил. Дните до 26 януари са обявени за неучебни в област Стара Загора и община Бобов дол, а поради висока заболяемост е предписано да не се провеждат учебни занятия за същия период и в две учебни заведения в град Дупница, както и в училищата в селата Невестино и Раждавица. До 26 януари няма да учат и учениците от 4 училища на територията на област Бургас. Междувременно на свое заседание Регионалният пандемичен комитет в Пазарджик реши, че от 24 януари ще бъдат възобновевени учебните занятия на територията на областта, но обявената епидемия остава в сила. До сряда са затворени и училищата на територията на община Благоевград, където също бе обявена грипна епидемия. В Монтана обстановката остава предепидемична, като се предполага се, че в рамките на няколко дни, ако заболеваемостта продължи да нараства, може да се стигнат стойности за обявяване на грипна епидемия и там. Д-р Мария Каменова от РЗИ - Монтана припомни, че това става при стойности 400 заболели на 10 000 души. За трета седмица в Пловдив и областта също се задържат високи нива на заболеваемост от остри респираторни заболявания. По информация на д-р Моника Троянчева от РЗИ - Пловдив и там сезабелязва леко увеличение на стойностите, но засега те са малко по-ниски от средните за страната – 164 на 10 000, спрямо 174 на 10 000 за цялата страна. \r\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. От Министерството на здравеопазването информират, че картината е динамична, а Регионалните здравни инспекции следят епидемичните показатели и предприемат незабавни мерки.", "date": "2018.01.24", "title": "Грипната епидемия обхвана и областите Стара Загора и Видин, както и община Бобов дол (ОБЗОР)"}
{"url": "http://www.focus-news.net/news/2018/01/24/2480712/izvestiya-rusiya-mozhe-da-blokira-obyavenite-za-chuzhdestranni-agenti-medii-predi-prezidentskite-izbori.html", "text": "Излъчването на обявените за чуждестранни агенти медии може да бъде блокирано временно в Русия, за да не разпространяват призиви да се блокират президентските избори. Това бе заявено пред вестник “Известия“  от председателя на комисията в горната камара на руския парламент за защита на суверенитета и предотвратяването на намесата във вътрешните дела Андрей Климов. \r\n„Американските медии призовават президентските избори да бъдат бойкотирани. Това е нарушение на конституцията. Откритият призив за бойкот на изборите е нарушение, което може да повлече след себе си блокиране. Съответно имаме всички юридически основания да приемем ответни мерки“, заяви Климов. \r\nСенаторът смята, че ответните мерки по отношение на работещите в Русия чуждестранни медии, които продължават да водят дейност срещу политическата стабилност в страната, трябва да бъдат огледални на мерките, които се използват в чужбина срещу руските медии. \r\nСпоред него дейността на някои медии- чуждестранни агенти се заключва във фактическото манипулиране на общественото мнение, в това число и в манипулиране на поведението на електората. \r\nПрезидентските избори в Русия ще се проведат на 18 март.  Виктор Турмаков", "date": "2018.01.24", "title": "„Известия“: Русия може да блокира обявените за чуждестранни агенти медии преди президентските избори"}
{"url": "http://www.focus-news.net/news/2018/01/24/2480713/ria-novosti-generalniyat-sekretar-na-arabskata-liga-izrazi-pritesneniya-spryamo-turskata-operatsiya-v-afrin.html", "text": "Генералният секретар на Лигата на арабските държави Ахмед Абу ал Гейт изрази притеснения спрямо операцията на турските войски край сирийския град Африн, предава РИА Новости.\r\n„С тревога следя оперативната ситуация в северната част на Сирия, в частност в района на Африн, където в момента турските въоръжени сили провеждат операция“, заяви арабският дипломат. Според него чуждата военна намеса води единствено до засилване на кризата в страната. \r\nАл Гейт също така отбеляза, че изострянето на ситуацията в северната част на Сирия и в района на Източна Гута „свидетелства за крехкостта на режима за намаляване на напрежението, договореността за който бе постигната на преговорите в Астана“.  Виктор Турмаков", "date": "2018.01.24", "title": "РИА Новости: Генералният секретар на Арабската лига изрази притеснения спрямо турската операция в Африн"}
{"url": "http://www.focus-news.net/news/2018/01/24/2480714/vzglyad-krizata-v-afrin-e-izkustveno-provokirana-ot-sasht.html", "text": "За новата горяща точка на картата на Сирия – населеният с кюрди Африн, трябва да се знае, че е пряко провокирана от САЩ. При това кюрдите лицемерничат, говорейки за „предателството на Русия“: те сами избраха своята съдба, поддавайки се на американските провокации. Резултатите от това заплашват да бъдат извънредно болезнени за Сирия, пише   Взгляд.\r\nМалобройните руски военни съветници, намиращи се сред кюрдите в Африн, напуснаха региона преди началото на турската настъпателна операция. Това бе предшествано от продължителен период на преговори, както и между руснаците и преимуществено съставения от кюрди, опозиционен алианс СДС, както и между СДС и Дамаск с посредничеството на руските военни. Активността, обаче, на турците в афринско направление не бе тайна за никого. Още повече, че Анкара отрано предупреди и Москва, и Вашингтон, че ще започне настъпление към града, прекрасно разбирайки, че американците ще предадат тази информация на кюрдските си съюзници.\r\nПредвид относително лоялното отношение на афринските кюрди към сирийското правителство от тях не се искаше много: поне на думи да потвърдят своя стремеж да останат в състава на единната сирийска държава и да не се поддават на призивите за провъзгласяване на независимостта на Кюрдистан и прочее примамки представяни пред кюрдските движения от западните им съюзници. Такива гаранции не бяха постигнати от СДС и представителите на кюрдите започнаха да проявяват интерес по отношение на фантастичните планове на САЩ за създаване и обучение първо на „гранични сили“, а след това на някаква местна армия.\r\nНикой не е обещавал на кюрдите, че ще ги защитава от околния свят. След като преговорите със СДС практически достигнаха до задънена улица, а провокираните от американците турци обявиха, че ще започнат военна операция, руските съветници наистина напуснаха Африн.\r\nСДС самостоятелно направиха избор си – не бяха принуждавани от никого. Достатъчно бе просто за известно време да престанат да играят в привичните за кюрдите източни игри и просто да потвърдят своето нежелание да участват в американските планове за деконструкция на Сирия като единна държава. Но кюрдите предпочетоха безсмисления конфликт с неясен изход и сега обвиняват Русия за всичко.\r\nСлед като плановете за военното сваляне на правителството на Асад се провалиха, стратегията на Вашингтон се заключва именно в разрушаването на сирийската държавност във вида, в който тя съществуваше преди 2011 г.  Единственият подходящ инструмент за това останаха кюрдите.\r\nСАЩ вече нямат друг механизъм за оставане на територията на Сирия. Отрядите на  бившата \"умерена опозиция\" са склонни да разпръскват, да крадат оръжия и да променят ориентацията си в зависимост от това, откъде духа вятърът. Кюрдите не излизат извън историческата си територия, склонни са да се пазарят и са  готови да приемат помощ от всеки бял човек, който им носи патрони безплатно.\r\nВ същото време те са прагматични, но и твърде самоуверени. Например, те искрено вярват, че са в състояние да надхитрят всички, а и че дори вече са успели да направят това с американците, след като са получили оръжия и инструктори от тях.\r\nСъществува мнение, че руснаците трябва едва ли не да защитят Африн от турците. В противен случай, след евакуацията на мисията от Африн (да отбележим – малочислена и злевъоръжена) и последвалите обидни забележки на кюрдите,  Североизточна Сирия може да бъде загубена за Дамаск и руското влияние. Но това мнение не изглежда разумно. Единственото нещо, което липсва сега, е руската армия да се включи в конфронтацията срещу турската армия.\r\nНеотдавна, в условията на строга тайна, се състояха редица срещи между представителите на генералните щабове на руската и на турската армии. Вероятно в новата кризисна ситуация е бил развит нов маниер на поведение. Сега войната в Сирия навлиза в последната си фаза, но започва да придобива и нови очертания и фронтове.  Виктор Турмаков", "date": "2018.01.24", "title": "Взгляд: Кризата в Африн е изкуствено провокирана от САЩ"}
{"url": "http://www.focus-news.net/news/2018/01/24/2480715/politico-donald-tramp-shte-se-sreshtne-v-davos-sas-svetovnite-lideri.html", "text": "Белият дом обяви, че президентът на САЩ Доналд Тръмп ще се срещне по време на Световния икономически форум в Давос по-късно тази седмица с израелския министър-председател Бенямин Нетаняху, с президента на Швейцария Ален Берсен, с президента на Руанда Пол Кагаме и с други световни политици, пише  Politico.\r\nСпоред съветника на Тръмп по националната сигурност Х.Р. МакМастър президентът ще замине в сряда вечерта и ще пристигне в Давос, където световният икономически форум ще се проведе в четвъртък сутринта. По време на първия си ден в Швейцария президентът ще се срещне с Нетаняху и с британския министър-председател Тереза Мей.  В петък ще се проведе среща с Кагаме, който е обявен за следващ председател на Африканския съюз.\r\n„По време на тези срещи президентът се надява да увеличи икономическите възможности за американския народ“, заяви МакМастър.  Срещата между Кагаме и Тръмп може да се проведе в неловка атмосфера, след като бе съобщено, че президентът на САЩ е заявил, че африканските държави са „клоаки“.  Виктор Турмаков", "date": "2018.01.24", "title": "Politico: Доналд Тръмп ще се срещне в Давос със световните лидери"}
{"url": "http://www.focus-news.net/news/2018/01/24/2480716/zoomhu-petdeset-godini-zatvor-poluchi-bivsh-nachalnik-na-balgarskoto-razuznavane.html", "text": "Петнадесетгодишна присъда лишаване от свобода бе наложена на ген. Кирчо Киров, бивш ръководител на българската Национална разузнавателна служба в периода между 2003 и 2012 г. Според обвинението  между 2007 г. и 2011 г. той е  подписал около хиляда фиктивни декларации за разходи, предава  Zoom.hu.\r\nСпоред присъдата половината от активите на Кирчо Киров ще бъдат конфискувани. Обвиненият отрече да е виновен и допълни, че ще обжалва. Генералът е близък до опозиционната Българска социалистическа партия и твърди, че е преследван по политически причини.\r\nОт 2007 г. насам България, която е за първи път стана председател на Съвета на ЕС в началото на тази година, редовно се критикува от Европейската комисия, че нейната съдебна система е неефективна срещу корупцията.  Виктор Турмаков", "date": "2018.01.24", "title": "Zoom.hu: Петдесет години затвор получи бивш началник на българското разузнаване"}
{"url": "http://www.focus-news.net/news/2018/01/24/2480717/kommersant-yuzhnokoreyskite-vlasti-sa-obvineni-che-se-zaigravat-s-olimpiyskite-igri.html", "text": "Зимните олимпийски игри в Пьончан заплашват да станат най-политизираните в историята. Правителството на страната прибягна до безпрецедентни мерки, за да използва спортното събитие за постигане на „целите на обединяването на Корейския полуостров“. Опозицията смята, че приемът на севернокорейската делегация и многочислените отстъпки от страна на Юга ще бъдат използвани „за пропагандата на Ким Чен-ун“ и наричат игрите „пхенянската Олимпиада“, пише  „Коммерсант“.\r\nПрез последните няколко дни в Южна Корея горяха севернокорейски флагове и плакати с изображението на Ким Чен-ун – страната посрещна пристигналата от северната част на полуострова поп-дива Хьон Сон-вол. Тя пристигна на юг, за да инспектира сцената, където тя ще изпълнява по време на Олимпиадата начело с наброяващия повече от сто музиканта ансамбъл „Моранбон“ – звездите на севернокорейската естрада. За някои жители появата на Хьон Сон-вол, без съмнение, предизвиква удивление – през 2014 г. местният вестник „Чосун Илбо“ съобщи, че тя, както и други участници в ансамбъла „са били разстреляни за снимането на порнофилм“. \r\nНедоволството, както пише правителствената преса, на „неголямата, но активна група демонстранти“ е предизвикано от политиката, която започна да провежда президентът на Южна Корея Мун Джей-ин, след като Северна Корея се съгласи да участва в Олимпиадата в Пьончан и да се сформира съвместен отбор на двете Кореи. „Разбираме, че много граждани, живели в страха от ракетно нападение от Севера само допреди месец, чувстват удивление от случващото се“, пише в официално заявление на администрацията на президента на Южна Корея. „Но Олимпийските игри в Пьончан ще ни позволят не само да постигнем междукорейско примирие, но и ще покаже пътя към намаляването на триенето на полуострова“. \r\nПротивниците на тази политика, включващи основната опозиционна консервативна партия „Свободна Корея“ смята, че Ким Чен-ун нито веднъж не е обещал да прекрати ракетната си и ядрената си програми и че южнокорейското правителство с политиката си просто му дава трибуна за пропаганда. \r\nАктивизирайки връзките с Пхенян Мун Джей-ин най-накрая започна да изпълнява своите предизборни обещания за сближаване със Северна Корея, които му помогнаха да привлече левите южнокорейски избиратели. Според местните експерти задачата на президента сега е да направи това стопляне на отношенията продължително, а за това е необходимо да спре планираните за април нови американско-южнокорейски учения.  Виктор Турмаков", "date": "2018.01.24", "title": "„Коммерсант“ : Южнокорейските власти са обвинени, че се заиграват с Олимпийските игри"}
{"url": "http://www.focus-news.net/news/2018/01/24/2480718/the-hill-sasht-prizovaha-livan-da-izklyuchi-hizbulla-ot-finansoviya-si-sektor.html", "text": "Заместник-министърът на финансите на САЩ, Маршал Билингсли, който отговоря за въпросите, свързани с финансирането на терористите, призова Ливан да изключи шиитската групировка „Хизбулла“ от своята финансова система, пише  The Hill.\r\n„Билингсли се срещна по време на посещението си в Ливан с местните власти и финансови институции и обсъди с тях борбата срещу нелегалното финансиране. Той призова Ливан да предприеме мерки „Хизбулла“ повече да не е част от финансовия му сектор“, пише в официално заявление на посолството на САЩ в Бейрут. \r\nПо-рано този месец министерството на правосъдието на САЩ обяви, че ще установи екип за борба срещу „финансирането на тероризма и наркотероризма“, който да наблюдава ролята на „Хизбулла“ в наркотрафика, както и лицата и организациите, които финансово подкрепят групировката. \r\nШиитската организация отрича да се занимава с търговия на наркотици, посочвайки, че нейната религия не ѝ позволява да се впуска в подобна дейност.  Виктор Турмаков", "date": "2018.01.24", "title": "The Hill: САЩ призоваха Ливан да изключи „Хизбулла“ от финансовия си сектор"}
{"url": "http://www.focus-news.net/news/2018/01/24/2480719/moskovskiy-komsomolets-ukrayna-vodi-pregovori-za-boykot-na-svetovnoto-parvenstvo-po-futbol-v-rusiya.html", "text": "Украинският външен министър Павло Климкин съобщи, че Киев води преговори с федерациите по футбол и организациите на феновете за възможен бойкот на Световното първенство по футбол през 2018 г., което ще се проведе в Русия, пише „Московский комсомолец“.\r\nУкраинските власти разглеждат вариант да бойкотират Световното първенство, както и такъв с организиране на протести и политически изказвания при провеждането му. \r\n„Разговаряме с различни федерации. Говорим и с различни организации на фенове относно това как ще могат да повдигнат различни политически въпроси – или бойкотирайки този шампионат, или ясно да изгажат позицията си по време на посещението им в Русия“, заяви Климкин.\r\nСветовното първенство ще се проведе между 14 юни и 15 юли в 11 града на Русия. Националният отбор на Украйна не се класира. По време на квалификациите тя отстъпи през Хърватия и Исландия и зае едва трето място в групата. \r\nПо-рано прессекретарят на руското министерство на външните работи Мария Захарова заяви, че Западът готви кампания за провалянето на Световното първенство. Според нея британските медии са получили задачата да пишат за недостатъчното равнище на подготовка и за това, че за туристите не е безопасно да посещават Русия. Виктор Турмаков", "date": "2018.01.24", "title": "„Московский комсомолец“ : Украйна води преговори за бойкот на Световното първенство по футбол в Русия"}
{"url": "http://www.focus-news.net/news/2018/01/24/2480720/malta-independent-spored-bivsh-ministar-predsedatel-na-malta-predsedatelstvoto-na-balgariya-v-saveta-na-es-tryabva-da-obarne-vnimanie-na-stranite-v-periferiyata-na-sayuza.html", "text": "Малтийският евродепутат и бивш министър-председател на Малта Алфред Сант заяви, че чрез даването на приоритет върху задълбочаването на регионалните отношения, започвайки с Балканите, българското председателство в Съвета на ЕС може да  повиши информираността относно състоянието на страните в периферията на Съюза, чието пълно включване в процеса за вземане на решения е ключово за икономическата и социалната кохезия в Европа, пише  Malta Independent.\r\nСант заяви, че българското председателство е представило силна програма. „Българското председателство добре може да подчертае важния въпрос за свързаните с данъците притеснения сред страните членки на ЕС. Силно ударение трябва да се постави върху данъчната прозрачност и върху необходимата данъчна гъвкавост за страните в периферията на Европа“, заяви Сант . Той припомни, че ЕП наскоро е поставил под въпрос принципа на единодушието при вземането на решения, свързани с данъците, сред страните членки на ЕС. \r\n„Особено приветствам ударението върху цифровизацията. Този въпрос е важен, особено по отношение на медиите. Трябва да направим така, че развитието на Единния цифров пазар да включи и нуждите на реалните потребители, които трябва да се адаптират, разбирайки възможностите, предлагани от технологията“, допълни той.\r\nНа 1 януари България пое ротационното председателство в Съвета на ЕС и представи обширна и силна програма за следващите шест месеца, поставяща приоритет върху сферите на икономическата и социална кохезия, стабилността и сигурността в Европа, подкрепянето на евроинтеграцията на Западните Балкани и привършването на работата по Единния цифров пазар на ЕС и развиването на цифровата икономика и умения.  Виктор Турмаков", "date": "2018.01.24", "title": "Malta Independent: Според бивш министър-председател на Малта председателството на България в Съвета на ЕС трябва да обърне внимание на страните в периферията на Съюза"}
{"url": "http://www.focus-news.net/news/2018/01/24/2480721/pregled-na-osnovnite-temi-ruskiya-pechat-agentsiya-fokus.html", "text": "Украинският външен министър Павло Климкин съобщи, че Киев води преговори с федерациите по футбол и организациите на феновете за възможен бойкот на Световното първенство по футбол през 2018 г., което ще се проведе в Русия, пише „Московский комсомолец“.\r\nУкраинските власти разглеждат вариант да бойкотират Световното първенство, както и такъв с организиране на протести и политически изказвания при провеждането му. \r\n„Разговаряме с различни федерации. Говорим и с различни организации на фенове относно това как ще могат да повдигнат различни политически въпроси – или бойкотирайки този шампионат, или ясно да изгажат позицията си по време на посещението им в Русия“, заяви Климкин.\r\nСветовното първенство ще се проведе между 14 юни и 15 юли в 11 града на Русия. Националният отбор на Украйна не се класира. По време на квалификациите тя отстъпи през Хърватия и Исландия и зае едва трето място в групата. \r\nПо-рано прессекретарят на руското министерство на външните работи Мария Захарова заяви, че Западът готви кампания за провалянето на Световното първенство. Според нея британските медии са получили задачата да пишат за недостатъчното равнище на подготовка и за това, че за туристите не е безопасно да посещават Русия.\r\n***\r\n Зимните олимпийски игри в Пьончан заплашват да станат най-политизираните в историята. Правителството на страната прибягна до безпрецедентни мерки, за да използва спортното събитие за постигане на „целите на обединяването на Корейския полуостров“. Опозицията смята, че приемът на севернокорейската делегация и многочислените отстъпки от страна на Юга ще бъдат използвани „за пропагандата на Ким Чен-ун“ и наричат игрите „пхенянската Олимпиада“, пише  „Коммерсант“.\r\nПрез последните няколко дни в Южна Корея горяха севернокорейски флагове и плакати с изображението на Ким Чен-ун – страната посрещна пристигналата от северната част на полуострова поп-дива Хьон Сон-вол. Тя пристигна на юг, за да инспектира сцената, където тя ще изпълнява по време на Олимпиадата начело с наброяващия повече от сто музиканта ансамбъл „Моранбон“ – звездите на севернокорейската естрада. За някои жители появата на Хьон Сон-вол, без съмнение, предизвиква удивление – през 2014 г. местният вестник „Чосун Илбо“ съобщи, че тя, както и други участници в ансамбъла „са били разстреляни за снимането на порнофилм“. \r\nНедоволството, както пише правителствената преса, на „неголямата, но активна група демонстранти“ е предизвикано от политиката, която започна да провежда президентът на Южна Корея Мун Джей-ин, след като Северна Корея се съгласи да участва в Олимпиадата в Пьончан и да се сформира съвместен отбор на двете Кореи. „Разбираме, че много граждани, живели в страха от ракетно нападение от Севера само допреди месец, чувстват удивление от случващото се“, пише в официално заявление на администрацията на президента на Южна Корея. „Но Олимпийските игри в Пьончан ще ни позволят не само да постигнем междукорейско примирие, но и ще покаже пътя към намаляването на триенето на полуострова“. \r\nПротивниците на тази политика, включващи основната опозиционна консервативна партия „Свободна Корея“ смята, че Ким Чен-ун нито веднъж не е обещал да прекрати ракетната си и ядрената си програми и че южнокорейското правителство с политиката си просто му дава трибуна за пропаганда. \r\nАктивизирайки връзките с Пхенян Мун Джей-ин най-накрая започна да изпълнява своите предизборни обещания за сближаване със Северна Корея, които му помогнаха да привлече левите южнокорейски избиратели. Според местните експерти задачата на президента сега е да направи това стопляне на отношенията продължително, а за това е необходимо да спре планираните за април нови американско-южнокорейски учения. \r\n***\r\nЗа новата горяща точка на картата на Сирия – населеният с кюрди Африн, трябва да се знае, че е пряко провокирана от САЩ. При това кюрдите лицемерничат, говорейки за „предателството на Русия“: те сами избраха своята съдба, поддавайки се на американските провокации. Резултатите от това заплашват да бъдат извънредно болезнени за Сирия, пише   Взгляд.\r\nМалобройните руски военни съветници, намиращи се сред кюрдите в Африн, напуснаха региона преди началото на турската настъпателна операция. Това бе предшествано от продължителен период на преговори, както и между руснаците и преимуществено съставения от кюрди, опозиционен алианс СДС, както и между СДС и Дамаск с посредничеството на руските военни. Активността, обаче, на турците в афринско направление не бе тайна за никого. Още повече, че Анкара отрано предупреди и Москва, и Вашингтон, че ще започне настъпление към града, прекрасно разбирайки, че американците ще предадат тази информация на кюрдските си съюзници.\r\nПредвид относително лоялното отношение на афринските кюрди към сирийското правителство от тях не се искаше много: поне на думи да потвърдят своя стремеж да останат в състава на единната сирийска държава и да не се поддават на призивите за провъзгласяване на независимостта на Кюрдистан и прочее примамки представяни пред кюрдските движения от западните им съюзници. Такива гаранции не бяха постигнати от СДС и представителите на кюрдите започнаха да проявяват интерес по отношение на фантастичните планове на САЩ за създаване и обучение първо на „гранични сили“, а след това на някаква местна армия.\r\nНикой не е обещавал на кюрдите, че ще ги защитава от околния свят. След като преговорите със СДС практически достигнаха до задънена улица, а провокираните от американците турци обявиха, че ще започнат военна операция, руските съветници наистина напуснаха Африн.\r\nСДС самостоятелно направиха избор си – не бяха принуждавани от никого. Достатъчно бе просто за известно време да престанат да играят в привичните за кюрдите източни игри и просто да потвърдят своето нежелание да участват в американските планове за деконструкция на Сирия като единна държава. Но кюрдите предпочетоха безсмисления конфликт с неясен изход и сега обвиняват Русия за всичко.\r\nСлед като плановете за военното сваляне на правителството на Асад се провалиха, стратегията на Вашингтон се заключва именно в разрушаването на сирийската държавност във вида, в който тя съществуваше преди 2011 г.  Единственият подходящ инструмент за това останаха кюрдите.\r\nСАЩ вече нямат друг механизъм за оставане на територията на Сирия. Отрядите на  бившата \"умерена опозиция\" са склонни да разпръскват, да крадат оръжия и да променят ориентацията си в зависимост от това, откъде духа вятърът. Кюрдите не излизат извън историческата си територия, склонни са да се пазарят и са  готови да приемат помощ от всеки бял човек, който им носи патрони безплатно.\r\nВ същото време те са прагматични, но и твърде самоуверени. Например, те искрено вярват, че са в състояние да надхитрят всички, а и че дори вече са успели да направят това с американците, след като са получили оръжия и инструктори от тях.\r\nСъществува мнение, че руснаците трябва едва ли не да защитят Африн от турците. В противен случай, след евакуацията на мисията от Африн (да отбележим – малочислена и злевъоръжена) и последвалите обидни забележки на кюрдите,  Североизточна Сирия може да бъде загубена за Дамаск и руското влияние. Но това мнение не изглежда разумно. Единственото нещо, което липсва сега, е руската армия да се включи в конфронтацията срещу турската армия.\r\nНеотдавна, в условията на строга тайна, се състояха редица срещи между представителите на генералните щабове на руската и на турската армии. Вероятно в новата кризисна ситуация е бил развит нов маниер на поведение. Сега войната в Сирия навлиза в последната си фаза, но започва да придобива и нови очертания и фронтове. \r\n***\r\nИзлъчването на обявените за чуждестранни агенти медии може да бъде блокирано временно в Русия, за да не разпространяват призиви да се блокират президентските избори. Това бе заявено пред вестник “Известия“  от председателя на комисията в горната камара на руския парламент за защита на суверенитета и предотвратяването на намесата във вътрешните дела Андрей Климов. \r\n„Американските медии призовават президентските избори да бъдат бойкотирани. Това е нарушение на конституцията. Откритият призив за бойкот на изборите е нарушение, което може да повлече след себе си блокиране. Съответно имаме всички юридически основания да приемем ответни мерки“, заяви Климов. \r\nСенаторът смята, че ответните мерки по отношение на работещите в Русия чуждестранни медии, които продължават да водят дейност срещу политическата стабилност в страната, трябва да бъдат огледални на мерките, които се използват в чужбина срещу руските медии. \r\nСпоред него дейността на някои медии- чуждестранни агенти се заключва във фактическото манипулиране на общественото мнение, в това число и в манипулиране на поведението на електората. \r\nПрезидентските избори в Русия ще се проведат на 18 март. \r\n***", "date": "2018.01.24", "title": "Преглед на основните теми руския печат (Агенция \"Фокус\")"}
{"url": "http://www.focus-news.net/news/2018/01/24/2480722/afp-donald-tramp-pokani-emanyuel-makron-v-beliya-dom.html", "text": "Според високопоставен служител от правителството на САЩ президентът на страната Доналд Тръмп е поканил своя френски колега Еманюел Макрон в Белия дом по-късно тази година, предава  AFP.\r\nТочната дата на посещението на Макрон в САЩ все още не е определена. Двамата лидери, които са  се срещали преди няколко пъти имат добри лични отношения, макар и често да имат силни различия по някои въпроси, като климатичните изменения например.   Виктор Турмаков", "date": "2018.01.24", "title": "AFP: Доналд Тръмп покани Еманюел Макрон в Белия дом"}
{"url": "http://www.focus-news.net/news/2018/01/24/2480723/beliyat-dom-mayk-pens-shte-se-bori-sreshtu-severnokoreyskata-propaganda-na-olimpiyskite-igri.html", "text": "Служител на Белия дом съобщи, че вицепрезидентът на САЩ Майк Пенс цели да използва присъствието си на Зимните олимпийски игри в Пьончан, за да блокира това, което смята за опити от страна на лидера на Северна Корея Ким Чен-ун да ги използва, за да разпространява пропагандата си, предава  Reuters.\r\n„Сериозни са притесненията, че Ким Чен-ун ще използва Олимпийските игри. Севернокорейците са майстори на манипулациите“, заяви служител на Белия дом. Той допълни, че по време на посещението си в Южна Корея Майк Пенс ще провежда интервюта пред медиите. \r\nПравителството на Южна Корея по-рано отхвърли критиките, че игрите са били „отвлечени“ от Северна Корея, посочвайки, че събитието ще служи за намаляване на напрежението заради ядрената и ракетната програми на Пхенян. По-рано по време на преговори между двете корейски държави се реши Северна Корея да изпрати своя делегация на Олимпийските игри в Пьончан. Президентът на САЩ Доналд Тръмп приветства това, но според експертите Пхенян така се опитва да вкара клин между Вашингтон и Сеул. Виктор Турмаков", "date": "2018.01.24", "title": "Белият дом: Майк Пенс ще се бори срещу севернокорейската пропаганда на Олимпийските игри"}
{"url": "http://www.focus-news.net/news/2018/01/24/2480724/regnum-balgarskiyat-ministar-predsedatel-ne-se-yavi-na-parlamentarnite-debati-po-povod-vota-na-nedoverie-sreshtu-pravitelstvoto-mu.html", "text": "Депутатите от българското народно събрание проведоха дебати по въпроса за вота на недоверие към правителството на министър-председателя Бойко Борисов, иницииран от Българската социалистическа партия. Заседанието премина без участието на самия министър-председател, който въпреки очакванията, не се появи пред депутатите, предава  Regnum.\r\nОтсъствието на Борисов предизвика недоволството на опозицията. Председателят на БСП Корнелия Нинова  поиска дебатите да бъдат прекратени, докато той не пристигне в Народното събрание. Но председателят на парламента Цвета Караянчева отказа да прекрати заседанието, съобщавайки, че присъствието на министър-председателя „пречи на неговите международни задължения“. \r\nВ своята реч лидерът на социалистите заяви, че „оглушителното отсъствие“ на Борисов е „самопризнание за това, че е виновен за корупция“. „Разбира се, корупцията се появи не днес, не вчера, но това правителство я превърна в държавна политика“, заяви Нинова.  В края на речта си тя се обърна към българите и ги призова „да не се предават“ и обеща, че „този, който краде от тях, ще бъде в затвора и рано или късно България ще стане нормална държава“.  Виктор Турмаков", "date": "2018.01.24", "title": "Regnum: Българският министър-председател не се яви на парламентарните дебати по повод вота на недоверие срещу правителството му"}
{"url": "http://www.focus-news.net/news/2018/01/24/2480725/sport-angelik-kerber-se-klasira-na-polufinalite-na-otkritoto-parvenstvo-na-avstraliya.html", "text": "Германката Ангелик Кербер се класира на полуфиналите на Откритото първенство на Австралия, побеждавайки американката Мадисън Кийс с  6:1, 6:2.\r\nНа полуфинала Кербер ще се сблъска с победителката от мача между румънката Симона Халеп и чехкинята Каролина Плишкова.  Виктор Турмаков", "date": "2018.01.24", "title": "Спорт: Ангелик Кербер се класира на полуфиналите на Откритото първенство на Австралия"}
{"url": "http://www.focus-news.net/news/2018/01/24/2480726/pregled-na-mezhdunarodnite-novini-do-6-chasa-agentsiya-fokus.html", "text": "Американският държавен секретар Рекс Тилърсън заяви във вторник, че Русия носи отговорност заради скорошните нападения с химическо оръжие в сирийската провинция Източна Гута.\r\nПо думите на Тилърсън, направени по време на среща във вторник във френската столица, „скорошните атаки в Източна Гута повдигат сериозни притеснения, че режимът на Башар Асад може би продължава да използва химически оръжия срещу своя собствен народ“. Държавният секретар подчерта, че „Русия носи отговорността за жертвите в Източна Гута“. \r\n*** Американският министър на правосъдието Джеф Сешънс е бил разпитан в продължение на няколко часа миналата седмица във връзка с разследването по евентуална руска намеса на президентските избори в САЩ. Това са потвърдили от министерството на правосъдието.\r\nТова е първият път в който воденото от Робърт Мюлер разследване провежда разпит на лице от кабинета на Доналд Тръмп, отбелязва още изданието. Според говорителя на ведомството Сара Флоуръс, по време на разпита Сешънс е бил придружен от своя адвокат. \r\nПо-рано стана ясно, че Сешънс, който е един от ранните поддръжници на президента Доналд Тръмп, е имал две срещи с тогавашния руски посланик в САЩ Андрей Кисляк, по време на кандидатпрезидентската кампания. \r\nМинистърът е един от групата официални лица, които Мюлер е включил в списъка с предполагаеми подлежащи на разпит, коментира изданието. За Мюлер, Сешънс представлява ключов свидетел по две от главните точки по воденето от бившия директор на ФБР разследване. Макар да не е разкрито с какво е бил свързан разпитът на Сешънс, авторитетното издание смята, че министърът на правосъдието би могъл да даде информация относно евентуалните връзки между кандидатпрезидентската кампания на Тръмп и Русия и дали президентът се е опитвал да пречи на разследването. Вестникът припомня, че Сешънс бе завеждащ екипа за външна политика към предизборния щаб на Тръмп.\r\nОфициален коментар от Белия дом все още няма, но изданието припомня в последните редове на статията, че в началото на януари Мюлер проведе разпит и със Стивън Банън, бивш член на администрацията на Тръмп. \r\n***  Най-малко 22 души са загинали при двойно нападение на коли-бомба в либийския град Бенгази.\r\n„Броят на загиналите може да се увеличи“, заяви Фадия ал Баргати – прессекретар на местна болница.\r\n „Напълнено с експлозиви транспортно средство се взриви пред джамия в централния квартал „Ал Слеймани“, съобщи източник на местните сили за сигурност. \r\nВтора кола е избухнала 30 минути по-късно в същия квартал, причинявайки още повече жертви сред цивилните и служителите на силите за сигурност.\r\n*** Генералният секретар на Лигата на арабските държави Ахмед Абу ал Гейт изрази притеснения спрямо операцията на турските войски край сирийския град Африн.\r\n„С тревога следя оперативната ситуация в северната част на Сирия, в частност в района на Африн, където в момента турските въоръжени сили провеждат операция“, заяви арабският дипломат. Според него чуждата военна намеса води единствено до засилване на кризата в страната. \r\nАл Гейт също така отбеляза, че изострянето на ситуацията в северната част на Сирия и в района на Източна Гута „свидетелства за крехкостта на режима за намаляване на напрежението, договореността за който бе постигната на преговорите в Астана“. \r\n***\r\n Заместник-министърът на финансите на САЩ, Маршал Билингсли, който отговоря за въпросите, свързани с финансирането на терористите, призова Ливан да изключи шиитската групировка „Хизбулла“ от своята финансова система.\r\n„Билингсли се срещна по време на посещението си в Ливан с местните власти и финансови институции и обсъди с тях борбата срещу нелегалното финансиране. Той призова Ливан да предприеме мерки „Хизбулла“ повече да не е част от финансовия му сектор“, пише в официално заявление на посолството на САЩ в Бейрут. \r\nПо-рано този месец министерството на правосъдието на САЩ обяви, че ще установи екип за борба срещу „финансирането на тероризма и наркотероризма“, който да наблюдава ролята на „Хизбулла“ в наркотрафика, както и лицата и организациите, които финансово подкрепят групировката. \r\nШиитската организация отрича да се занимава с търговия на наркотици, посочвайки, че нейната религия не ѝ позволява да се впуска в подобна дейност. \r\n*** По данни на пресслужбата на Кремъл президентите на Русия и на Турция Владимир Путин и Реджеп Тайип Ердоган са обсъдили в рамките на телефонен разговор ситуацията в Сирия, в това число и в района на Африн.\r\n„Състоя се телефонен разговор между президента на Русия Владимир Путин и президента на Турция Реджеп Тайип Ердоган. Двамата обмениха мнения за ситуацията в Сирия, в това число и в северозападния район Африн във връзка с провеждането там на военна операция на турските въоръжени сили“, пише в официално заявление на Кремъл. \r\n„И двете страни акцентираха върху важността да се продължи активната съвместна работа по разрешаването на кризата, което трябва да се основава на принципите на запазването на териториалната цялост и уважаването на суверенитета на Сирия“, гласи съобщението. \r\n***", "date": "2018.01.24", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/01/24/2480727/afp-dve-detsa-sa-raneni-sled-strelba-v-uchilishte-v-kentaki.html", "text": "Ученик е открил стрелба с огнестрелно оръжие в гимназия в американския щат Кентъки, убивайки двама свои съученика и ранявайки повече от 10 души, предава  AFP.\r\n„Неназован 15-годишен ученик, сега задържан, е извършил нападението в училището в град Бентън в западната част на щата. Двама ученици на същата възраст са загинали от огнестрелни рани. 13 души са ранени с куршум, докато други петима са ранени при инциденти, свързани с бягството си“, съобщава щатската полиция. Пострадалите варират между 14 и 18-годишна възраст .\r\n„Стрелецът е задържан по ненасилствен начин и ще бъде съден за убийство и опит за убийство“, съобщи губернаторът на щата Ман Бевин. Виктор Турмаков", "date": "2018.01.24", "title": "AFP: Две деца са ранени след стрелба в училище в Кентъки"}
{"url": "http://www.focus-news.net/news/2018/01/24/2480728/ria-novosti-broyat-na-zaginalite-pri-teroristichniya-akt-v-bengazi-dostigna-do-33-dushi.html", "text": "Броят на загиналите при терористичния акт в Бенгази е достигнал до 33 души, а още 71 души са ранените, предава РИА Новости, позовавайки се на местни медии.\r\nПри терористичния акт е пострадал началникът на либийското контраразузнаване Махди Фалах. Две коли бомби в интервал от 30 минути се взривиха край най-голямата джамия в Бенгази, докато вярващите са излизали от нея след молитва.. \r\nСпоред местните медии е загинал ръководителят на следствения отдел на командването на либийската армия Ахмед ал Фейтари.  Виктор Турмаков", "date": "2018.01.24", "title": "РИА Новости: Броят на загиналите при терористичния акт в Бенгази достигна до 33 души"}
{"url": "http://www.focus-news.net/news/2018/01/24/2480729/sofiya-napraveni-sa-obrabotki-sas-smesi-sreshtu-zaledyavane.html", "text": "През нощта в  София са извършени обработки със смеси срещу заледяване във връзка с отрицателните температури на опасни и стръмни участъци, улици, по които се движи градския транспорт, основни улици в райони като Нови Искър, Витоша, Красна поляна и общински пътища. Това съобщиха от пресцентъра на  Столична община . Над 80 снегопочистващи машини са в активен режим на работа на терен. Обработки с разпръскване на смеси са направени и на Южната дъга на Околовръстен път. Опесъчаване е извършено в планината Витоша на пътищата „Бояна – Златни мостове” и „Драгалевци – Алеко”.", "date": "2018.01.24", "title": "София: Направени са обработки със смеси срещу заледяване"}
{"url": "http://www.focus-news.net/news/2018/01/24/2480730/temata-balgariya-v-svetovnite-medii-tsarkvata-sreshtu-istanbulskata-konventsiya-vrazki-s-azerbaydzhan-i-vot-na-nedoverie-agentsiya-fokus.html", "text": "Министър-председателите на България и на Чешката република Бойко Борисов и Андрей Бабиш заявиха, че европейската система за прием на бежанци е загубила своята ефективност и затова разделя Европейския съюз. Те призоваха тя да бъде реформирана, колкото се може по-скоро, предава  Rambler.ru.\r\nБабиш посети България на 22 януари. Той заяви, че квотите за разпределение на бежанци по страните от ЕС са неприемливи и че ЕС трябва да постигне консенсус по разрешаването на проблема с нелегалните мигранти. Чешкият министър-председател призова България по време на ротационното си председателство в Съвета на ЕС да съдейства за разрешаването на въпроса. \r\nБорисов подчерта, че Дъблинското споразумение не играе очакваната роля и изкуствено разделя ЕС. Той предложи да се ограничи потокът на бежанци в страните от ЕС и да се създадат центрове за бежанци извън пределите му – например в Турция и Либия. Той призова ЕС да продължи действието на постигнатото с Турция споразумение за бежанците. \r\n***\r\nПо време на интервю пред   Day.az  българският експерт Йордан Николов заяви, че приятелските връзки между Азербайджан и България съществуват от дълго време, но именно през последните години те укрепват благодарение на общите усилия на президентите Румен Радев и Илхам Алиев.\r\nСпоред експерта скорошното посещение в Баку на българския министър-председател Бойко Борисов може да се оцени като показател на интереса на страната му към Азербайджан. Той отбеляза, че в момента има динамика в износа на различни видове селскостопанска продукция от България в Азербайждан. \r\nИкономистът смята, че е значимо откриването на пряка транспортна връзка между Азербайджан и България.  „Това е голяма предпоставка за развитието на туризма и засилването на връзките в тази изгодна сфера, защото това направление в обозримо бъдеще може съществено да подобри своите показатели на ръст“. \r\n„Пряката транспортна връзка съществено ще засили двустранното развитие на икономиката и позитивно ще се отрази на туристическия сектор на Азербайджан, както и ще увеличи потока на бизнесмените и туристите между двете страни“, допълни експертът, отбелязвайки, че столицата на България става първият град в ЕС, откъдето азербайджанската нискотарифна авиолиния „Бута“ може да изпълнява преки полети. \r\nСпоред оценките на експерта, стартирането на преките полети между Азербайджан и България може да помогне за съвместната реализация на нови проекти в сферата на туризма.\r\n„Подобен род инициативи са привлекателни с това, че са реален начин за засилване на двустранното сътрудничество, а също така и на икономическата целесъобразност на взаимноизгодна основа“, допълни Николов.\r\n***\r\n Съдът в България осъди бившия началник на Националната разузнавателна служба (НРС) ген. Кирчо Киров на 15 години затвор и е наредил конфискуването на половината му имущество, след като го призна за виновен за длъжностно присвояване, пише турският вестник  Hurriyet.\r\n67-годишният Киров е работил за тайните служби на страната по време на социалистическия период и след това ръководи НРС между 2003 и 2012 г. Той е обвинен в присвояването на 5,1 млн. лева между 2007 и 2011 г. в съучастие на един от подчинените си офицери. \r\nКиров отрича обвиненията, заявявайки, че те са политически мотивирани и че ще обжалва. \r\n***\r\nПредседателят на Българския олимпийски комитет Стефка Костадинова смята, че във въпроса за участието на руските спортисти на Зимните олимпийски игри през 2018 г. има замесена политика, предава  ТАСС.\r\n„Всеки, употребил забранени вещества, трябва да бъде наказан. Не съм съгласна, че спортистите, моите колеги, работили толкова дълго, за да участват в този огромен форум, също трябва да бъдат наказвани. Мнението ми е, че това е вече политика“, заяви Костадинова. \r\nВъв вторник стана известно, че МОК отказа да покани на Олимпийските игри в Пьончан редица водещи руски спортисти. \r\n***\r\nБългарската православна църква обяви, че е против договор, който да намали насилието срещу жените и подкрепя равенството на половете. Договорът, познат като Истанбулската конвенция, бе приет от Съвета на Европа през 2011 г., пише британският ежеседмичник   The Week.\r\nВ свое заявление Българската православна църква обяви, че „никой човек на Христа“ не подкрепя насилието над жените, но предупреди, че договорът „предизвиква притеснения относно бъдещето на европейската християнска цивилизация“ и „открива вратите към моралната развала“. \r\nОсобен повод за притеснение за църквата е употребата в Истанбулската конвенция на думата „джендър“. Църквата смята, че договорът налага „идеология, която отрича, че човек съществува като мъж и жена“. В документа също така се подкрепя приемането на „нестереотипни полови роли“. Църквата смята, че това е „пряка заплаха срещу божия съюз между съпруга и съпругата“. \r\n***\r\nПетнадесетгодишна присъда лишаване от свобода бе наложена на ген. Кирчо Киров, бивш ръководител на българската Национална разузнавателна служба в периода между 2003 и 2012 г. Според обвинението  между 2007 г. и 2011 г. той е  подписал около хиляда фиктивни декларации за разходи, предава  Zoom.hu.\r\nСпоред присъдата половината от активите на Кирчо Киров ще бъдат конфискувани. Обвиненият отрече да е виновен и допълни, че ще обжалва. Генералът е близък до опозиционната Българска социалистическа партия и твърди, че е преследван по политически причини.\r\nОт 2007 г. насам България, която е за първи път стана председател на Съвета на ЕС в началото на тази година, редовно се критикува от Европейската комисия, че нейната съдебна система е неефективна срещу корупцията. \r\n***\r\nМалтийският евродепутат и бивш министър-председател на Малта Алфред Сант заяви, че чрез даването на приоритет върху задълбочаването на регионалните отношения, започвайки с Балканите, българското председателство в Съвета на ЕС може да  повиши информираността относно състоянието на страните в периферията на Съюза, чието пълно включване в процеса за вземане на решения е ключово за икономическата и социалната кохезия в Европа, пише  Malta Independent.\r\nСант заяви, че българското председателство е представило силна програма. „Българското председателство добре може да подчертае важния въпрос за свързаните с данъците притеснения сред страните членки на ЕС. Силно ударение трябва да се постави върху данъчната прозрачност и върху необходимата данъчна гъвкавост за страните в периферията на Европа“, заяви Сант . Той припомни, че ЕП наскоро е поставил под въпрос принципа на единодушието при вземането на решения, свързани с данъците, сред страните членки на ЕС. \r\n„Особено приветствам ударението върху цифровизацията. Този въпрос е важен, особено по отношение на медиите. Трябва да направим така, че развитието на Единния цифров пазар да включи и нуждите на реалните потребители, които трябва да се адаптират, разбирайки възможностите, предлагани от технологията“, допълни той.\r\nНа 1 януари България пое ротационното председателство в Съвета на ЕС и представи обширна и силна програма за следващите шест месеца, поставяща приоритет върху сферите на икономическата и социална кохезия, стабилността и сигурността в Европа, подкрепянето на евроинтеграцията на Западните Балкани и привършването на работата по Единния цифров пазар на ЕС и развиването на цифровата икономика и умения. \r\n***\r\n Депутатите от българското народно събрание проведоха дебати по въпроса за вота на недоверие към правителството на министър-председателя Бойко Борисов, иницииран от Българската социалистическа партия. Заседанието премина без участието на самия министър-председател, който въпреки очакванията, не се появи пред депутатите, предава  Regnum.\r\nОтсъствието на Борисов предизвика недоволството на опозицията. Председателят на БСП Корнелия Нинова  поиска дебатите да бъдат прекратени, докато той не пристигне в Народното събрание. Но председателят на парламента Цвета Караянчева отказа да прекрати заседанието, съобщавайки, че присъствието на министър-председателя „пречи на неговите международни задължения“. \r\nВ своята реч лидерът на социалистите заяви, че „оглушителното отсъствие“ на Борисов е „самопризнание за това, че е виновен за корупция“. „Разбира се, корупцията се появи не днес, не вчера, но това правителство я превърна в държавна политика“, заяви Нинова.  В края на речта си тя се обърна към българите и ги призова „да не се предават“ и обеща, че „този, който краде от тях, ще бъде в затвора и рано или късно България ще стане нормална държава“.\r\n***", "date": "2018.01.24", "title": "Темата България в световните медии – Църквата срещу Истанбулската конвенция, връзки с Азербайджан и вот на недоверие (Агенция \"Фокус\")"}
{"url": "http://www.focus-news.net/news/2018/01/24/2480731/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Дъжд вали на места в област Пазарджик и в област Ямбол. Сняг вали в област Враца, в гр. Троян, гр. Ловеч /обл. Ловеч/, гр. Пещера /обл. Пазарджик/, на места в областите Плевен, Пловдив и Смолян, като слаб снеговалеж има и в проходите „Шипка“ и на „Републиката“ /обл. Стара Загора/, както и в гр. Пирдоп и на АМ „Хемус“ в района на тунел „Витиня“ /обл. София/.\r\nПътните настилки са предимно мокри и частично заледени, но обработени – проходими при зимни условия.\r\nНамалена видимост поради мъгла:\r\n- до 50 м в района на АМ „Хемус“ при тунел „Витиня“;\r\n- до 200 м в района на гр. Криводол /обл. Враца/.Състояние на автомагистралите:\r\nАМ „Тракия“: няма ограничения.\r\nАМ „Хемус“: \r\nОбласт София: Движението по АМ \"Хемус\" в тунел \"Витиня\" в посока Варна се осъществява в една лента поради ревизия на ревизионните шахти в активната и изпреварващата ленти. Движението се извършва в аварийната лента. Срок до 24.01.2018 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Превала” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.24", "title": "Актуална пътна обстановка"}
{"url": "http://www.focus-news.net/news/2018/01/24/2480732/gd-granichna-politsiya-intenziven-e-trafikat-za-tovarni-avtomobili-na-granitsite-s-turtsiya-i-rumaniya.html", "text": "Интензивен е трафикът за товарни автомобили на границите с Турция и Румъния. Това съобщиха за Агенция \"Фокус\" от ГД \"Гранична полиция\". На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили. На българо-румънската граница на ГКПП \"Дунав мост-Русе трафикът\" е интензивен и в двете посоки за товарни автомобили. \r\nНормален е трафикът на всички контролно-пропускателни пунктове по границите със Сърбия, Македония и Гърция.", "date": "2018.01.24", "title": "ГД \"Гранична полиция\": Интензивен е трафикът за товарни автомобили на границите с Турция и Румъния"}
{"url": "http://www.focus-news.net/news/2018/01/24/2480733/sport-sevilya-se-klasira-na-polufinalite-na-kupata-na-kralya.html", "text": "Севиля победи с 3:1 Атлетико Мадрид като домакин в четвъртфиналния мач-реванш в турнира за Купата на краля. По-рано на стадион „Висенте Калдерон“ Севиля победи с 2:1. \r\nРезултатът на стадион „Рамон Санчес Писхуан“ бе открит още в първата минута от Серхио Ескудеро. В 13-та минута гостите изравниха с попадение на Антоан Гризман. Крайният резултат бе оформен с попадения от 48-та и 79-та минута на Евер Банега и на Пабло Сабария. \r\n Жребият за полуфиналите на турнира ще се изтегли на 26 януари.  Виктор Турмаков", "date": "2018.01.24", "title": "Спорт: Севиля се класира на полуфиналите на Купата на краля"}
{"url": "http://www.focus-news.net/news/2018/01/24/2480734/predstoyashti-mezhdunarodni-sabitiya-za-25-yanuari-agentsiya-fokus.html", "text": "Речи на Световния икономически форум ще държат германският канцлер Ангела Меркел и френският президент Еманюел Макрон. Турската армия продължава настъплението си в Африн.  Членове на каталунския парламент ще проведат дистанционен разговор с бившия лидер на областта Карлес Пучдемон.  Дейвид Дейвис ще представи пред парламента в британската столица доклад, засягащ напредъка по Брекзит.  Подновява се процесът срещу 26 заподозрени за участие в терористичната атака в Истанбул от 12 януари 2016 г.", "date": "2018.01.24", "title": "Предстоящи международни събития за 25 януари (Агенция „Фокус“)"}
{"url": "http://www.focus-news.net/news/2018/01/24/2480735/nimh-dnes-shte-bade-predimno-slanchevo-s-maksimalni-temperaturi-mezhdu-2-i-3.html", "text": "Днес ще бъде предимно слънчево. По-значителна ще е облачността в Северозападна България, а преди обяд на места в западните райони на Дунавската равнина ще е с мъгла. Ще духа слаб североизточен, в източните райони – умерен северен вятър. Максималните температури ще са между минус 2° и 3°. Това съобщи за Агенция \"Фокус\" Мартин Славчев, дежурен синоптик в Националния институт по метеорология и хидрология (НИМХ) при БАН. Атмосферното налягане ще продължи да се повишава и вече ще е по-високо от средното за месеца. Над Черноморието ще бъде предимно слънчево, с временни увеличения на облачността преди обяд в крайните северни и южни райони. Ще духа умерен север-североизточен вятър.  Максималните температури на въздуха ще са от 0° до 3°. Температурата на морската вода е 6-7°. Вълнението на морето ще е 2-3 бала.\r\nНад планините ще бъде предимно слънчево. По-значителни увеличения на облачността ще има преди обяд над масивите от Западна България. Ще духа до умерен север-североизточен вятър. Максималната температура на височина 1200 метра ще е около минус 3°, на 2000 метра – около минус 8°.", "date": "2018.01.24", "title": "НИМХ: Днес ще бъде предимно слънчево с максимални температури между -2° и 3°"}
{"url": "http://www.focus-news.net/news/2018/01/24/2480736/predstoyashti-sabitiya-v-stranata-za-24-yanuari-agentsiya-fokus.html", "text": "*** \r\nОт 09.00 часа ще се проведе заседание на Народното събрание.\r\n*** \r\nОт 10.00 часа в Гербовата зала на „Дондуков“ 2 президентът Румен Радев и  вицепрезидентът Илияна Йотова ще дадат пресконференция по повод годишнината от встъпването си в длъжност.  \r\n*** \r\nОт 9.00 часа пред Министерски съвет коалицията „За да остане природа в България“ ще внесе по символичен начин още веднъж трите си искания до правителството, които включват отмяна на решението за отварянето на Пирин за застрояване, оставка на екоминистъра Нено Димов и разкриване на реалния собственик на ски зона Банско.\r\n*** \r\nОт 09.30 часа XVI състав на Специализирания наказателен съд ще гледа делото срещу Георги И., Геомил Н., Георги А. и Аксел Е. за образуване и ръководене на организирана престъпна група.\r\n*** \r\nОт 09.30 часа 21 състав на СГС ще гледа делото срещу Герман К. (чл.116 НК).\r\n*** \r\nОт 09.30 часа 15 състав на СГС ще гледа делото срещу Роман Л. (обвинен, че е организирал нападението над Алексей П., чл.116 НК)\r\n*** \r\nОт 10.00 часа в Регионалния пресклуб на БТА, Икономическия и социален съвет (ИСС) ще даде пресконференция относно присъединяването на България към ERM II и Еврозоната“.\r\n*** \r\nОт 10.00 часа в Университетската специализирана болница по онкология (УСБАЛО)  ще бъде открит „Център за пациента“. На официалната церемония по откриването ще присъстват д-р Даниела Дариткова, председател на Парламентарната комисия по здравеопазване и Мая Манолова, Омбудсман на България.\r\n*** \r\nОт 10.00 часа VIII състав на Специализирания наказателен съд ще гледа делото срещу Красимир М., Иво Д., Николай А. за организиране и ръководене на организирана престъпна група. \r\n*** \r\nОт 10.00 часа VIII състав на Специализирания наказателен съд ще гледа делото срещу Цветан В., Александър П., Илиян З. и др. за организиране и ръководене на организирана престъпна група. \r\n*** \r\nОт 10.00 часа XII състав на Специализирания наказателен съд ще гледа делото срещу Камен Б., Ивайло Б., Димитър З. и др. за образуване и ръководене на организирана престъпна група. \r\n*** \r\nОт 10.00 часа, в Microsoft Innovation Center (София Тех Парк) ще се проведе Международна конференция за възможностите за финансиране на фирми от IT сектора. \r\n*** \r\nОт 11.00 часа X състав на Специализирания наказателен съд ще гледа делото срещу Кольо К., Мариета В., Галина В, и др. за образуване и ръководене на организирана престъпна група. \r\n*** \r\nОт 11.00 часа XIV състав на Специализирания наказателен съд ще гледа делото срещу Бисер Г., Владимир В. и Михаил А. за организиране и ръководене на организирана престъпна група. \r\n*** \r\nОт 11.30 часа във фоайето на Народното събрание ще бъде даден официален старт на Европейската седмица за предпазване от рак на маточната шийка.\r\n*** \r\nОт 12.00 часа на терасата на метростанция „Сердика 2“ Столична община и „Метрополитен“ организират безплатни музикални и артистични изпълнения по повод отбелязването на 20 години от пускането в експлоатация на първия участък от метрото в София.\r\n*** \r\nОт 13.30 часа XI състав на Специализирания наказателен съд ще гледа делото срещу Диана В., Александър М. и Сашо К. за  образуване и ръководене на организирана престъпна група. \r\n*** \r\nОт 14.00 часа III състав на Специализирания наказателен съд ще гледа делото срещу Ралица Л., Росен Ч., Пламен К. и Дияна П. за образуване и ръководене на организирана престъпна група. \r\n*** \r\nМежду 14.00 и 18.00 часа в Съюза на архитектите в България ще се състои конференция на тема „Да преобразим нашия свят: Програма 2030 за България”. По време на конференцията участие ще вземат генералният директор по глобалните въпроси в МВнР посланик Пламен Бончев, председателят на Атлантическия клуб в България Соломон Паси, председателят на Националния съвет на Българската мрежа за Глобалния договор на ООН Огнян Траянов  и др.\r\n*** \r\nОт 18.00 часа в книжарница „Сиела“, мол „Galleria\" ще бъде представена книгата „Да обичаш дивото. Монголия“. \r\n*** \r\nОт 19.00 часа на сцената на Софийската опера ще бъде представена прочутата опера на Чайковски \"Евгений Онегин\".\r\n*** \r\nОт 19.00 часа в залата на Дома на нефтохимика ще бъде представена постановката „Чамкория“ на Явор Гърдев по романа на Милен Русков.\r\n*** \r\nОт 14.00 до 16.00 часа в офиса на ПП ГЕРБ (ул. „Георги Бенковски” №1), общинският съветник Димитър Колев ще има приемен ден за граждани. \r\n*** \r\nОт 11.00 часа в пресклуба на БТА ще се състои пресконференция на община Горна Оряховица във връзка с проекта „Подобряване на образователната среда в гр. Горна Оряховица”. Ще бъдат представени постигнатите цели и резултати от реализирането на проекта.\r\n*** \r\nОт 12.00 часа в пресклуба на БТА ще се състои пресконференция на групата общински съветници от БСП. Ще бъдат коментирани актуални въпроси, свързани с предстоящата сесия на Общинския съвет във Велико Търново. \r\n*** \r\nОт 11.00 часа на 6 ет. в сградата на Община Видин ще се състои пресконференция. \r\n*** \r\nВ 10.00 часа Конферентната зала на Община Враца ще се отворят ценовите предложения на участниците в обществена поръчка с предмет: „Реконструкция, ремонт и внедряване на мерки за енергийна ефективност на образователни институции, във връзка с реализацията на проект по Оперативна програма „Региони в растеж” 2014-2020 година по шест обособени позиции“.\r\n*** \r\nОт 10.30 часа в храм „Свето Възнесение“ ще бъде отслужена панахида по повод 74 г. от бомбардировките над Враца. \r\n*** \r\nОт 13.00 часа Съветът на директорите на „МБАЛ Христо Ботев” АД - Враца свиква извънредно Общо събрание на акционерите в болницата, което ще се състои в административната сграда на лечебното заведение (бул. „Втори Юни” № 66).\r\n*** \r\nОт 14.10 и от 15.00 часа в ОУ „Стефан Караджа“ ще се състоят образователни концерти на Български камерен оркестър – Добрич. \r\n*** \r\nОт 17.30 часа в Музея на фотографията и съвременните визуални изкуства фотографът инж. Константин Кафтанджиев ще отпразнува 90-тия си рожден ден с  изложба.\r\n*** \r\nОбщинските съветници от ГЕРБ в град Пловдив ще проведат приемни с граждани: Радослава Ташкова, председател на Групата на ГЕРБ и заместник-председател на Общински съвет - Пловдив, Георги Василев и д-р Аргир Аргиров ще се срещат с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;  Ани Лафчиева ще приема граждани от 17.00 до 19.00 часа в офиса на ГЕРБ в район „Източен” на ул. „Коста Паница“ №5. В същият офис от 17.30 до 19.00 часа с граждани ще се среща Емил Русинов.\r\n***\r\nОт 09.30 часа в зала 2 на Пловдивския окръжен съд ще се гледа делото срещу подсъдимия Иван Г., който е обвинен а това, че на 3.06.2016 г. на пътя Карлово – Пловдив при управление на автомобил е нарушил правилата на движение. \r\n***\r\nОт 12.00 часа в зала 2 на Пловдивския окръжен съд ще се гледа делото срещу Йордан И, на който е повдигнато обвинение, че на 14.09.2014 г. е умъртвил другиго – В.В. , от гр. Стамболийски, като убийството е извършено по хулигански подбуди.\r\n***\r\nОт 18.00 часа в Конферентната зала на НБ „Иван Вазов“ – Пловдив ще бъде представена книгата „Нокаут за МС (множествена склероза)“ на Таня Берийска. \r\n*** \r\nВ 10.00 часа в зала 1311 на Русенския университет „Ангел Кънчев“ ще бъде подписан Меморандум за сътрудничество между Университета и „Национална компания индустриални зони” ЕАД във връзка с развитието на проекта на компанията Fast tracking success.  \r\n*** \r\nОт 14.00 часа в зала 247 в сградата на Община Смолян ще се проведе пресконференция във връзка с проект за подобряване на градската среда.\r\n*** \r\nОт 18.00 часа в залата на първия етаж в РБ „Захарий Княжески“  ще се състои благотворителен концерт на Полина Влахова и приятели в полза на Детски отдел на Регионална библиотека „Захарий Княжески“.\r\n*** \r\nОт 19.00 часа в Драматичния театър ще се играе премиерният спектакъл „Голям колкото малка ябълка“ от Петър Анастасов.", "date": "2018.01.24", "title": "Предстоящи събития в страната за 24 януари (Агенция „Фокус“)"}
{"url": "http://www.focus-news.net/news/2018/01/24/2480737/darzhavniyat-glava-rumen-radev-i-vitseprezidentat-iliyana-yotova-shte-dadat-preskonferentsiya-po-povod-godishninata-ot-vstapvaneto-si-v-dlazhnost.html", "text": "Държавният глава Румен Радев и вицепрезидентът Илияна Йотова ще дадат пресконференция по повод годишнината от встъпването си в длъжност. Това съобщиха от прессекретариата на държавния глава. Пресконференцията ще се проведе от 10.00 часа днес.", "date": "2018.01.24", "title": "Държавният глава Румен Радев и вицепрезидентът Илияна Йотова ще дадат пресконференция по повод годишнината от встъпването си в длъжност"}
{"url": "http://www.focus-news.net/news/2018/01/24/2480738/smolyan-zemetresenie-s-magnitud-22-po-rihter-e-registrirano-tazi-nosht-v-blizost-do-selata-kesten-i-zhrebevo.html", "text": "Земетресение с магнитуд 2.2 по Рихтер е регистрирано тази нощ в близост до селата Кестен и Жребево. Това става ясно от сайта на Националния Институт по Геофизика, Геодезия и География (НИГГГ) при БАН. Трусът е регистриран в 01.15 часа тази нощ и е с дълбочина 15 км.", "date": "2018.01.24", "title": "Смолян: Земетресение с магнитуд 2.2 по Рихтер е регистрирано тази нощ в близост до селата Кестен и Жребево"}
{"url": "http://www.focus-news.net/news/2018/01/24/2480739/ministar-ekaterina-zaharieva-shte-predstavi-prioritetite-na-balgarskoto-predsedatelstvo-v-oblastta-na-razvitieto-i-humanitarnata-pomosht-pred-resornata-komisiya-v-ep.html", "text": "Заместник министър-председателят по правосъдната реформа и министър на външните работи Екатерина Захариева ще представи днес приоритетите на Българското председателство на Съвета на ЕС в областта на сътрудничеството за развитие и хуманитарната помощ пред Комисията по развитие на Европейския парламент (DEVE). Това съобщиха от пресцентъра на Министерство на външните работи. Изслушването е част от междуинституционалния диалог между Съвета и Парламента. \r\nПри представянето на приоритетите в областта на сътрудничеството за развитие българският първи дипломат ще постави акцент върху прилагането на Дневния ред 2030 за устойчиво развитие на света в съответствие с новия Европейски консенсус за развитие и възможностите за  интегриране на целите за устойчиво развитие в съответните политики на ЕС. Министър Захариева ще засегне и темата за „младежта и развитието“ като необходимо условие за постигането на устойчиво развитие и ускоряване на трансформацията. Друга важна за Българското председателство тема е подновяването на партньорствата на ЕС със страните от Африка, Карибите и Тихоокеанското крайбрежие във връзка с изтичащото през 2020 година Споразумение от Котону. \r\nЕкатерина Захариева ще представи пред комисията DEVE и целите, които България си поставя като председател в областта на хуманитарната помощ. Приоритет за страната ни е засилването на устойчивостта към кризи като ключов елемент от Глобалната стратегия на ЕС, с акцент върху необходимостта от обвързаност на усилията за развитие и за предоставяне на краткосрочна и дългосрочна хуманитарна помощ. В изказването си министър Захариева ще се фокусира и върху координираното прилагане на Европейския консенсус за хуманитарна помощ и мониторинг.", "date": "2018.01.24", "title": "Министър Екатерина Захариева ще представи приоритетите на Българското председателство в областта на развитието и хуманитарната помощ пред ресорната комисия в ЕП"}
{"url": "http://www.focus-news.net/news/2018/01/24/2480740/ria-novosti-v-pekin-shte-zakriyat-okolo-500-razpolozheni-v-predelite-na-grada-predpriyatiya.html", "text": "Властите на Пекин до края на годината възнамеряват да закрият около 500 разположени в пределите на града предприятия, предава  РИА Новости.\r\nВ момента е известно, че ще бъдат затворени най-вече фабрики, чието производство замърсява силно околната среда. \r\n Властите на Пекин през последните години също така се опитват да ограничат притока в столицата на население от провинцията. До 2020 г. столичните власти възнамеряват да изпълнят план по ограничаването на числеността на населението до 23 млн. души и да не надвишават тази граница. \r\nСпоред пекинските чиновници ограничаването на числеността на населението на столицата в значителна степен ще помогне в борбата срещу „болестите на мегаполиса“ като задръстванията и силното замърсяване на въздуха.  Виктор Турмаков", "date": "2018.01.24", "title": "РИА Новости: В Пекин ще закрият около 500 разположени в пределите на града предприятия"}
{"url": "http://www.focus-news.net/news/2018/01/24/2480741/gripna-epidemiya-e-obyavena-v-oblast-stara-zagora-oblast-vidin-i-obshtina-bobov-dol.html", "text": "На територията на областите Видин и Стара Загора се обявява грипна епидемия в сила от днес (24 януари), съобщиха от пресцентъра на Министерството на здравеопазването. Грипна епидемия е обявена и в община Бобов дол, считано от днес. \r\nДо 26 януари 2018 г. дните са обявени и за неучебни в област Стара Загора и община Бобов дол, а поради висока заболяемост от грип е предписано да не се провеждат учебни занятия за същия период и в две учебни заведения в град Дупница, едно учебно заведение в село Невестино (община Невестино) както и в учебно заведение в село Раждавица (община Кюстендил). По информация на министерството засега на територията на област Видин няма основания за обявяване на грипна ваканция. \r\nСчитано от днес (24 януари) е взето решение за възобновяване на учебните занятия на територията на област Пазарджик. Другите противоепидемични мерки остават в сила. \r\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nКартината е динамична, като Регионалните здравни инспекции следят епидемичните показатели и предприемат незабавни мерки.", "date": "2018.01.24", "title": "Грипна епидемия е обявена в област Стара Загора, област Видин и община Бобов дол"}
{"url": "http://www.focus-news.net/news/2018/01/24/2480742/sport-marsiliya-se-klasira-na-osminafinalite-na-kupata-na-frantsiya.html", "text": "Марсилия  се класира на осминафиналите на Купата на Франция, побеждавайки Епинал като гост с 2:0.\r\nПопадения на стадион „Коломбо“ в Епинал отбелязаха Валер Жармен в 73-та минута и Морган Сансон в третата минута от добавеното време.  Виктор Турмаков", "date": "2018.01.24", "title": "Спорт: Марсилия се класира на осминафиналите на Купата на Франция"}
{"url": "http://www.focus-news.net/news/2018/01/24/2480743/ministerstvoto-na-mladezhta-i-sporta-organizira-mezhdunaroden-seminar-za-borba-s-upotrebata-na-doping.html", "text": "Министерството на младежта и спорта организира международен семинар „Предотвратяване на употребата на допинг в професионалния и в спорта за всички чрез обучение и разследване“. Събитието ще се проведе днес и утре (25 януари) в София. Това съобщиха от пресцентъра на министерството. Над 120 представители на международни организации, свързани с антидопинга, представители на страните членки на ЕС и на антидопинговите организации от Европа, както и представители на спортните федерации в България ще присъстват на семинара. Представени са 25 антидопингови организации и 14 държави членки на ЕС. Борбата с употребата на допинг е един от основните приоритети в сферата на Спорта на Българското председателство на Съвета на ЕС.\r\nСеминарът ще бъде открит от министъра на младежта и спорта и член на Управителния съвет на Световната антидопингова агенция (WADA) Красен Кралев и заместник генералният директор по образование и култура в Европейската комисия Йенс Нийманд Кристенсен. Част от участниците в семинара са заместник генералният директор на WADA Роб Кьолер, вицепрезидентът на МОК и член на Управителния съвет и Изпълнителния комитет на WADA проф. д-р Угур Ерденер, председателят на комисията CAHAMA в Съвета на Европа Рафал Пиечота, изпълнителният директор на iNADO (Организацията на националните антидопингови организации) Греъм Стийл, основателят на iNADO Джоузеф де Пенсие и Клемент де Майард от Дирекция „Антикорупция и финансови престъпления“ в Интерпол. Общо 25 лектори от различни държави и организации ще обсъждат възможностите за предотвратяване на употребата на допинг чрез обучение. Обучението има за цел да съдейства за разширяване на знанията за последствията - етични, законови, здравословни и социални от употребата на допинг. Презентация на темата ще изнесе зам. генералният директор на WADA Роб Кьолер. Особено тревожни са данните за все по-ранната възраст, при която спортуващите в свободното време започват да употребяват допинг, затова тема на обсъжданията ще бъдат и специализирани  антидопингови програми, които обхващат и спортуващите в свободното време, ученици и фитнес инструктори, граждани. Разследването играе важна роля в ограничаване разпространението и употребата на допинг и обединява усилията в налагане на нормативни и регулативни мерки, които да бъдат насочени към намаляване на производството, трафика и използването на забранени средства и методи. Ще бъде представен опитът на антидопинговите агенции и сътрудничеството им с Интерпол.\r\nСеминарът „Предотвратяване на употребата на допинг в професионалния и в спорта за всички чрез обучение и разследване“ се съфинансира по програма Еразъм + на Европейския съюз.", "date": "2018.01.24", "title": "Министерството на младежта и спорта организира международен семинар за борба с употребата на допинг"}
{"url": "http://www.focus-news.net/news/2018/01/24/2480744/parlamentat-shte-razgleda-promeni-v-zakona-za-mestnoto-samoupravlenie-i-mestnata-administratsiya-na-parvo-chetene.html", "text": "Парламентът ще разгледа промени в Закона за местното самоуправление и местната администрация на първо четене. Това предвижда седмичната проектопрограма за работа на Народното събрание. Законопроектът е внесен съвместно от ПГ на ГЕРБ, БСП и „Обединени патриоти“. С него се предлага създаването на самостоятелно звено, което да подпомага работата на общинските съвети и техните комисии. С промените се предлага още след прекратяване на правомощията им председателите на местните парламенти да могат да възстановяват предишната си длъжност, ако са работили във търговско дружество с 50% държавно или общинско участие. На вниманието на депутатите се поставят и промените в Закона за насърчаване на инвестициите на първо четене, внесени от Министерски съвет. целта на предложения законопроект е привеждане на Закона за насърчаване на инвестициите в съответствие с промените на Общия регламент за групово освобождаване в сила от 10 юли 2017 г., въвеждащи нови разпоредби срещу преместванията в схеми за регионална инвестиционна помощ. Промените въвеждат забрана за прехвърлянето на същата или подобна дейност от предприятие в една от договарящите страни по Споразумението за Европейското икономическо пространство към предприятието, в което се извършват подпомаганите инвестиции, на територията на друга договаряща страна по Споразумението.", "date": "2018.01.24", "title": "Парламентът ще разгледа промени в Закона за местното самоуправление и местната администрация на първо четене"}
{"url": "http://www.focus-news.net/news/2018/01/24/2480745/afp-pochinal-e-amerikanskiyat-pisatel-fantast-ursula-le-guin.html", "text": "Американският автор на научна фантастика и фентъзи Урсула ле Гуин, една от най-известните жени, творящи в жанра на всички времена, е починала на 88-годишна възраст, предава  AFP.\r\n„Семейството на Урсула ле Гуин е дълбоко натъжено да обяви, че тя е починала мирно вчера следобед“, пише в късо съобщение, публикувано на профила ѝ в социалната мрежа „Туитър“.\r\nЛе Гуин е най-известна със своите книги от серията „Землемория“, които започва да пише през 60-ге години, в които чирак-магьосник се бори срещу силите на злото, както и с авторството на \"Лявата ръка на мрака\".  Виктор Турмаков", "date": "2018.01.24", "title": "AFP: Починал е американският писател-фантаст Урсула ле Гуин"}
{"url": "http://www.focus-news.net/news/2018/01/24/2480746/denyat-24-yanuari-v-balgarskata-istoriya.html", "text": "2015 г. \r\nПрезидентът на Република България присъжда орден „Стара планина“ първа степен на доц. д-р Атанас Щерев „за големите му заслуги към Република България в областта на репродуктивната медицина и развитието на модерното акушерство и гинекология“[2006 г. \r\nПрезидентът на Република България връчва на Жозе Аугусто Линдгрен Алвес, извънреден и пълномощен посланик на Федеративна република Бразилия в България оредн „Стара планина”втора степен за изключително големия му принос за развитието на българо-бразилските отношения и по повод окончателното му отпътуване от страната2006 г. \r\nМалта ратифицира договора за присъединяване на България и Румъния към ЕС по време на председателството на италианското правителство2001 г. \r\nПрезидентът на Република България връчва на Ли Съкджо, извънреден и пълномощен посланик на Република Корея в Република България оредн „Стара планина” първа степен.1997 г. \r\nОснована е Черноморската банка за търговия и развитие (съкратено ЧБТР). Банката е създадена чрез регионалната Организация за черноморско икономическо сътрудничество. Нейната дейност се регулира от Споразумението за учредяване на Черноморската банка за търговия и развитие, регистрирано в Организацията на обединените нации.1996 г. \r\nТридесет и седмото Народно събрание приема оставката на Тодор Вълчев като управител на Българска народна банка и избира Любомир Филипов на негово място.1944 г. \r\nПо време на Втората световна война (1939-1945 г.) се извършват англо-американски бомбардировки над България върху градове Скопие и Враца и селата Кунино – врачанско и Беглеж - плевенско. Убити са общо 124 души.1924 г. \r\nПетте дружества на художниците учредяват общ фонд \"Изложбено помещение\" по предложение на Андрей Протич.\r\nАндрей Димитров Протич е археолог. Роден е на 8 ноември 1875 г. във Велес (днес в Република Македония). Завършва германистика, история на изкуството и философия в Лайпциг. След завръщането си в България учителства в София, сътрудничи на редица вестници и списания, един от основателите е на списание \"Съвременно изкуство\". От 1920 г. до 1928 г. е директор на Народния археологически музей. Научните му интереси са в областта на средновековното българско изкуство. Умира на 3 ноември 1959 г. По-важни трудове: \"Изкуството в България\" (1908 г.), \"Иконография и византийско изкуство\" (1942 г.), \"Югозападната школа в българската стенопис през XIII и XIV в.\" (1925 г.) и др.1937 г. \r\nБългария и Югославия сключват таен \"пакт за вечно приятелство и нерушим мир\", с който България пробива международната изолация и неутрализира Балканския пакт.\r\nБалканският пакт от 1934 г. (Балканско съглашение, Балканска антанта) е договор между Турция, Гърция, Румъния и Югославия, подписан на 9 февруари в Атина, с който се цели да се запази статуквото на Балканите, създадено след Първата световна война (1914–1918 г.). Пактът е сключен под егидата на Франция, която иска да намали влиянието на Италия и Германия в балканските страни. България не се присъединява към пакта, защото се стреми към ревизия на Ньойския мирен договор 1919 г. Извън пакта под натиска на Италия остава и Албания. Първа стъпка към унищожаването на пакта е подписаният българо-югославски пакт (1937 г.). Балканският пакт окончателно престава да съществува след нахлуването на Германия в Югославия и Гърция (април 1941 г.).1933 г. \r\nДейци на ВМРО (михайловисти) убиват народния представител Христо Трайков.\r\nХристо Христов Трайков е деец на профсъюзното и македонското революционно движение. Роден е на 26 декември 1900 г. в Кукуш. Рано остава сирак и семейството му се преселва в България през 1913 г. Включва се в профсъюзното движение, ръководено от БКП. Член е на Централното настоятелство на Независимия работнически кожаро-обущарски съюз. Участва активно и в дейността на създадената през 1925 г. ВМРО (об.). Депутат е в ХХIII Народно събрание (1931–1933 г.) от листата на Работническата партия. Редактира печатния орган на партията в. \"Работническо дело\". Убит е на 24 януари 1933 г. в София от привърженици на Ив. Михайлов.1920 г. \r\nВ Пещера Георги Донски убива Михаил Такев, бивш министър и виден деец на Демократическата партия.\r\nМихаил Такев е политически и държавен деец. Роден е през 1864 г. в Пещера. Завършва Военното училище в София. Взема участие в Сръбско-българската война (1885 г.) и в детронацията на княз Александър I Батенберг (1886 г.). Заминава за Франция, където завършва право в Париж. Завръщайки се в България, се включва активно в политическия живот на страната. Първоначално е привърженик на Либералната партия, а след това става член на Демократическата партия. Подпредседател е на Централното й бюро. В състава на правителството на Александър Малинов е министър на вътрешните работи (16 януари 1908 г. – 5 септември 1910 г.) и министър на обществените сгради, пътищата и съобщенията (5 септември 1910 г. – 16 март 1911 г.). По време на Балканските войни (1912–1913 г.) се сражава като доброволец. В правителството на Александър Малинов в края на Първата световна война (1914–1918 г.) е министър на вътрешните работи (21 юни – 28 ноември 1918 г.) и организира погрома на Войнишкото въстание (1918 г.). Избиран е многократно за депутат.1906 г. \r\nПо предложение на наследниците на Евлогий Георгиев от 8 декември 1905 г., ХІІІ Народно събрание взема решение правителството да заведе дело срещу универсалния наследник Иван Ев. Гешов (на снимката). На 7 март искът е подаден и делото започва на 28 юни 1907 г., а от 28 ноември се гледа от Софийския апелативен съд, който постановява на 4 декември, че българските съдилища не са компетентни по него и то е прекратено. Решението е потвърдено от Върховния касационен съд на 9 юни 1908 г.1901 г. \r\nПо сведения на Милан Михайлов турските власти арестуват Централния комитет на Българския македоно-одрински революционен комитет (БМОРК) в Солун (Солунска афера) и разкриват мрежата в Кукушко, Гевгелийско, Воденско, Радовишко. Начело на Централния комитет застава Иван Гарванов.1884 г. \r\nДадена е пълна амнистия на всички участници в Народното опълчение (от 1882 г.).\r\nНародното опълчение е спомагателна въоръжена сила, съществувала в България от 1880 г. до 1891 г., използвана за резервно попълнение на редовната армия. Създадено е със специален закон от 1880 г. за осигуряване на военната подготовка на населението, което не може да постъпи във войската, с оглед защитата на бъдещото съединение на Източна Румелия с Княжество България. Ръководството му се осъществява от Военното министерство, което поема и грижата за обучението на опълченците. В провинцията има свои окръжни комитети и чети. Заради участието на някои негови чети (какъвто е случаят в Оряховско) в демонстрациите на населението против установения с държавния преврат 1881 г. режим на пълномощията последва разпускане на окръжните опълченски комитети (1882 г.), а през 1883 г. е разтурено и самото Народно опълчение, анулиран е и законът за неговото създаване. Във връзка с подготовката на Съединението, през април 1885 г. с княжески указ е възстановен законът за Народното опълчение. Сформираните чети (особено в Западна България) вземат активно участие в Сръбско-българската война (1885 г.). Опълчението съществува до 1891 г.На тази дата са родени: 1944 г. \r\nРоден е Чавдар Аспарухов Стойчевски - български журналист. Завършва СУ, специалност биология. Постъпва на работа в БНТ през 1971 г. Автор, водещ и продуцент на ТВ-програмата “Час по всичко” (1984-1994 г.). Продуцент на тв програмата “Добър ден България” (1994-1996 г.) и на “ТВ неделник” (от 1998 г.). Председател на СБЖ в БНТ.1943 г. \r\nРоден е Георги Тодоров Чапкънов (Чапа) – български скулптор, илюстратор, сценограф. Завършва Художествената академия в София, специалност “Скулптура”; занимава се с леярство. Професор е и е ръководител на Катедра “Художествена обработка на метал” в Художествената академия. Специализира в Париж. Негови произведения са представени в: Ермитажа в Санкт Петербург; Пушкинския музей в Москва; Националната художествена галерия; СГХГ; МОК в Лозана и др. Съавтор е на герба на Република България (1997 г.); автор е на статуята “Св. София” в столицата (2000 г.). Носител е на следните награди: на Съюза на българските художници (СБХ) за портрет (1969 г., 1982 г.), “Златен Езоп” (1975 г.), “Марко Марков” на Съюза на българските художници (СБХ) (1977 г., 1979 г., 1986 г.), на музея “Хаконе” в Япония (1990 г.), за “съвършенство” на музея “Хаконе” (1991 г.), на триеналето на изящните изкуства в Ню Делхи (1991 г.), “Сулмона” на президента на Италия (1993 г.).1910 г. \r\nРоден е Георги Петров Батаклиев - български преводач и издател; преподавател по латински и гръцки език. Работи в издателство \"Българска книга\" и \"Наука и изкуство\", в сп. \"Исторически преглед\", БАН. Превежда Омир, Овидий, Апулей, Вергилий и др. Занимава се с въпроси на стенографията и транскрипцията. Съчинения: \"Антична стенография\" (1933 г.), \"Антична митология\" (1945 г.), \"Стенографски речник\" (1954-1961 г.). Умира на 11 април 1994 г.1906 г. \r\nРоден е Стефан Савов Попов - български писател, философ. Завършва право в СУ (1930 г.). През 1917-1929 г. е председател на Юношеския туристически съюз, редактор на изданията му \"Млад турист\" и \"Български турист\". Учредител и председател на Български алпийски клуб (1929 г.). Основател на движението \"Млада България\" през 1932 г. и редактор на неговото сп. (1932-1936 г.). Председател на Международна студентска лига (1933-1936 г.), главен редактор (1934-1939 г.) на в-к \"Утро\". Директор на Германо-българската търговска камара в Берлин (1939 г.), аташе по печата и културен аташе при Българската легация в Берлин (1940-1942 г.), Будапеща (1942-1944 г.), Берн (1944 г.). След 9 септември 1944 г. е уволнен; емигрира от страната. През 1952-1955 г. е частен възпитател на Симеон II, главен редактор на Български отдел при радио \"Гласът на Америка\" в Мюнхен (1955-1974 г.). Основател и председател на Българското академично дружество в Германия \"Д-р Петър Берон\". Голяма част от живота му преминава в Мюнхен, философските му книги са написани на немски език Спомените - \"Безсъници\" (1992 г.), представя значителен български писател. През 1994 г. в България излиза от печат книгата му \"Българската идея\" (Мюнхен, 1981 г.). Други съчинения \"Планини и хора\" (1938 г.), \"Der Wille zum Gestalt\", Мюнхен (1970 г.), \"Краят на всички илюзии (Европейският културен песимизъм)\" (1982 г.), \"Народ\" (1987 г.). Умира на 20 октомври 1989 г. в Мюнхен.На тази дата умират: 1978 г. \r\nУмира Борис Митов Елисеев - български художник. Роден е на 10 септември 1901 г. в с. Преколница, Кюстендилско. Завършва живопис в Художествената академия в София (1925 г.) при Н. Ганушев, Н. Маринов и Ст. Иванов. Учителства 10 години в Трън, Кюстендил и София. Специализира графика във Варшава (1935-1936 г.) при В. Скочилас. Член на Дружеството на новите художници от 1931 г. (секретар от 1934 г.). От 1937 г. емигрира в САЩ. След 1964 г. се връща няколко пъти в България. Рисува портрети, пейзажи, натюрморти с богат колорит и опростен стил: \"Автопортрет\" (1924 г., 1925 г.), \"Писателят Г. П. Стаматов\" (1925 г.), \"Портрет на Майстора\" (1929 г., 1935 г.), \"Портрет на момиче\" (1931 г.), \"Пейзаж от Мелник\" (1932 г.), \"Саксия с фикус\" (1935 г.), \"Дамски портрет\" (1935 г.), \"Момиче на стол\" (1936 г.; златен медал на международна изложба в Париж, 1937 г.), \"Из Созопол\" (1936 г.), \"Арлин\" (1937 г.), \"Кана\" (1937 г.). След 1947 г. попада под влиянието на абстрактното изкуство, но не скъсва с реалистичната традиция. През 1977 г. е организирана ретроспективна изложба на Елисеев, на която са представени творбите \"Източната река\" (1938 г.), \"Безнадеждност\" (1954 г.), \"Нощ\" (1962 г.), \"Есен\" (1962 г.), \"Папрати\" (1964 г.), \"Скреж\" (1965 г.), \"Сиво-кафява композиция\" (1968 г.), \"Композиция\" (1971 г., I – 1976 г., II – 1977 г.), \"Майчина черга\" (I – 1971 г., II – 1976 г., III – 1977 г.), \"Стара бродерия\" (1972 г.), \"На родна тема\" (1977 г.) и др.1934 г. \r\nУмира Жеко Радев - български географ. Роден е на 31 юли 1875 г. в Нови пазар. Завършва философия и педагогика в София, следва география в Берлин. Професор по физическа география в СУ. Един от основоположниците (1918 г.) на Българско географско дружество. Трудове: \"Карстови форми в Западна Стара планина\" (1915 г.), \"Природна скулптура по високите български планини\" (1920 г.), \"Река Въча и нейната долина\" (1923 г.), \"Източна Стара планина и долината на р. Камчия\" (1926 г.) и др.1919 г. \r\nУмира Стефан Станчев Руневски - български писател. Роден е на 15 август 1877 г. в Дряново. Завършва гимназия в Габрово (1897 г.). Учителства в с. Баниска, Русенско, в с. Гостилица, Габровско и в Дряново. Учи право в СУ (1910 г.) и става адвокат. Участва в Балканската и в I световна война. Един от основателите на Български учителски съюз. През 1908-1909 г. е редактор на неговия орган - в-к \"Съзнание\". Участва и в редактирането на сп. \"Селска пробуда\" на Ц. Церковски и \"Наш живот\" (\"Наблюдател\") на А. Страшимиров. Издава заедно с Г. Малкьов (Балтаджиев) \"Илюстрована народна читанка за вечерни и празнични училища\" (1905 г.). Съчинения: \"Чужденец. Драма в 1 д. В. Търново\" (1903 г.), \"Разкази. Габрово\" (1904 г.), \"Стоян и Калина. Сцени из селския живот. Кюстендил\" (1906 г.), \"Разкази. Т. I. Дряново\" (1977 г.), \"Разкази. Т. II. Дряново\" (1912 г.), \"Нашенци. Разкази.\" (1919 г.), \"Разкази. С предговор от Н. Димков\" (1967 г.).1903 г. \r\nУмира Петко Стойчев Каравелов – политически и държавен деец, редовен член на Българското книжовно дружество (днес Българска академия на науките). Роден е на 24 март 1843 г. в Копривщица. Брат е на Любен Каравелов. Завършва гимназия в Москва. Постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Избран е за председател на I Народна събрание. Дълги години участва активно в политическия живот на страната и заема отговорни държавни постове: министър на финансите (24 март – 28 ноември 1880 г.), министър-председател и министър на финансите и управляващ Министерството на правосъдието (28 ноември 1880 г. – 27 април 1881 г.). След извършването на държавния преврат (1881 г.) от княз Александър I Батенберг емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Като министър-председател и министър на финансите (29 юни 1884 г. – 9 август 1886 г.), министър на обществените строежи, пътищата и съобщенията (29 юни 1884 г. – 1 януари 1885 г.) и управляващ Министерството на вътрешните работи (21 март 1885 г. – 9 август 1886 г.) полага много усилия за международното признаване на Съединението на Източна Румелия с Княжество България (1885 г.). След детронацията на княз Александър I Батенберг е председател на временното правителство (12 – 16 август 1886 г.) и член на Регентството. По време на управлението на Стефан Стамболов (1887–1894 г.) е в опозиция и отстоява своите русофилски убеждения. След убийството на министър Христо Белчев (март 1891 г.) е осъден на дългогодишен затвор. Освободен е след амнистия през 1894 г. Един от ръководителите на Либералната партия от нейното създаване, през 1896 г. той става основател и председател до края на живота си на Демократическата партия. Министър-председател е и е министър на финансите (19 февруари – 21 декември 1901 г.) и управляващ Министерството на народното просвещение (25 април – 21 декември 1901 г.). Под влияние на международната финансова криза и направените външни държавни заеми си подава оставката. Една година по-късно умира.1902 г. \r\nУмира Васил Иванов Кънчов - български писател, историограф, географ и етнограф. Роден е на 14 юли 1862 г. във Враца. Действащ член на БДК (дн. БАН) от 1898 г. Учи в Ломската реална гимназия. Работи като учител (1884-1885 г.). През 1885 г. следва естествени науки в Харковския университет, където се запознава с М. Дринов. Следва химия в Мюнхен (1886-1887 г.) и Щутгард (1888 г.), но не завършва поради болест. От 1888 до 1891 г. е учител по химия, директор на Българското училище в Сяр (1891-1892 г.) и на Българската мъжка гимназия в Солун (1892-1893 г.). Пътува из Македония и събира материали за проучванията си. От 1898 г. живее в София. Секретар на Историко-филологическия клон на БКД (дн. БАН), народен представител от Враца (1899-1900 г.), подпредседател на XI НС, министър на народното просвещение (1901-1902 г.). Убит от уволнен учител в работния си кабинет в София. Някои съчинение: “Отечествена география” (1895 г.), “Положението на българите в Македония” (с псевд. Иван Иванов, 1895 г.), “География на Балканския полуостров” (1897 г.), “Македония. Етнография и статистика” (1900 г.), “Из българска Добруджа. Пътни белeжки” (1901 г.), “Из Мала Азия. Пътуване към българските колонии” (1928 г., посм.) и др. През 1982 г. излизат “Избрани произведения” на В. Кънчов в 2 тома под ред. на Хр. Христов.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSE\r\nИсторически архив на Агенция “Фокус” - отдел “Архив и бази данни” и други.;", "date": "2018.01.24", "title": "Денят 24 януари в българската история"}
{"url": "http://www.focus-news.net/news/2018/01/24/2480747/ikonomicheskiyat-i-sotsialen-savet-organizira-preskonferentsiya-otnosno-prisaedinyavaneto-na-balgariya-kam-erm-ii-i-evrozonata.html", "text": "Пресконференция на Икономическия и социален съвет (ИСС) относно присъединяването на България към ERM II и Еврозоната ще се проведе от 10.00 часа днес в пресклуба на БТА. Това съобщиха от пресцентъра на ИСС.\r\nЗащо Икономическият и социален съвет на България подкрепя процеса на ускоряване на подготовката на България към Механизма на обменните курсове (ЕRМ II) и след това към Еврозоната? Защо работодатели, синдикати и трети сектор се съгласиха този процес да се изведе като непосредствена национална цел и водещ стратегически приоритет на икономическата ни политика? Какви са стъпките? На тези и други въпроси, свързани с кандидатстването на България за ЕRМ II, ще отговорят Пламен Димитров – член на ИСС и президент на КНСБ, Димитър Бранков – член на ИСС и зам.-председател на БСК, проф. Нено Павлов – член на ИСС. Тримата са съдокладчици по становището на ИСС „Ускоряване на подготовката за присъединяване на България към Еврозоната“, прието на последната пленарна сесия на ИСС. В пресконференцията ще участва и проф. д-р Лалко Дулевски, председател на ИСС. \r\nСтановището на ИСС можете да прочетете .", "date": "2018.01.24", "title": "Икономическият и социален съвет организира пресконференция относно присъединяването на България към ERM II и Еврозоната"}
{"url": "http://www.focus-news.net/news/2018/01/24/2480748/tenis-chang-hayon-se-klasira-na-polufinalite-na-otkritoto-parvenstvo-na-avstraliya.html", "text": "Кореецът Чънг Хайон се класира на полуфинала на Австралийското открито първенство, побеждавайки американеца Тенис Сандгрен с 6:4, 7:6 , 6:3.\r\nНа полуфинала корейският тенисист ще играе срещу победителя в мача между чеха Томаш Бердих и швейцареца Роджър Федерер.  Виктор Турмаков", "date": "2018.01.24", "title": "Тенис: Чънг Хайон се класира на полуфиналите на Откритото първенство на Австралия"}
{"url": "http://www.focus-news.net/news/2018/01/24/2480749/ruse-shte-bade-podpisan-memorandum-za-satrudnichestvo-mezhdu-rusenskiya-universitet-angel-kanchev-i-natsionalna-kompaniya-industrialni-zoni.html", "text": "Днес в Русе ще бъде подписан Меморандум за сътрудничество между Русенския университет „Ангел Кънчев“ и ”Национална компания индустриални зони” (НКИЗ) ЕАД във връзка с развитието на проекта на компанията Fast tracking success. Това съобщиха от пресцентъра на НКИЗ. \r\nДокументът ще бъде подписан от ректора на Русенския университет проф. д-р Велизара Пенчева и от изпълнителния директор на НКИЗ Антоанета Барес в 10.00 часа в зала 1311 на Университета.", "date": "2018.01.24", "title": "Русе: Ще бъде подписан Меморандум за сътрудничество между Русенския университет „Ангел Кънчев“ и ”Национална компания индустриални зони”"}
{"url": "http://www.focus-news.net/news/2018/01/24/2480750/afp-pred-ofisa-na-blagotvoritelna-organizatsiya-v-iztochen-afganistan-e-izbuhnal-vzriv.html", "text": "Експлозия е избухнала пред офис на благотворителната организация „Спасете децата“ (Save the Children) в източната част на Афганистан, предава AFP.\r\n„Мога да потвърдя за експлозия пред офисите на „Спасете децата“ в град Джалалабад“, съобщи прессекретарят на управата на провинцията Нангархар Анаула Когяни. Той допълни, че при нападението се е запалило превозно средство на организацията. Виктор Турмаков", "date": "2018.01.24", "title": "AFP: Пред офиса на благотворителна организация в Източен Афганистан е избухнал взрив"}
{"url": "http://www.focus-news.net/news/2018/01/24/2480751/smolyan-v-obshtinata-shte-se-provede-preskonferentsiya-vav-vrazka-s-proekt-za-podobryavane-na-gradskata-sreda.html", "text": "Пресконференция по проект BG16RFOP001-1.022-0001-C01 „Ремонт и рехабилитация на улици, тротоари, надлези, пешеходни алеи и детски площадки за подобряване на градска среда на гр. Смолян“ ще се проведе от 14.00 часа днес в зала 247 в сградата на Общината. Това съобщиха от пресцентъра на Община Смолян. Проектът се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие и е част от процедура № BG16RFOP001-1.001-039 „Изпълнение на интегрирани планове за градско възстановяване и развитие 2014 –2020 г.“\r\nНеговата главна цел е създаването на привлекателна градска среда и повишаване качеството на живот, социалното включване и подобряването на екологичната среда чрез благоустрояване на физическата среда в града. Ще бъдат изпълнени дейности по изграждане и възстановяване на зони за обществен отдих -детска площадка; рехабилитация и ремонт на физическите елементи на градската среда - пешеходна алея и 4 надлеза и реконструкция и рехабилитация на улична мрежа. Интервенциите при всички обекти, включени в проекта предвиждат създаване на достъпна архитектурна среда.\r\nВ проекта са включени реконструкциите на улиците „Спортна“, „Беклийца“, „Евридика“ и „Зорница“. Предвиждат се рехабилитация и ремонт на надлез над бул. \"България\" (от МБАЛ „д-р Братан Шукеров“ до „ЛИДЛ“) в Смолян; рехабилитация и ремонт на надлез над бул. \"България\" (от Община Смолян до х-л „Смолян“) в Смолян; рехабилитация и ремонт на надлез над ул. \"Дичо Петров\" (до Родопски драматичен театър „Николай Хайтов“) в Смолян; рехабилитация и ремонт на надлез над ул. \"арх. Петър Петров\" (зад Общината) в Смолян. По проекта ще бъде изградена пешеходна връзка (стълбище) от ул. „Снежанка“ до ул. „Добруджа“ в Смолян, както и и изграждане и възстановяване на детската площадка над автогарата в града.\r\nОбщата стойност на проекта е 4 772 320.46 лв., от които 4 056 472.39 лв. европейско финансиране чрез ЕФРР и 715 848,07 лв. национално съфинансиране.", "date": "2018.01.24", "title": "Смолян: В Общината ще се проведе пресконференция във връзка с проект за подобряване на градската среда"}
{"url": "http://www.focus-news.net/news/2018/01/24/2480752/denyat-24-yanuari-v-svetovnata-istoriya.html", "text": "2017 г.\r\nПрезидентът на САЩ Доналд Тръмп подписва документи, одобряващи изграждането на тръбопроводите Keystone XL и Dakota Access Pipelines.2016 г. \r\nСирийската армия поема контрола над стратегическия туркменски град Рабия в провинция Латакия. Градът е под контрола бунтовниците от 2012 година.\r\nМарселу Рибелу ди Созае избран за президент на Португалия.2015 г. \r\nПри обстрел със система „Град“ в Мариупол загиват 30 души, включително 2 деца. Ранени са 97 човека сред които 5 деца. Украинските власти и опълченците се обвиняват взаимно.(trud.bg)\r\nИран се отказва от използване на долара.2012 г. \r\nВ Порто Алегри, един от най-големите градове и столица на щата Рио Гранде до Сул, Бразилия е открит Световният социален форум. Световният социален форум е международен ежегоден форум в противовес на Световния икономически форум, който обединява много социални движения от цял свят. Всички тези организации работят за изработването на алтернативен на неолибералния модел на глобализация.\r\nВ Египет е отменено военното положение траяло повече от 30 години.2011 г. \r\nВзрив на летище Домодедово в гр. Москва отнема живота на 35 души и ранява още между 130 и 150. Сред убитите е и 45 годишен българин. Спецслужбите знаели за готвения атентат, но не успяват да го предотвратят. Трима души които са издирвани успяват да проникнат на летището и след това да избягат. Взривът с около 7 кг. тротилов еквивалент избухва в залата за международни полети в общата зона. Според очевидка на втория етаж на летището е заложен втори взрив, но е обезвреден малко след избухването на първия.2008 г. \r\nУзбекистан спира доставката на природен газ за Туркменистан, заради закъснение в плащането му.2001г. \r\nПрието е Националното знаме на Туркменистан. намето представлява зелен фон, на който са изобразени полумесец и пет звезди. До тях има червена ивици със символи.1997 г. \r\nОснована е Черноморската банка за търговия и развитие (съкратено ЧБТР). Банката е създадена чрез регионалната Организация за черноморско икономическо сътрудничество. Нейната дейност се регулира от Споразумението за учредяване на Черноморската банка за търговия и развитие, регистрирано в Организацията на обединените нации.1986 г. \r\nАмериканският кораб “Вояджър-2” става първия изкуствен обект, достигнал Уран. \r\nМисиите Вояджър са одобрени през май 1972 г. И двете мисии започват от Кейп Канверал, ракетата, използвана за целта е Титан III Е-Кентавър. Сухата орбитална маса на всеки апарат е 721.9 килограма. Вояджър 2 излита на 20 август 1977 г., Вояджър 1 - на 5 септември.\r\nВояджър 1 достига до Юпитер на 5 март 1979 г. Вояджър 2 достига до Юпитер на 4 юли. Вояджър 1 и 2 преминават покрай Сатурн съответно на 12 ноември 1980 г. и 25 август 1981 г. След като Вояджър 2 успешно преминава Сатурн, ръководството на НАСА решава да се възползва от възможността да продължи мисията със задачата да изследва Уран и Нептун. Сондата се доближава максимално до Уран на 24 януари 1986 г., до Нептун на 25 август 1989 г. Към 11 февруари 2000 г. Вояджър 1 и 2 се насочват извън Слънчевата система със скорости съответно 21.725 и 29.362 km/s по отношение на Земята. По важните открития на Вояджър са: магнитосферите на Уран и Нептун, и характеристиките им; 22 нови луни: 3 на Юпитер, 3 на Саурн, 10 на Уран и 6 на Нептун; активен вулканизъм на Йо; гейзерите на Тритон; пръстени около Юпитер, детайли за сатурновите пръстени и два нови пръстена около Нептун; пръстените на Нептун са цели, а не частични дъги; съществуването на големи бури на Нептун.1983 г. \r\n32-ма лидери на италианските “Червени бригади” са осъдени на лишаване от свобода.\r\nЧервени бригади са италианска престъпна организация с леви убеждения, създадена през 70-те години на ХХ в.1979 г. \r\nСлед 30-годишна забрана на пазара в Китай отново се появява безалкохолната напитка „Кока Кола” под името „Ке Ку Ке Ло”.1962 г. \r\nБраян Епщайн става мениджър на групата Битълс.\r\nЕпщайн е роден в Ливърпул. Той е английски бизнесмен, известен като мениджър на Битълс. Ролята му в началния успех на групата е решаваща. Въпреки, че до този момент Епщайн няма опит в такъв род дейност, той доказва вродени способности в работата си с Битълс. Умира през 1967 г. от свръхдоза.1946 г. \r\nСъздадена е Международната комисия за атомна енергия към ООН. Целите й са да съдейства за използване на атомната енергия за поддържане на мира, здравето и благосъстоянието на хората; да осигурява помощ и контрол и да не допуска атомната енергия да се използва за военни цели.1944 г. \r\nВ хода на Втората световна война (1939-1945 г.) съветските войски освобождават градовете под Ленинград – Пушкин и Павловск.1942 г. \r\nПо време на Втората световна война (1939-1945 г.) японските войски за първи път атакуват територията на Австралия.1940 г. \r\nВ Испания са забранени съществуващите в страната масонски ложи.\r\nМасонството е религиозно-етично движение, възникнало в Англия със създаването на т. нар. “Велика ложа” през 1717 г. и след това разпространено в целия свят, което проповядва обединяването на хората върху принципите на братството, любовта, равенството и взаимопомощта, преплитайки ги с елементи на религиозен мистицизъм; франкмасонство. Масонската ложа е местен клон от организацията на масоните.1939 г. \r\nОколо 30 хиляди души загиват при земетресение в Чили. Силното земетресение разтърсва страната в продължение на три минути, оставяйки разрушения в ивица от 450 мили.1935 г. \r\nВ Ричмънд (Вирджиния, САЩ) е пусната първата в света консервирана бира.1932 г. \r\nВ Испания са забранени йезуитските ордени и имуществото им е конфискувано. Йезуитският орден е католически монашески орден, основан през 1534 г. в Париж от Игнатий Лойола. Членовете на Йезуитския орден не напускат светското общество, но следват строго чинопочитание и смятат, че всички средства са позволени за постигане на целите на църквата. Орденът е една от главните опори на Контрареформацията. Прониква в Индия, Япония, Китай, Филипините и Парагвай. През 18 век е разтурен поради грубата му намеса в политиката. През 19 век е възстановен. През 20 век е водещ орден сред католическото духовенство.1924 г. \r\nПетроград е преименуван на Ленинград. След 1991 г. градът се нарича Санкт Петербург.1924 г. \r\nБенито Мусолини забранява всички нефашистки профсъюзи.1922 г. \r\nАмериканецът Кристиан Нелсън от Онава (щата Айова) получава патент за сладолед „Ескимо”.1918 г. \r\nС декрет в Съветска Русия е въведен Грегорианския календар.1908 г. \r\nАнглийският офицер Робърт Баден-Пауъл организира първия в света бойскаутски отряд.1903 г. \r\nСАЩ и Канада създават комисия за определяне границите на Аляска. Полуостров Аляска е открит през 1741 г. от В. Беринг в руска експедиция. През 1867 г. руското правителство продава Аляска и прилежащите и острови на САЩ за 7,2 млн. долара. От 1959 г. е щат на САЩ.1895 г. \r\nКралицата на Хавайските острови Лилилукалани се отрича от трона, заради републиканските си принципи.1881 г. \r\nРуските войски командвани от ген. Михаил Скобелев завземат крепостта Геок Тепе в Туркмения. \r\nМихаил Дмитриевич Скобелев е роден на 17 септември 1843 г. в Санкт Петербург. Той е руски военачалник, ген. от пехотата. В похода срещу Хива в Средна Азия (1873-1876 г.) е началник на наказателната експедиция против метежите в Кокандското ханство и след това - генерал-губернатор на Ферганска губерния (1876 г.). Участва в Руско-турската война (1877-1878 г.). По време на втория щурм на Плевен командва казашка бригада. За блестящата победа при Ловеч е произведен ген.-лейтенант. По време на третия щурм на Плевен успешно превзема редутите в южната част на Плевен, но не получава подкрепления и отстъпва с цената на много жертви. След това става командир на 16 дивизия и с нея осъществява трудния зимен преход през Стара планина. В сражението при Шейново осигурява разгрома на турската армия. Като командир на авангарда на руската армия превзема Одрин и през февруари 1878 г. - Сан Стефано. След войната е командир на корпус. През 1880-1881 г. е началник на т. нар. Ахал-текинска експедиция, по време на която Туркмения е присъединена към Руската империя. Михаил Скобелев умира на 25 юни 1882 г. в Москва.1878 г. \r\nПо време на Руско-турската война (1877-1878 г.) руският император Александър II одобрява предложението на великия княз Николай Николаевич за предприемане на настъпление към Цариград. С участието на императора се провежда и заседание, на което се обсъжда представеният от ген. Николай Игнатиев проект за предварителен мирен договор с Високата порта. След заседанието ген. Игнатиев тръгва от Петербург за щаба на Действащата армия.1874 г. \r\nВ Петербург се състои премиерата на операта „Борис Годунов”, написана от Модест Мусоргски. \r\n„Борис Годунов” е драма в стихове от Пушкин (1831 г.), по която Мусоргски написва опера в 8 действия (1874 г.). Руският композитор Модест Петрович Мусоргски е роден през 1839 г. в с. Карево, Псковска губерния. Неговата музикалната дарба се проявява още в детството. На 10-годишна възраст постъпва в Петропавловското училище. От 1852 г. учи във военното училище в Петербург, като продължава да се занимава с музика. Завършва през 1856 г. и е назначен в Преображенския полк в Петербург. През 1858 г. подава оставката си като офицер и се отдава изцяло на системна музикална подготовка. Запознава се с Даргомижски, Балакирев и други млади музиканти, заедно с които по-късно сформират т. нар. “Могъща петорка”. Пише песни (“Калистрат”, “Гопак” и др.); музика към трагедията на Софокъл “Едип цар”; автор е на оперите “Саламбо” и “Женитба” (недовършени). Най-известните му творби са оперите “Борис Годунов” (1872 г.), “Хованщина” (завършена през 1883 г. от Римски-Корсаков), “Сорочинският панаир” (завършена през 1916 г. от Ц. А. Кюи) и цикълът пиеси за пиано “Картини от една изложба” (1874 г.). Умира през 1881 г.1862 г. \r\nОбединеният парламент на княжествата Влахия и Молдавия обявява създаването на Румъния.1848 г. \r\nДжеймс Маршал открива самородно злато в Калифорния, вследствие на което след 1 година започва “златната треска”.\r\nКалифорнийската златна треска е период в историята, характеризиращ се с истерия относно откриването на злато в Северна Калифорния. Този период се отличава с масови човешки миграции в Калифорния, почти само на мъже, които искат бързо да забогатеят. Повечето търсачи обаче намират злато колкото да покрият всекидневните си разходи. Треската започва в Сатърс Мил близо до Колома на 24 януари 1848 г., когато Джеймс У. Маршал, работещ по това време за агронома от Сакраменто Джон Сатър, открива буца злато. Приема се, че златната треска в Калифорния приключва през 1858 г., когато започва Колорадската златна треска.1800 г. \r\nНаполеон сключва договор с турците, с който френските войски се задължават да напуснат Египет.1698 г. \r\nВ Лондон руският император Петър І се среща тайно с английския крал Вилхелм ІІІ Орански.\r\nВилхелм III, принц Орански е роден през 1650 г. Той е управител на Холандия през 1672. Осуетява нахлуването на френските войски в страната, като отваря шлюзовете, които наводняват цели области. Сваля от английския престол зет си Яков II и през 1689 г. е провъзгласен за крал на Англия. Умира през 1702 г.1424 г. \r\nСултан Мурад II сключва мирен договор с император Мануил II Палеолог, съгласно чиито клаузи константинополският император запазва властта си над крепостите по Черно и Мраморно море и се задължава да плаща харач в размер на 300 000 акчета (дребна турска сребърна монета) годишно.1076 г. \r\nИмперското събрание лишава от власт римския папа Григорий VII. В отговор папата отлъчва от църквата императора Хенрих IV. \r\nГригорий VII е римски папа в периода 1073-1085 г. Окончателно утвърждава в католическата църква целибата – безбрачно духовенство. Борил се е за политическо превъзходство в Западна Европа срещу германските императори. Принуждава императора Хенрих IV да отиде на разкаяние при него в тосканската крепост Каноса. В края на живота си е изгонен от Рим и умира в изгнание.76 г. \r\nВ Италика, Южна Испания се ражда - Публий Елий Траян Адриан, римски император от династията на Антонините управлявал в периода 117 г. до 138 г. след н.е. Адриан реформира администрацията, покровителства литературата и изкуствата. Посещава лично много области на Римската империя, като оставя паметници. По време на управлението на Адриан в Римската империя цари 21 годишен мир и благоденствие. Посещава 2 пъти долнодунавските земи (118; 123-124); укрепва отново (след Траян) Дунавския лимес. Император Адриан е един от малкото, които умират от естествена смърт на 62 годишна възраст. През 122 г. предприема поход в Британия, където построява прочутия Адрианов вал. Между 118 и 134 г. е построена и прочутата Вила на Адриан, която е обявена за част от световното културно наследство.41 г. \r\nПреторианският военен трибун Касий Херей убива римския император Калигула.\r\nКалигула е римски император от 37 г. от династията на Юлиите - Клавдиите, син на Германик, приемник на Тиберий. Известен е със своя екстравагантен, ексцентричен и понякога жесток деспотизъм. Стреми се към неограничена власт и изисква оказването на божествени почести към себе си. Пилеенето на държавни средства води до неимоверно повишаване на данъците и конфискация на богатства (особено от сенаторите). Болезнената подозрителност, жестокостта и неблагоразумието на Калигула предизвикват недоволството на Сената и командването на преторианците. Убит е в двореца си от преторианския военен трибун Касий Херей.На тази дата са родени: 1945 г. \r\nРоден е Нийл Даймънд – английски композитор, певец, актьор в театъра и киното, особено популярен през 60-те и 70-те години. След дебюта му през 1965 г. с песента \"Самотен човек\" повече от 30 заглавия намират място в челото на класациите за популярна музика. Автор е на музиката във филмите \"Джонатан Ливингстън чайката\" и \"Певецът на джаз\". Негови песни изпълняват \"Мънкис\", Еелвис Пресли, Клиф Ричард, \"Халис\", \"Дийп Пърпъл\".1891 г. \r\nРоден е Валтер Модел - германски офицер, ген.-фелдмаршал (1944 г.) от Вермахта. Започва военна служба през 1909 г., участва в I световна война. От 1940 г. командва III танкова дивизия, воювала на Източния фронт. От януари 1942 г. до началото на 1944 г. командва IХ армия. Смятан е за “майстор на отбраната и настъплението”. Отнася се с особена жестокост към цивилното население и пленниците. През 1944-1945 г. командва войски в Западна Европа (Франция, Германия). През април Американските войски го обкръжават и той се застрелва. Умира на 21 април 1945 г. около Дуисбург.1888 г. \r\nРоден е Ернст Хайнкел - германски авиационен конструктор. Завършва висше техническо училище в Щутгарт (1911 г.). Работи като главен конструктор на редица самолетостроителни фирми (1913-1922 г.). По време на I световна война (1914-1918 г.) създава повече от 30 типа самолети, използвани в германската и австро-унгарската армии. Основава самолетостроителна фирма във Варнемюнде (1922 г., съществувала до 1945 г.). Фирмата произвежда повече от 100 типа самолети (учебни, пътнически, разузнавачи, бомбардировачи, изтребители и др.). Построява първите опитни реактивни самолети He-176 (с ракетен двигател) и He-178 (с турбореактивен двигател) (1939 г.). Двумоторният бомбардировач He-111 е един от най-широко използваните самолети във II световна война. Ръководи самолетостроителна фирма в Щутгарт (след 1950 г.). Умира на 30 януари 1958 г. в Щутгарт.1836 г. \r\nРоден е Николай Александрович Добролюбов - руски публицист и критик. Критическите му студии упражнили силно влияние върху руските писатели. Нихилистите го смятали заедно с Чернишевски за един от подбудителите на революционното движение в Русия. Някои негови съчинения са преведени на български език. Умира на 17/29 ноември 1861 г. в Санкт Петербург.1732 г. \r\nРоден е Пиер Огюстен Карон де Бомарше - френски писател. Автор на прочутите комедии \"Севилският бръснар\" и \"Сватбата на Фигаро\". Умира на 18 май 1799 г. в Париж.1712 г. \r\nРоден е Фридрих II - пруски крал (от 1740 г.) от династията Хохенцолерни, пълководец. Син на Фридрих Вилхелм I. В резултат на Първата (1740-1742 г.) и Втората (1744-1745 г.) Силезийски войни взема от Австрия по-голямата част от Силезия. В съюз с Англия напада Саксония и предизвиква Седемгодишната война (1756-1763 г.); разбива австрийската и френската армии, но руските войски неутрализират политическите успехи от тези победи. Провежда политика на религиозна веротърпимост; протекционистична икономическа политика, която способства за развитието на манифактурното производство. Фридрих II е един от най-големите военни специалисти и пълководец от епохата на абсолютизма. Създава най-силната армия в Западна Европа (до 200 000 души), за която изразходва 2/3 от държавен бюджет. При неговото управление Прусия фактически се превръща в казарма, в която болшинството от населението работи за армията. Основа на стратегията на Фридрих II е сложното маневриране на театъра на военните действия с цел лишаване на противника от снабдителни бази, крепости и територия. По такъв начин той се стреми да избягва големи сражения и да постигне сключване на изгоден мир. В областта на тактиката усъвършенства линейния боен ред. Като използва т. нар. “коса атака” се стреми да обхване по-слабия фланг на противника и да го разгроми, а след това да унищожи и останалите сили. Въвежда много новости във военното дело и във военното изкуство. Обучението и бойната подготовка на войските са построени върху строгата дисциплина. Въвежда конната артилерия в кавалерийските полкове. Благодарение на точното взаимодействие на линейните бойни редове и умелото маневриране на бойното поле пруската армия разгромява няколко пъти австрийските и френските войски (Розбах – 1757 г., Лайден – 1757 г. и др.). Военната система на Фридрих II съществува до началото на ХIХ в. и се използва широко в армиите на всички европейски страни до Наполеоновите войни. Умира 17 август 1786 г. в Потсдам.На тази дата умират: 1965 г. \r\nУмира Уинстън Леонард Спенсър Чърчил – английски общественик, политик, държавник, лидер на Консервативната партия. Роден е на 30 ноември 1874 г. Произхожда от семейството на херцозите Марлборо. Избран е в Парламента като депутат от Консервативната партия (1900 г.). По конюнктурни съображения преминава в Либералната партия (1904 г.). Заместник-министър е на колониите (1906-1908 г.), министър на търговията е (1908-1910 г.), министър на вътрешните работи (1910-1911 г.) и военноморски министър (1911-1915 г.). Един от организаторите е на Дарданелската операция (1915 г.), чийто провал го принуждава да подаде оставка. Министър е на военните доставки в кабинета на Д. Лойд Джордж (1917-1918 г.), военен министър и министър на авиацията (1919-1921 г.). В началото на 20-те години се връща в Консервативната партия и става депутат в Парламента (от 1924 г. до края на живота си). Министър на финансите е в кабинета на С. Болдуин (1924-1929 г.). С неговото активно участие е въведен златен стандарт за английската лира. След намесата на Великобритания във II световна война е назначен за военноморски министър в правителството на Н. Чембърлейн (септември 1939 г.). През май 1940 г. е министър-председател на коалиционно правителство. През 1951-1955 г. е отново министър-председател; поради пределна възраст излиза в оставка и се оттегля от активна политическа дейност. Чърчил е известен и като писател, публицист и автор на исторически и мемоарни книги. Носител е на Нобелова награда за литература (1953 г.).\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSE\r\nИсторически архив на Агенция “Фокус” - отдел “Архив и бази данни” и други.;", "date": "2018.01.24", "title": "Денят 24 януари в световната история"}
{"url": "http://www.focus-news.net/news/2018/01/24/2480753/sofiya-vavezhda-se-organizatsiya-na-dvizhenieto-vav-vrazka-s-meropriyatie-ot-kalendara-na-sabitiyata-svarzani-s-balgarskoto-predsedatelstvo-na-saveta-na-es.html", "text": "Въвежда се организация на движението в София във връзка с мероприятие от календара на събитията, свързани с Българското председателство на Съвета на Европейския съюз. Това съобщиха от пресцентъра на Столична община.        \r\nЗабраняват се престоят и паркирането на пътни превозни средства с изключение на автомобилите, превозващи участниците в мероприятията, както следва: \r\nОт 17.30 часа днес до приключване на мероприятието на 26 януари:\r\n- на ул. „Доспат“ между бул. „Витоша“ и ул. „Баба Неделя“; \r\n- на ул. „Баба Неделя“;\r\n- на ул. „Д-р Христо Стамболски“.\r\nОт 18.00 часа до приключване на мероприятието на 25 януари:\r\n- на локалното пътно  платно на бул. „Цариградско шосе“  между ул. „Ген. Йордан Венедиков“ и „Площада на авиацията“; \r\n- на  ул. „Ген Йордан Венедиков“.\r\nОт 07.00 часа до приключване на мероприятието на 25 януари и от 07.00 часа до приключване на мероприятията на 26 януари, само при необходимост и по преценка на отдел „Пътна полиция“ при СДВР, както следва:\r\n- по ул. „Доспат“ между бул. „Витоша“ и ул. „Баба Неделя“;\r\n- по ул. „Баба Неделя“; \r\n- по ул. „Д-р Христо Стамболийски“.", "date": "2018.01.24", "title": "София: Въвежда се организация на движението във връзка с мероприятие от календара на събитията, свързани с Българското председателство на Съвета на ЕС"}
{"url": "http://www.focus-news.net/news/2018/01/24/2480754/plovdiv-okrazhniyat-sad-shte-zasedava-po-deloto-sreshtu-mazh-prichinil-po-nepredpazlivost-smartta-na-velosipedist-pri-patnotransportno-proizshestvie.html", "text": "Окръжният съд ще заседава по делото срещу мъж, причинил по непредпазливост смъртта на велосипедист при пътнотранспортно произшествие. Това съобщиха от пресцентъра на Съдебната палата в Пловдив. Делото ще се гледа от 9.30 часа днес в зала 2 на Окръжен съд – Пловдив. Съдия-докладчик е М. Маркова. Срещу подсъдимия Иван Г. е повдигнато обвинение за това, че на 3 юни 2016 г. на пътя Карлово – Пловдив при управление на автомобил „Алфа Ромео“ е нарушил правилата на движение и по непредпазливост е причинил смъртта на велосипедист с инициали Д. Д", "date": "2018.01.24", "title": "Пловдив: Окръжният съд ще заседава по делото срещу мъж, причинил по непредпазливост смъртта на велосипедист при пътнотранспортно произшествие"}
{"url": "http://www.focus-news.net/news/2018/01/24/2480755/zapochvat-snimkite-na-noviya-igralen-film-pisma-ot-antarktida-svarzan-s-balgarskite-s-antarkticheski-ekspeditsii.html", "text": "Днес в каб. 300 на Софийски университет „Св. Кл. Охридски“, където се помещава Българския антарктически институт, както и в Музея по палеонтология на Геолого-географския факултет, ще се проведе първият снимачен ден на новия игрален филм „Писма от Антарктида“. Това съобщиха от Българския антарктически институт. Сценаристи са Теодора Маркова, Георги Иванов и Невена Кертова, режисьор е Станислав Дончев, а главните роли се изпълняват от Ирмена Чичикова, Иван Стаменов и малкия Симеон Ангелов. Сюжетът на филма е свързан с българските с антарктически експедиции и една част от него вече е заснета на базата ни на о-в Ливингстън. Любопитен факт от кухнята на филма е, че проф. Христо Пимпирев ще се превъплъти в ролята на себе си като ръководител на експедицията.", "date": "2018.01.24", "title": "Започват снимките на новия игрален филм „Писма от Антарктида“, свързан с българските с антарктически експедиции"}
{"url": "http://www.focus-news.net/news/2018/01/24/2480756/varna-obshtinskiyat-savetnik-ot-gerb-dimitar-kolev-shte-se-sreshtne-s-grazhdani.html", "text": "Общинският съветник от ГЕРБ Димитър Колев ще се срещне с граждани в офиса на партията на ул. „Георги Бенковски” №1. Това съобщиха от пресцентъра на ПП ГЕРБ. Приемното време на общинския съветник е от 14.00 до 16.00 ч.", "date": "2018.01.24", "title": "Варна: Общинският съветник от ГЕРБ Димитър Колев ще се срещне с граждани"}
{"url": "http://www.focus-news.net/news/2018/01/24/2480757/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemaneto-na-film.html", "text": "Въвежда се временна организация на движението във връзка със заснемането на филма „Денят на бащата”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” до 19.30 часа на ул. „Цар Симеон” между ул. „Г.С.Раковски” и ул. „Г.Бенковски” и на ул. „Г.Бенковски” между ул. „Цар Симеон” и ул. „Св.св. Кирил и Методий”.", "date": "2018.01.24", "title": "София: Въвежда се временна организация на движението във връзка със заснемането на филм"}
{"url": "http://www.focus-news.net/news/2018/01/24/2480758/burgas-vremenno-shte-bade-spryana-piteynata-voda-na-zhiveeshtite-v-k-s-lazur-zaradi-remont.html", "text": "Временно ще бъде спряна питейната вода на живеещите в к-с „Лазур“ поради авариен ремонт, съобщиха от водоснабдителното дружество, обслужващо региона. Днес без вода от 09.00 до 17.00 часа ще бъдат абонатите в к-с „Лазур“ на следните улици: „Перущица“ (от бул. „Демокрация“ до ул. „П. Волов\") ; „Батак“ (от бул. „Демокрация до ул. „Т. Каблешков“); „Карлово“ (от ул. „Калофер“ до ул. „В. Петлешков“); жил. блокове с № 50, 51, 52, 53, 54, 55 и 57 и ЦДГ „Пламъче“.\r\nБез вода от 09.00 до 17.00 часа ще бъде и ул. „Индустриална“ от ул. „Вая“ до ф-ма „Яна“, както и улиците „Чаталджа“ и ул. „Ген. Вл. Вазов“.", "date": "2018.01.24", "title": "Бургас: Временно ще бъде спряна питейната вода на живеещите в к-с „Лазур“ заради ремонт"}
{"url": "http://www.focus-news.net/news/2018/01/24/2480759/prezidentat-na-kolumbiya-protektsionistkata-politika-na-donald-tramp-shte-navredi-nay-mnogo-na-sasht.html", "text": "Протекционистката политика на американските власти в областта на международната търговия може да причини вреди на всички страни, но най-много на самите САЩ. Това съобщи президентът на Колумбия Хуан Мануел Сантос в интервю пред американски телевизионен канал в хода на първия работен ден на Световния икономически форум в Давос, Швейцария, предава ТАСС.\r\n„Аз съм привърженик на идеята за честна и свободна търговия. Протекционизмът причинява вреда на всички, но най-вече на САЩ“, заяви Сантос, отговаряйки на съответстващ въпрос на водещия. В този контекст колумбийския лидер добави, че Колумбия „не е страна, която има негативен търговски баланс със САЩ и в тази връзка не се чувства „в опасно положение“.\r\n„САЩ са нашият партньор номер едно в областта на търговията и инвестициите от много години. Ние сме съвсем близо (до територията на САЩ): от колумбийския бряг до Маями са само два часа със самолет“, отбеляза той, добавяйки, че неговата страна трябва да се възползва още по-добре от преимуществото си да е толкова близо до американския пазар.\r\nПревод и редакция:", "date": "2018.01.24", "title": "Президентът на Колумбия: Протекционистката политика на Доналд Тръмп ще навреди най-много на САЩ"}
{"url": "http://www.focus-news.net/news/2018/01/24/2480760/mvr-edin-chovek-e-zaginal-a-18-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 18 са ранени при 13 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са регистрирани 2 тежки и 53 леки пътни произшествия, при които са ранени двама.\r\nОт началото на годината загиналите при пътни инциденти са 30, а са пострадалите - 474.", "date": "2018.01.24", "title": "МВР: Един човек е загинал, а 18 са ранени при катастрофи в страната през изминалото денонощие"}
{"url": "http://www.focus-news.net/news/2018/01/24/2480761/sofiya-organizirat-bezplatni-muzikalni-i-artistichni-izpalneniya-v-metroto-po-povod-20-godini-metro-v-stolitsata.html", "text": "В навечерието на отбелязването на 20 години от пускането в експлоатация на първия участък от метрото в София, Столична община и „Метрополитен“ организират безплатни музикални и артистични изпълнения. Това съобщиха от пресцентъра на Столична община. Първото изпълнение, музика в метрото, ще бъде на терасата на метростанция „Сердика 2“. От 12.00 часа концерт ще изнесе „Дикси Бойс Бенд“. \r\nДо края на седмицата във връзка с годишнината се предвиждат различни музикално-артистични прояви, които ще се проведат в метрото. На 28 януари 2018 г. софийското метро отбелязва 20 години от пускането в експлоатация на първия си участък между станциите „Сливница” и „Константин Величков”. На този ден през 1998 г. потегля първото влакче на столичната подземна железница по метро трасе с дължина 6,4 км и 5 станции. Строителството на първите 5 станции започва през 1979  г., когато е направена първата копка на станция „Вардар”. 20 години след историческото първо пътуване на подземно влакче по новопостроената отсечка от 6,4 км  от кв. „Люлин” до бул. „Константин Величков” столичната подземна железница има вече изградено трасе от 40 км.", "date": "2018.01.24", "title": "София: Организират безплатни музикални и артистични изпълнения в метрото по повод 20 години метро в столицата"}
{"url": "http://www.focus-news.net/news/2018/01/24/2480762/plovdiv-zatvaryat-chast-ot-bul-aleksandar-stamboliyski-poradi-avarien-vik-remont.html", "text": "Затварят част от бул. „Александър Стамболийски“ поради авариен ВиК ремонт. Това съобщиха за Радио „Фокус“- Пловдив от ОП „Организация и контрол на транспорта“. Ограничението е в сила от 09.00 до 16.30 часа в двете платна на бул. „Александър Стамболийски”, в участъка от ул. „Коматевско шосе” до ул. „Никола Димков”. С променен маршрут ще се движат автобусни линии  №1, 16 и 36 от вътрешноградския транспорт.", "date": "2018.01.24", "title": "Пловдив: Затварят част от бул. „Александър Стамболийски“ поради авариен ВиК ремонт"}
{"url": "http://www.focus-news.net/news/2018/01/24/2480763/sofiyska-voda-vremenno-shte-prekasne-vodosnabdyavaneto-v-chast-ot-zhk-hadzhi-dimitar.html", "text": "„Софийска вода” временно ще прекъсне водоснабдяването в част от жк. „Хаджи Димитър“ днес, съобщиха от пресцентъра на дружеството. Във връзка с подмяна на уличен водопровод на ул. „Златица“, жк. „Хаджи Димитър“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 177, бл. 178; ул. „Резбарска“ от ул. „Макгахан“ до река Перловска; ул. „Резбарска“ от ул. „Васил Кънчев“ до автобусен гараж Малашевци. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Резбарска“ пред бл. 178. След възстановяване на водоснабдяването е възможно временно повишаване мътността на водата.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.24", "title": "„Софийска вода” временно ще прекъсне водоснабдяването в част от жк. „Хаджи Димитър“"}
{"url": "http://www.focus-news.net/news/2018/01/24/2480764/prague-daily-monitor-partiya-ano-nastoyava-che-andrey-babish-e-edinstveniyat-kandidat-za-ministar-predsedatel-na-cheshkata-republika.html", "text": "Ръководството на чешката партия АНО потвърди единодушно, че и.д. министър-председател на Чешката Република Андрей Бабиш е единственият кандидат за премиер на страната, заяви вицепредседателят на партията Ярослава Покорна пред журналистите, пише чешкото електронно издание Prague Daily Monitor,\r\nОстаналите партии отказват да влязат в коалиция с Бабиш, твърдейки, че премиерското кресло не може да бъде дадено на човек, който е предмет на криминално разследване.\r\nМиналата седмица Камарата на представителите (долната камара на парламента) отне имунитета на Бабиш и на Ярослав Фалтинек, водач на парламентарната група на АНО, за да може да продължи разследването срещу тях за източване на европейски средства.\r\nОтново миналата седмица, правителството на малцинството на Бабиш не получи вот на доверие от парламента, а в сряда то ще подаде оставката си на президента Милош Земан.\r\nФалтинек заяви, че АНО ще преговаря с останалите партии в парламента, в опит да осигури подкрепа за правителството си. Той вече проведе среща с Комунистическата партия, а в сряда ще проведе разговори с Гражданската демократическа партия и с всички други.\r\nПревод и редакция:", "date": "2018.01.24", "title": "Prague Daily Monitor: Партия АНО настоява, че Андрей Бабиш е единственият кандидат за министър-председател на Чешката Република"}
{"url": "http://www.focus-news.net/news/2018/01/24/2480765/veliko-tarnovo-zaledeni-sa-patishtata-po-usoynite-mesta-v-oblastta.html", "text": "Мокри и по усойните места заледени са пътните настилки на територията на област Велико Търново, предаде репортер на Радио „Фокус” – Велико Търново. Времето е облачно. Температурата на въздуха е минус 2°. Пътищата се обработват. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3.5 тона на път Чешма – Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма – Сливовица – Горско Ново село – Джулюница – Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик. Движението в участък от път  Самоводене – Ресен е ограничено поради довършителни дейности от ремонт. Обходеният маршрут е през село Хотница. Пътят ще е затворен до 31 януари. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.01.24", "title": "Велико Търново: Заледени са пътищата по усойните места в областта"}
{"url": "http://www.focus-news.net/news/2018/01/24/2480766/blagoevgrad-tsentarat-za-lichnostno-i-tvorchesko-razvitie-na-detsa-otkriva-shkola-po-tsigulka-prez-fevruari.html", "text": "Школа по цигулка ще бъде открита в Център за личностно и творческо развитие на децата на Благоевград. Това съобщиха от пресцентъра на Община Благоевград. Заниманията ще започнат от 5 февруари, а преподавател ще е талантливият цигулар Стоил Богданов. Той е роден в Благоевград. Завършва средното си образование в „НМУ Л. Пипков” - София със специалност цигулка. През този период участва в майсторските класове на Кеворк Мардиросян. През месец май 2006 г. е поканен като солист на оркестъра на Камерна опера Благоевград, където е и в момента. Участва във всички концерти и турнета на Младежката филхармония София, НМУ,,Л.Пипков” гр.София. Като студент в инструменталния факултет на НМА”Проф. Панчо Владигеров” - София попада в класа на професор Гинка Гичкова. През периода на обучението си в Академията се явява на майсторските класове през 2009 и 2010 г. на проф. Стефан Камиларов (Виена). Солист е на Академичен симфоничен оркестър на НМА „Проф. П. Владигеров“ - София, където изпълнява Й. С. Бах концерт за цигулка и оркестър а moll. През 2011 г. е поканен да изпълни същият концерт с оркестъра на Камерна Опера-Благоевград. Участва в редица концерти като солист и оркестрант. \r\nПрезентацията на школата по цигулка към ЦЛТРДБ ще бъде от 14.00 часа в зала №3 на Младежки дом. Ще бъде представен цигуларят Стоил Богданов. Заедно с пианистката Милена Томанова ще представят пред публика, произведения на известни композитори. Присъстващите ще научат и много неща за един от най-емоционалните класически инструменти. Младият цигулар ще ги запознае по атрактивен начин с произхода и усъвършенстването на този музикален инструмент.", "date": "2018.01.24", "title": "Благоевград: Центърът за личностно и творческо развитие на деца открива школа по цигулка през февруари"}
{"url": "http://www.focus-news.net/news/2018/01/24/2480767/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията. Днес ще се проведат приемни с граждани на общински от ГЕРБ в Общински съвет - Пловдив, както следва:\r\n- Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Георги Василев ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров ще се срещне с граждани от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\n- Ани Лафчиева ще се срещне с граждани от 17.00 до 18.30 часа в офиса на ГЕРБ в район „Източен” на ул. ”Коста Паница“ №5; \r\n- Емил Русинов ще се срещне с граждани от 17.30 до 19.00 часа в офиса на ГЕРБ в район „Източен” на ул. ”Коста Паница“ №5. \r\nНа 25 януари 2018 г. общинските съветници от ГЕРБ в Пловдив ще проведат приемни с гражданите по следния график:\r\n- Петър Попов ще се срещне с граждани от 17.30 до 19.00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов ще се срещне с граждани от 17.30 до 19.00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков ще се срещне с граждани от 17.30 до 19.00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов ще се срещне с граждани от 17.00 до 18.30 часа в офиса на ГЕРБ в район „Източен” на ул. ”Коста Паница” №5; Веселин Маневски ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.01.24", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/01/24/2480768/smolyan-ogranicheno-e-dvizhenieto-prez-prohod-prevala-za-avtomobili-nad-12-t-s-remarketa-i-poluremarketa-poradi-snegopochistvane.html", "text": "Ограничено е движението през проход Превала за МПС над 12 т с ремаркета и полуремаркета поради снегопочистване. Това съобщиха от пресцентъра на Агенция \"Пътна инфраструктура\".", "date": "2018.01.24", "title": "Смолян: Ограничено е движението през проход Превала за автомобили над 12 т с ремаркета и полуремаркета поради снегопочистване"}
{"url": "http://www.focus-news.net/news/2018/01/24/2480769/pregled-na-osnovnite-temi-v-starozagorskiya-pechat.html", "text": "„Тийнейджъри \"извъртат\" за случилото се на Бузлуджа“ е водещо заглавие от страниците на вестник „Старозагорски новини“. Отнемат за по месец книжки на водачи, предизвикали спасителна акция в планината за хиляди левове. За срок от 1 месец ще бъдат отнети свидетелствата за правоуправление на четирима водачи на леки автомобили, които са закъсали на пътя между връх Бузлуджа и връх Шипка през нощта на 21 срещу 22 януари, съобщи началникът на сектор \"КАТ-Пътна полиция\" при ОД на МВР - Стара Загора, Тихомир Желязков. Инцидентът, при който 8 абитуриенти от радневския минен техникум \"Свети Иван Рилски\" изправиха на крака полиция, пожарна и Областно пътно управление, и се наложи да бъдат пръснати близо 5000 лв. за спасяването им от снега, започна да придобива водевилен характер. Според спасените младежи никой от тях не е тръгвал да \"дрифти\" по заледения планински път. Автомобилът \"Фолксваген Голф\", който пръв закъсва сред преспите, е бил управляван от Венета М.И., майка на един от учениците. В обясненията си тийнейджърите твърдят, че целта им била хижа \"Теменуга\", но по пътя към нея разбрали, че тя не работи и решили да се отправят към друга хижа от северната страна на Балкана. От приятели по телефона получили съвет да карат по \"панорамния\" път, за да стигнат безпрепятствено до връх Шипка, но той се оказал неразчистен. Групата първоначално потърсила помощ от радневеца Мирослав Т.И., който пристигнал на място с \"Опел Астра\", но също закъсал. Последвало обаждане до казанлъчанина Стоян Дончев, който се притекъл на помощ с \"Лада Нива\", но така и не успял да стигне до бедстващите. Последвал го баща му Дончо Дончев с \"Опел Фронтера\", който пък аварирал и останал на заледения асфалт. След всичките тези безуспешни опити да се измъкнат от клещите на зимата тийнейджърите позвънили към 03:30 часа на националния телефон 112 и тогава са задействали цялата държавна машина. \"Налага се да приемем на доверие всички тези твърдения на участниците в проблемната ситуация. По силата на сега действащото законодателство не можем да ги накажем за \"дрифтене\", тъй като такова понятие не фигурира в закона и наказателното постановление и глобата ще падне в съдебна зала\", коментира главен инспектор Желязков. Затова книжките на четиримата водачи ще бъдат отнети за по месец, а автомобилите ще бъдат спрени за по 3 месеца от движение по силата на чл. 6, т. 1 от Закона за движение по пътищата заради навлизането в забранен участък. Друг е въпросът, че едната от забранителните табели, поставени от служителите на АПИ там, е била открадната и водачите трудно можели да се ориентират, ако нямат предварителна информация. В късния следобед на 23 януари тийнейджърите отново сменили защитната си теза, като признали, че зад волана на голфа не била \"мама Венета\", а един от тях - Мартин!, научи репортер на \"Старозагорски новини\" от разследващите. \"Всичко това звучи ако не абсурдно, то поне налудничаво. Някой просто не казва истината. Заради тези \"бедстващи\" ние бяхме вдигнали на крак всички възможни сили. Освен двете противопожарни коли, пратени към върха, имаше още няколко автомобила с висока проходимост и два снегорина. В Стара Загора бяхме подготвили за път още няколко коли и едно МТЛБ-е. Готовност да потеглят имаха военните от Стрямската механизирана бригада. Нашата информация беше за бедстващи 7 момчета и едно момиче с два автомобила. Всичко останало се твърди постфактум и е явно някаква защитна версия. Не бих могъл да остойностявам разходите, защото законът ни задължава да действаме до откриване на бедстващите. Независимо колко време ще отнеме това и колко ресурс ще ни струва. Фактът е, че заради този случай при друг инцидент по същото време нямаше да можем да реагираме пълноценно\", коментира директорът на РД ПБЗН - Стара Загора, комисар Стоян Колев. По негова информация на 18 януари т.г. на същия затворен за движение от 1 декември до 30 март планински път са вадени от преспите други двама водачи. Сходна е била ситуацията и миналата година. \r\n„Към бездомниците в Стара Загора - с уважение“, пише още изданието. В Центъра за временно настаняване ги обгрижват с храна, дрехи и социални услуги. Към момента има пет свободни места. Десет души са настанените до този момент от началото на годината в Центъра за временно настаняване в Стара Загора. Общият капацитет на социалното звено възлиза на 15 места. Двама души са потърсили услугите на Центъра в края на месец декември 2017 г., заяви за медията ни неговият управител Мария Милушева. Темата с бездомните и беззащитни хора стана отново актуална след жестокото убийство на клошар, извършено във Варна от двама младежи на 14 и 13 години, при това по особено жесток начин. В Стара Загора подобно изстъпление не е регистрирано, а за всички останали без покрив в студените зимни дни в помощ е социалното звено към Община Стара Загора. \"Настанените получават всички необходими грижи, което включва: топла храна, дрехи, консултация със здравен и социален работник, настанени са в двойни стаи с баня и тоалетна. Провеждат се беседи с тях и съдействаме за издаването на документи. Социалният работник подава документи за еднократна помощ за изготвяне на лична карта. След това следва регистрация в \"Бюрото по труда\", уточни Мария Милушева. Настанените в Центъра бездомни, социално слаби или хора с други затруднения могат да останат за максимален период от 3 месеца. Основната задача пред заетите в социалната институция е да създадат условия за интегриране на хората в нужда обратно в обществото. \"Изпитваме сериозни трудности в тази посока, тъй като тези 3 месеца са твърде кратък период за работа с крайно нуждаещите се. Тук обаче те срещат помощ, за да намерят себе си. Важното е да се върнат обратно в социалния живот\", допълни управителят на социалната институция. За разлика от предходни години, през настоящата не се наблюдават случаи на хора, които да напускат Центъра самоволно, малко след като бъдат настанени в него. Основният проблем обаче остава полагането на здравни грижи, тъй като крайно нуждаещите се са здравно неосигурени, коментира Милушева. \"Много от хората, които идват при нас, са със съответните здравословни проблеми. Има социална програма, която предвижда възможност те да получат лекарска грижа в дадена болница, като за целта лечебното заведение получава и изплащане на разходите по линия на републиканския бюджет. Процедурата обаче е много сложна\", подчерта Мария Милушева. \r\n„Светият Синод напусна демонстративно дебата за Истанбулската конвенция“ е друго заглавие от страниците на вестника. Конвенцията на Съвета на Европа за предотвратяване и борба с насилието срещу жените и домашното насилие, известна като Истанбулска конвенция, поражда тревога за бъдещето на европейската християнска цивилизация. Тя води до духовна смърт. Тя е средство за насаждане на чужда на нам система. Нов превод няма да промени нищо - с gender в оригинала се преследват цели, различни от насилието. Тези тежки думи се съдържаха в обръщението на Светия Синод на БПЦ, което изчете вчера старозагорският митрополит Киприан по време на обществената дискусия за Истанбулската конвенция, организирана от председателя на Народното събрание Цвета Караянчева в СУ \"Климент Охридски\", участие в която взеха правосъдният министър Цецка Цачева, омбудсманът Мая Манолова и стотиците граждани. След прочита Киприан връчи папката с обръщението на Караянчева, прекръсти се и напусна дискусията заедно с всички представители на Светия Синод. Без да изчакат да чуят други мнения. Ей така, демонстративно, почти безцеремонно... Пред интелигентната общност, в пространството някак си увиснаха думите на старозагорския владика (б.р. четейки обръщението на Светия Синод), че Истанбулската конвенция \"съдържа ново разбиране за човека - човекът като самовластен господар, човекът без Бога, който следва своите желания и страсти до такава степен, че може да самоопредели дори и пола си\". И че това разбиране отваря широко вратите към морален разпад, който неизбежно води до психофизическото унищожение на човека - до \"втората смърт\", която е духовната смърт\"... И то във времето на върхови технологии, с които е снабден и самият Свети Синод!? И още повече, че през същото това време най-изобилна в световните медии беше информацията за аморално поведение точно в средите на църковната общност, без значение дали тя е католическа или православна. Не само обръщението, прочетено от Киприан обаче взриви общественото мнение. Няколко часа преди обществената дискусия, инициирана от председателя на Народното събрание, по една от националните телевизии се изяви отец Дионисий, който в прав текст предложи премиерът Бойко Борисов и министрите, подкрепили Истанбулската конвенция, да не бъдат допускани в храмовете на Българската православна църква, а депутатите, които гласуват за документа, също да бъдат отлъчени от църквата. Става въпрос за същия този отец, който миналата година бе критикуван за нарушаване на канона и съмнения за финансови злоупотреби след скандала с фойерверките и гвардейския марш по време на църковната служба в нощта на Възкресение и бе отстранен от поста предстоятел на патриаршеската катедрала \"Св. Александър Невски\". Същият този отец, който въведе и входна такса за турист от 5 лева за храма \"Св. Александър Невски\", която впоследствие бе отменена от Светия Синод. Изявлението на Дионисий за недопускането до православните храмове на премиера на Република България и министрите от кабинета му, подкрепили Истанбулската конвенция, не беше дори негова сентенция, а откраднато от Отвореното писмо на партия \"Нова сила\", изпратено на Българската патриаршия на 18 януари... Въпреки че точно Бойко Борисов и трите му досегашни кабинета дариха на Българската православна църква несметен брой имоти, на които уж трябваше да бъдат построени православни храмове... И пари им отпускаха за довършването на храмове, защото БПЦ все се прави на бедна. \r\nХепиендът от 23 януари обаче бе последното за деня съобщение на духовните православни отци, публикувано в сайта на БПЦ, за ежедневни молитви срещу Истанбулската конвенция, което гласи дословно: \r\n\"Ежедневно Светият Синод ще се противопоставя на ратификацията на Истанбулската конвенция с отслужване на молебен канон към Света Богородица. Това ще се случва във всички храмове и манастири в диоцеза на Българската православна църква. Освен това обръщение на Св. Синод относно ратифицирането на Истанбулската конвенция ще се проведе след света Литургия от църковния амвон на 28 януари т.г. - Неделя на митаря и фарисея\". \r\n За какво обаче ще се молят светите отци? Със сигурност срещу ратифицирането на Истанбулската конвенция. А за хилядите малтретирани български жени ще се молят ли? Ще отправят ли всевишна молитва за душите на убитите от мъжете си съпруги, или за изцеление на психически съсипаните изнасилени девойки? Да не питаме за бедните и гладните. От тях БПЦ тотално абдикира, с изключение на единици, носители на християнската мисия, които обаче са оставени сами да се оправят. \r\nМолете се, г-да митрополити, всеки ден се молете. Но нека първо Бог опрости Вашите души!“.", "date": "2018.01.24", "title": "Преглед на основните теми в старозагорския печат"}
{"url": "http://www.focus-news.net/news/2018/01/24/2480770/gabrovo-slab-snyag-prevalyava-na-prohoda-shipka-patnite-nastilki-sa-mokri-i-na-mesta-zaledeni.html", "text": "Слаб сняг превалява на прохода Шипка. Това казаха за Радио „Фокус“ – Велико Търново от Областно пътно управление - Габрово. Пътните настилки са мокри, на места заледени, почистени и обработени. Времето е облачно. Температурата на въздуха е минус 3°. На прохода Шипка е в сила ограничение за МПС за превоз на товари с технически допустима максимална маса над 12 тона и ремаркета и полуремаркета с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско  –  с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско  –  Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.24", "title": "Габрово: Слаб сняг превалява на прохода Шипка, пътните настилки са мокри и на места заледени"}
{"url": "http://www.focus-news.net/news/2018/01/24/2480771/plovdiv-patnite-nastilki-sa-zaledeni-na-mesta-v-planinskite-rayoni-na-oblastta.html", "text": "На места пътищата в планинските райони на областта са заледени, но нормално проходими. Екипи извършват обработка на пътните настилки с пясък и сол. Това съобщиха за Радио „Фокус“ – Пловдив от Областното пътно управление. Усилията за постоянна и своевременна обработка на пътните настилки са насочени към районите на проходи, завои, мостове и наклони, както и към всички други критични участъци на територията на Пловдивска област. Пътищата в равнинната част са предимно мокри, но движението се осъществява без затруднения. От Областното пътно управление призоваха водачите да тръгват на път само с подготвени за зимни условия автомобили, да шофират с повишено внимание и съобразена скорост, като увериха, че екипите са в готовност да реагират при сигнали. Движението по основните направления в областта е натоварено, като традиционно най-интензивен трафик се отчита по пловдивския участък на АМ „Тракия“, също по пътищата Пловдив – Асеновград – Смолян, Пловдив – Карлово и Пловдив – Пещера.\r\nОстава ограничено преминаването на тежкотоварни камиони над 12 тона по пътищата Югово – Лъки – Здравец, в отсечката град Лъки – пътно кръстовище за хижа „Момчил юнак“, и Поповица – Болярци. Все още е забранено и движението на тежкотоварни камиони над 5 тона по пътя Плодовитово – Първомай –\r\n Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Проходът Троян – Кърнаре е затворен за движение на всички МПС.\r\nТрафикът в град Пловдив също е изключително натоварен. Задръствания са се образували по булевардите „Пещерско шосе“, „Христо Ботев“, „Руски“, „Цар Борис III Обединител“, „България“ и „Шести септември“, както и по входно-изходните артерии. Пътните настилки в града са предимно мокри, на места по вътрешнокварталните улици – заледени и хлъзгави. Oт 09.00 до 16.30 часа се спира движението на МПС в двете платна на бул. ”Александър Стамболийски” в Пловдив, в участъка от ул. ”Коматевско шосе” до ул. „Никола Димков”. Маршрутите  на  автобусни линии  №1, 16 и 36 от вътрешноградския транспорт   се променят.\r\nТони МИХАЙЛОВ", "date": "2018.01.24", "title": "Пловдив: Пътните настилки са заледени на места в планинските райони на областта"}
{"url": "http://www.focus-news.net/news/2018/01/24/2480772/burgas-v-doma-na-neftohimika-shte-bade-predstaven-spektakalat-chamkoriya.html", "text": "В Дома на нефтохимика ще бъде представен спектакълът „Чамкория“ на Явор Гърдев по романа на Милен Русков, съобщиха от Община Бургас. Постановката е на Театър 199 „Валентин Стойчев“ и ще се играе в залата на Дома на нефтохимика от 19.00 часа днес. Това е едно незабравимо, смешно и вълнуващо пътешествие, което отвежда публиката назад във времето до 1928 година. Действието проследява едно необикновено пътешествие от София до Чамкория с простосърдечния и изключително духовит герой на Захари Бахаров – бае Славе. Спектакълът не е подходящ за лица под 16 години.", "date": "2018.01.24", "title": "Бургас: В Дома на нефтохимика ще бъде представен спектакълът „Чамкория“"}
{"url": "http://www.focus-news.net/news/2018/01/24/2480773/pazardzhik-zaledeni-i-zasnezheni-sa-patishtata-v-planinskata-chast-na-oblastta.html", "text": "Проходими при зимни условия са главните пътища в областта, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри, в планинската част има заледени и заснежени участъци, но опесъчени. Слаб сняг вали в региона. Забранено е движението на МПС над 12 тона с ремаркета и полуремаркета по пътя Юндола – Белово. Обходният маршрут е през Белово – Варвара – Велинград – Юндола. Ограничено поради снегопочистване е и движението на товарни автомобили по пътя Велинград – Сърница. Въведено е и ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.24", "title": "Пазарджик: Заледени и заснежени са пътищата в планинската част на областта"}
{"url": "http://www.focus-news.net/news/2018/01/24/2480774/brussels-times-sled-brekzit-evropeyskite-deputati-shte-namaleyat-ot-751-do-705.html", "text": "Комитетът по конституционните въпроси на Европейския парламент иска да намали броя на европейските депутати от 751 до 705 след предстоящите през 2019 година европейски избори и излизането на Великобритания от Съюза, пише белгийското електронно издание Brussels Times.\r\nПричина за намаляването на депутатите с 46 е излизането на Обединеното кралство от ЕС, както се очаква, на 29 март 2019 година.\r\nВъзможността за създаване на транснационални листи в бъдещето също е одобрена. В момента британците имат 73 места в парламента. Според проекта за реформа, 27 от тях ще бъдат запазени и разпределени между 14 от останалите в страни-членки през 2019 година.\r\nФранция и Испания ще получат по четири допълнителни депутати, а Италия ще се сдобие с три. Белгия, както и повечето други членки, ще запазят сегашния брой представители.\r\nЧленовете на комитета гласуваха също във вторник за транснационална листа за следващите европейски избори.\r\nПрилагането на подобна система ще стане възможно ако бъде приета реформа в Закона за европейските избори до 2019 година. Но, това не съвпада с плановете на Европейската народна партия – най-голямата в Европейския парламент.\r\nСпоред консерваторите, 46-те британски места, които трябва да изчезнат след следващите европейски избори, трябва да бъдат „запазени в резерв“, за да могат потенциално да бъдат дадени на бъдещи транснационални евродепутати, или на тези, идващи от нови страни-членки.\r\nПроектозаконът, предложен от комитета, ще бъде гласуван на пленарна сесия на Европейския парламент в Страсбург през февруари. Но последната дума за разделянето на овакантените места и евентуалното създаване на транснационални листи ще имат лидерите на страните-членки на Съюза.\r\nПревод и редакция:", "date": "2018.01.24", "title": "Brussels Times: След Брекзит европейските депутати ще намалеят от 751 до 705"}
{"url": "http://www.focus-news.net/news/2018/01/24/2480775/plovdiv-okrazhniyat-sad-shte-gleda-deloto-sreshtu-mazh-obvinen-v-ubiystvo-i-otpravyane-na-zaplahi-kam-svideteli.html", "text": "Окръжният съд ще гледа делото срещу мъж, обвинен в убийство и отправяне на заплахи. Това съобщиха от пресцентъра на Съдебната палата в Пловдив. Делото ще се гледа от 12.00 часа днес в зала 2 на Окръжен съд – Пловдив. Съдия-докладчик е М. Маркова. Срещу подсъдимия Йордан И. са повдигнати две обвинения. Първото е за това, че на 14 септември 2014 г. в село Йоаким Груево е убил лице с инициали В. В., като убийството е извършено по хулигански подбуди. Второто обвинение е за това, че на същата дата е в село Йоаким Груево е подбуждал двама свидетели към прикриване на истината пред разследващ полицай от РУ на МВР – Стамболийски. Обвиняемият е казал на първия: „Каквото е видял да го забрави“, а на втория: „Нищо не си видял, нищо не си чул. Нищо не е станало“, по отношение на нанесения от него удар с крак в областта на брадата спрямо пострадалия В. В. Случаят е категоризиран като особено тежък.", "date": "2018.01.24", "title": "Пловдив: Окръжният съд ще гледа делото срещу мъж, обвинен в убийство и отправяне на заплахи към свидетели"}
{"url": "http://www.focus-news.net/news/2018/01/24/2480776/sliven-regionalnoto-operativno-byuro-za-borba-s-gripa-i-ostrite-respiratorni-zabolyavaniya-shte-zasedava-vav-vrazka-s-povishenata-zabolevaemost-v-oblastta.html", "text": "Регионалното оперативно бюро за борба с грипа и острите респираторни заболявания ще заседава във връзка с повишената заболеваемост в областта. Това съобщиха от пресцентъра на РЗИ – Сливен. На заседанието ще бъде разгледана епидемиологичната обстановка в областта и ще се вземат решения за спазване на комплекс от санитарно-хигиенни и профилактични мероприятия.", "date": "2018.01.24", "title": "Сливен: Регионалното оперативно бюро за борба с грипа и острите респираторни заболявания ще заседава във връзка с повишената заболеваемост в областта"}
{"url": "http://www.focus-news.net/news/2018/01/24/2480777/konstantin-prodanov-abv-v-darzhavata-nyama-volya-za-borba-s-koruptsiyata-politicheskite-ataki-votat-na-nedoverie-i-noviyat-zakon-sa-parlama-za-pred-horata.html", "text": "В България воля за борба с корупцията отсъства от десетилетия. Вотът на недоверие, новият закон, посветен на преодоляването на проблема, както и политическите противопоставяния по въпроса, са парлама за пред хората. Това заяви в ефира на БТВ радио лидерът на АБВ Константин Проданов. „В действителност, когато камерите спрат, управляващи и опозиция стават най-добри приятели и образно казано, чешат взаимно гърбовете си. Затова не вярвам, че този вот на недоверие ще мине. По-скоро той ще даде едно спокойствие на правителството, че следващите няколко месеца няма да се говори за корупция и то точно в момента, в който новият закон, който парламента прегласува и трябва да се следи дали той работи или не, опозицията няма да може да повдига въпроси“, посочи той. По думите му времето за вота не е избрано удачно, при условие че от месеци в България се вихрят скандали като „Хасковогейт“, „Суджукгейт“ и много други. Според председателя на АБВ една по-ранна дата би позволила и преосмислянето на множеството недостатъци на вече приетия антикорупционен закон като отмяната на презумпцията за невинност с въвеждането на обоснованото предположение, занижаването на критериите за избор на ръководство на новата агенция, създаването на нова безконтролна служба за използване на СРС и редица други, сред които и отпадането на органите на местното самоуправление от обхвата на закона. „Органите на местната власт миналата година са разпределили над 4 милиарда лева обществен ресурс. Това е колосална сума, която създава огромни предпоставки за корупция. Очевидно обаче, за ГЕРБ това не е проблем, след като те изваждат кметовете от обхвата на антикорупционния закон, а в същото време оставят шефовете на болници. Явно смятат, че директорите на лечебни заведения имат по-сериозен корупционен потенциал, отколкото, например, кметовете на областните градове, където се знае, че се правят далавери за милиони. Очевидно не искат някои техни хора да бъдат хванати в крачка“, посочи Проданов. Той бе категоричен, че корупцията трябва да се бори с превенция, с изваждане на светло на всички обществени поръчки в най-големи детайли и въвеждането на  прозрачно електронното управление, при което данните за всяка стъпка от дадена процедура да бъдат публично достъпни. \r\nПредседателят на АБВ бе призован за коментар и по отношение на поредното отсъствие на премиера Борисов от залата на Народното събрание при важно за държавата заседание, каквото е всеки един вот на недоверие. „Това не е първия, няма и да е последния път, в който нашият премиер тотално игнорира Народното събрание и демонстрира абсолютно пренебрежение към парламентаризма. Това просто затвърждава едно усещане, което го има в обществото - че ние живеем в някакъв римейк на късния социализъм с нов „Тато“, който разпределя порциите, който решава, че днес ще даде десет милиона на този, 100 милиона на друг, в зависимост от това кой е по-гръмогласен под прозорците му. Така не се управлява държава“.\r\nНа въпрос, свързан с доклада на ДАНС за пропуски в системата, с която държавата контролира събираемостта на акцизите Проданов отговори: „Няма логика да има такъв тип пробойна в системата. Тя очевидно е оставена целенасочено. Тук не можем да говорим за грешка, направена от незнание или безхаберие. Тук говорим за злоумисъл. Никой не оставя такава дупка, просто за всеки случай, тя просто се използва“. \r\nВ заключение Константин Проданов бе запитан и за поредното отлагане на делото за КТБ. По думите му това е обирът на новото хилядолетие, а участниците в него могат много ясно да бъдат видени по действията, които следват след фалита на банката. „Вторичното ограбване на банката се случва в момента. Като видите кой купува на безценица реалните активи, които КТБ притежаваше под една или друга форма, можете да си отговорите кой има интерес от тази работа. Но наказани няма да има, в това съм почти сигурен, защото просто, когато си успял с такава грандиозна схема да ограбиш стотици милиони, милиарди, то на практика много лесно можеш да си купиш и политическа, и всякаква друга индулгенция и да се защитиш“.", "date": "2018.01.24", "title": "Константин Проданов, АБВ: В държавата няма воля за борба с корупцията - политическите атаки, вотът на недоверие и новият закон, са парлама за пред хората"}
{"url": "http://www.focus-news.net/news/2018/01/24/2480778/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Комитетът по конституционните въпроси на Европейския парламент иска да намали броя на европейските депутати от 751 до 705 след предстоящите през 2019 година европейски избори и излизането на Великобритания от Съюза, пише белгийското електронно издание Brussels Times.\r\nПричина за намаляването на депутатите с 46 е излизането на Обединеното кралство от ЕС, както се очаква, на 29 март 2019 година.\r\nВъзможността за създаване на транснационални листи в бъдещето също е одобрена. В момента британците имат 73 места в парламента. Според проекта за реформа, 27 от тях ще бъдат запазени и разпределени между 14 от останалите в страни-членки през 2019 година.\r\nФранция и Испания ще получат по четири допълнителни депутати, а Италия ще се сдобие с три. Белгия, както и повечето други членки, ще запазят сегашния брой представители.\r\nЧленовете на комитета гласуваха също във вторник за транснационална листа за следващите европейски избори.\r\nПрилагането на подобна система ще стане възможно ако бъде приета реформа в Закона за европейските избори до 2019 година. Но, това не съвпада с плановете на Европейската народна партия – най-голямата в Европейския парламент.\r\nСпоред консерваторите, 46-те британски места, които трябва да изчезнат след следващите европейски избори, трябва да бъдат „запазени в резерв“, за да могат потенциално да бъдат дадени на бъдещи транснационални евродепутати, или на тези, идващи от нови страни-членки.\r\nПроектозаконът, предложен от комитета, ще бъде гласуван на пленарна сесия на Европейския парламент в Страсбург през февруари. Но последната дума за разделянето на овакантените места и евентуалното създаване на транснационални листи ще имат лидерите на страните-членки на Съюза.\r\n*** Ръководството на чешката партия АНО потвърди единодушно, че и.д. министър-председател на Чешката Република Андрей Бабиш е единственият кандидат за премиер на страната, заяви вицепредседателят на партията Ярослава Покорна пред журналистите, пише чешкото електронно издание Prague Daily Monitor,\r\nОстаналите партии отказват да влязат в коалиция с Бабиш, твърдейки, че премиерското кресло не може да бъде дадено на човек, който е предмет на криминално разследване.\r\nМиналата седмица Камарата на представителите (долната камара на парламента) отне имунитета на Бабиш и на Ярослав Фалтинек, водач на парламентарната група на АНО, за да може да продължи разследването срещу тях за източване на европейски средства.\r\nОтново миналата седмица, правителството на малцинството на Бабиш не получи вот на доверие от парламента, а в сряда то ще подаде оставката си на президента Милош Земан.\r\nФалтинек заяви, че АНО ще преговаря с останалите партии в парламента, в опит да осигури подкрепа за правителството си. Той вече проведе среща с Комунистическата партия, а в сряда ще проведе разговори с Гражданската демократическа партия и с всички други.\r\n*** Малтийският евродепутат и бивш министър-председател на Малта Алфред Сант заяви, че чрез даването на приоритет върху задълбочаването на регионалните отношения, започвайки с Балканите, българското председателство в Съвета на ЕС може да  повиши информираността относно състоянието на страните в периферията на Съюза, чието пълно включване в процеса за вземане на решения е ключово за икономическата и социалната кохезия в Европа, пише  Malta Independent.\r\nСант заяви, че българското председателство е представило силна програма. „Българското председателство добре може да подчертае важния въпрос за свързаните с данъците притеснения сред страните членки на ЕС. Силно ударение трябва да се постави върху данъчната прозрачност и върху необходимата данъчна гъвкавост за страните в периферията на Европа“, заяви Сант . Той припомни, че ЕП наскоро е поставил под въпрос принципа на единодушието при вземането на решения, свързани с данъците, сред страните членки на ЕС. \r\n„Особено приветствам ударението върху цифровизацията. Този въпрос е важен, особено по отношение на медиите. Трябва да направим така, че развитието на Единния цифров пазар да включи и нуждите на реалните потребители, които трябва да се адаптират, разбирайки възможностите, предлагани от технологията“, допълни той.\r\nНа 1 януари България пое ротационното председателство в Съвета на ЕС и представи обширна и силна програма за следващите шест месеца, поставяща приоритет върху сферите на икономическата и социална кохезия, стабилността и сигурността в Европа, подкрепянето на евроинтеграцията на Западните Балкани и привършването на работата по Единния цифров пазар на ЕС и развиването на цифровата икономика и умения.\r\n*** Здравният министър на Великобритания Джереми Хънт заяви, че условията на преходния период след Брекзит ще бъдат уточнени едва след март, пише  The Guardian.\r\nМинистърът допълни, че се застъпва „за близко придържане към регулациите“ на ЕС, ако Великобритания не приеме новите европейски регулации. Според него Брекзит без споразумение ще бъде „напълно увреждащ“ защото пациентите с рак няма да могат да получават необходимите медикаменти. \r\nСъщевременно той допълни, че Националната здравна система на Великобритания изпитва недостиг на медицински сестри като болниците успяват да наемат само една медицинска сестра за всеки 400 отворени позиции.", "date": "2018.01.24", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/01/24/2480779/haskovo-kmetat-na-dimitrovgrad-ivo-dimov-obyavi-dnite-do-kraya-na-sedmitsata-za-neuchebni-v-uchilishtata-ot-obshtinata.html", "text": "Кметът на Димитровград Иво Димов обяви дните до края на седмицата за неучебни в училищата от общината във връзка с повишената епидемиологична обстановка в община Димитровград и с оглед нарастващия брой на децата, които не посещават учебни заведения поради заболяване от грип. Това съобщиха от пресцентъра на Община Димитровград. Учениците ще бъдат във грипна ваканция до 26 януари 2018 г. Така с двата почивни дни, учениците ще си останат по домовете до понеделник. \r\nВчера Министерство на здравеопазването обяви на територията на община Димитровград грипна епидемия за дните от 23 до 28 януари 2018 г. При грипна епидемия Министерството разпорежда до второ нареждане в общините с обявена грипна епидемия да се преустановяват детските и женските консултации, свижданията в лечебните заведения за болнична помощ и провеждането на профилактични имунизации.", "date": "2018.01.24", "title": "Хасково: Кметът на Димитровград Иво Димов обяви дните до края на седмицата за неучебни в училищата от общината"}
{"url": "http://www.focus-news.net/news/2018/01/24/2480780/dimitar-margaritov-kzp-proverkite-v-zimnite-kurorti-shte-prodalzhat-pone-mesets-i-polovina.html", "text": "От няколко дни Комисията за защита на потребителите има по-засилено присъствие в зимните курорти, защото сезонът е в разгара си, обясни председателят Димитър Маргаритов в \"Денят започва\" по БНТ. В момента в Банско има 8 екипа, в Боровец - 6, в Пампорово - 5. Поне месец и половината Комисията ще прави проверки по зимните курорти, за да установява дали всичко е наред превантивно. Драстични нарушения за момента не са констатирани. Има несъответствия отново на категорията звезди с предлаганите услуги. Те не са много на брой и за момента няма оплаквания на потребители. По-важното е да има едно присъствие и да има възможност за сътрудничество с другите институции, каза още Димитър Маргаритов.\r\nТой призова и хората да подават сигнали, когато има нещо нередно на националния телефон на потребителя - 0700 111 22, разбира се и чрез мобилното приложение \"Аз, клиентът\". Нашите екипи са там, ние сме готови да проверяваме както туристическите, така и търговските обекти.", "date": "2018.01.24", "title": "Димитър Маргаритов, КЗП: Проверките в зимните курорти ще продължат поне месец и половина"}
{"url": "http://www.focus-news.net/news/2018/01/24/2480781/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно сухи, видимостта е добра. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.24", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2018/01/24/2480782/plovdiv-rayonniyat-sad-shte-gleda-deloto-sreshtu-kmeta-na-obshtina-karlovo-emil-kabaivanov-obvinen-v-prisvoyavane-na-nad-26-000-lv.html", "text": "Районният съд ще гледа делото срещу кмета на Община Карлово Емил Кабаиванов. Това съобщиха от пресцентъра на Съдебната палата в Пловдив. Делото ще се гледа от 9.30 часа днес в зала 12 на Окръжен съд – Пловдив от 24-ти наказателен състав. Срещу Кабаиванов е повдигнато обвинение за присвояване на общо 26 984.68 лв., собственост на Община Карлово. Според обвинителния акт престъплението е извършено в периода 24 април 2013 г. – 30 април 2014 г. в град Карлово при условията на продължавано престъпление. Обвинението твърди, че в качеството си на длъжностно лице – кмет на Община Карлово Кабаиванов е присвоил чужди пари в големи размери, получени от Общината по сключен между Министерство на околната среда и водите и Община Карлово договор за безвъзмездна финансова помощ по оперативна програма „Околна среда 2007-2013г.“, съфинансирана от Европейския фонд за регионално развитие и от Кохезионния фонд  за „Доизграждане и модернизация на ГПСОВ и канализационна мрежа в град Карлово“, връчени му в това му качество и поверени му да ги пази и управлява, като присвоените средства са предоставени на българската държава от Европейския съюз.", "date": "2018.01.24", "title": "Пловдив: Районният съд ще гледа делото срещу кмета на Община Карлово Емил Кабаиванов, обвинен в присвояване на над 26 000 лв."}
{"url": "http://www.focus-news.net/news/2018/01/24/2480783/delyan-dobrev-gerb-elena-yoncheva-e-svarzana-s-ofshorki-i-kuhi-firmi.html", "text": "Елена Йончева е свързана с офшорки и кухи фирми. Това каза народният представител от ГЕРБ Делян Добрев в предаването „Тази сутрин” по бТВ. Добрев посочи данни от търговския регистър, според които фирма на депутатката от БСП е в съдружие с офшорна компания. Според информацията му, съгласно решението за учредяване на дружеството, капиталът е 10 000 лв. – разделен в 100 дяла по 100 лв. Съдружникът „Авторска телевизия” на Елена Йончева внася 5 хил. лв., а офшорката внася 315 хил. лв. за едни и същи дялове.  Задължава се и да даде други 250 хил. евро, обясни Добрев и показа удостоверение от КТБ, показващо, че парите са преведени.\r\nСпоред друг документ, който той цитира, упълномощеното лице е Зорница Пламенова Блъскова, която е съдружник в „Инвестмънт проджектс” АД и тази фирма фигурира във всички доклади за източване на КТБ - дължи близо 70 млн. лв. на фалиралата банка, посочи още депутатът.\r\n„За дружеството се констатира, че е куха фирма, в която са били насочвани кредити от КТБ. Канал за финансиране, който не докладва оперативни приходи, а дългосрочен дълг”, цитира Добрев доклад, който по думите му е на одиторите на КТБ.\r\nПоследният въпрос, който той отправи към Йончева беше дали за периода 2004-2009 г., когато премиер е Сергей Станишев, тя е получила 696 172 лв., като по-голямата сума е от фирми с държавно участие – „Лукойл”, „Еон” и др.\r\nПо повод своите вземания и офшорни участия Добрев посочи, че е взел 250 хил. евро през 2006-а година и тези пари имат задължението да бъдат върнати, а ако не бъдат се плаща данък печалба. Той уточни, че от 2009-а година не е управител вече на фирмата и не знае изплатено ли е вземането, но добави, че ако не са върнати се дължи данък върху лихвата. „Теглени са от финансова институция, лицензирана от БНБ”, добави той. По думите му няма порочен кръг.\r\nВотът на недоверие на левицата Добрев определи като „фарс”. „Започнаха добре, но като стана дума за конкретика, аргументите им издишаха. Драгомир Стойнев каза, че 82 на сто смятат, че България е бедна и корумпирана, но в същото време този процент е бил 96 преди 10 години, но на тях не им отърва да го кажат”, посочи той. Липсата на премиера Бойко Борисов при обсъжданията вчера той обясни с разговори и ангажименти с европредседателството и добави, че „няма как той да загуби цял ден да виси в Народното събрание”.", "date": "2018.01.24", "title": "Делян Добрев, ГЕРБ: Елена Йончева е свързана с офшорки и кухи фирми"}
{"url": "http://www.focus-news.net/news/2018/01/24/2480784/burgas-prohodimi-sa-patishtata-na-teritoriyata-na-oblastta-nastilkite-sa-suhi.html", "text": "Проходими са пътищата на територията на областта. Това съобщи за Радио „Фокус“ - Бургас дежурният в Областно пътно управление. Пътните настилки са сухи. Видимостта е добра. Няма затворени пътни участъци. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното платно. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното платно. Срокът е 31 декември 2018 г.\r\nВ Бургас пътищата са сухи. Движението е по-натоварено в посока от комплексите на града към централната градска част, както и по централните улици и булеварди.\r\nМария РУСЕВА", "date": "2018.01.24", "title": "Бургас: Проходими са пътищата на територията на областта, настилките са сухи"}
{"url": "http://www.focus-news.net/news/2018/01/24/2480785/tsveta-karayancheva-predsedatel-na-narodnoto-sabranie-debatat-po-vota-na-nedoverie-beshe-mnogo-bezinteresen-zashtoto-samite-motivi-ne-byaha-mnogo-seriozni.html", "text": "Дебатът по вота на недоверие беше много безинтересен, защото самите мотиви не бяха много сериозни. Те се базираха на статии, на социологически проучвания, нямаше конкретика. Това каза председателят на Народното събрание Цвета Караянчева в предаването \"Денят започва\" по БНТ по повод вчерашните дебати, които продължиха близо 5 часа. \"Първите няколко изказвания бяха определено по темата, оттам нататък забелязах, че когато колегите тръгнаха да говорят хронологично от началото на прехода, тогава пък колегите от БСП се дразнеха и използваха процедурни хватки. Един типичен дебат, който няма да доведе до никъде. Ако имаш сигнал за корупция, не е да го развяваш по медиите, а да го занесеш в прокуратура. Там, където му е мястото да се разследва и там, където има съответните данни, те ще предприемат съответните мерки. Заради поведението на депутатите рейтингът е нисък, залита се в личностни дебати без да се говори за политика. Вчера нивото падна, защото започна да се говори личностно. Изказването на Томислав Дончев беше много издържано и добронамерено. Една партия като БСП, която няма дори в програмата си заложена борба с корупция, една партия, която не гласува закона за корупцията, да говори за корупция е малко несериозно, но всеки има право, разбира се\", каза Караянчева.\r\nТя коментира още, че с борбата трябва да се ангажират не само институциите, а и обществото. \"Всички гражданин трябва да проявява нетърпимост.\", каза тя.\r\nЗа Истанбулската конвенция тя каза, че дебатът в СУ\"Климент Охридско\" е показал много различни мнения. \"Имаше много твърдо \"За\" и много твърдо \"против\". Тези, които бяха твърдо против, казаха, че се притесняват за изконните традиционни ценности, че тази конвенция няма да донесе до нищо кой знае какво, тъй като са приемани и други Конвенции. Другите бяха на другия полярен пояс и казаха, че трябва да се приеме, защото не може да се позволи да се посяга на жени и деца. В този дебат излязоха и много факти, че в България има само 18 центъра за приютяване на жени жертви на насилие и България трябва да работи много в тази посока. Чухме мнението на гражданите, сега ще ми бъде интересно да чуя мнението на народните представители в комисиите, на академичната общност. Всички мнения, които бяха казани, ще бъдат качени на сайта на Народното събрание. Ще поканя младите хора да дискутираме, защото трябва да увлечем всички, които имат мнение и искат да кажат нещо. Недопустимо е в 21 век да бъдат убивани жени и да има само мъжка и само женска професия\", каза още Цвета Караянчева.\r\nПо темата за Европредседателството председателят на Народното събрание каза Западните Балкани е много важна тема, защото привличането им към Западната кауза е приоритет. \"Определено имаме своя позиция и в посоката, че не трябват да се пакетират и така да се приемат. Всяка една държава според успехите и реформите да намери своето място\", каза още Караянчева. По думите ѝ парламентарните цели са стабилност и сигурност на обединената Европа. Сред тях са още бъдещето на Европа и младите хора, цифровата икономика и участието на националния парламент в дебата за бюджета на Европа.", "date": "2018.01.24", "title": "Цвета Караянчева, председател на Народното събрание: Дебатът по вота на недоверие беше много безинтересен, защото самите мотиви не бяха много сериозни"}
{"url": "http://www.focus-news.net/news/2018/01/24/2480786/dragomir-stoynev-bsp-pokaza-che-tsaryat-e-gol.html", "text": "БСП показа, че царят е гол. Вотът на недоверие вече е успешен, тъй като за 29 години нито една политическа сила не е предявявала упрек към правителството на тема корупция, не е имало вот на тема корупция. Това каза народният представител от ПГ на \"БСП за България\" Драгомир Стойнев във връзка с дебатите по вота на недоверие към кабинета.\r\nВъв всяка сфера показахме конкретни примери, посочи Стойнев.\r\n\"Има две тенденции. От една страна този вот вече има превантивен характер, защото оттук нататък в Народното събрание ще се говори на тема корупция. Ако досега натискът към правителството беше единствено отвън, чрез мониторинговите доклади, вече БСП каза, че царят е гол. Неслучайно и ГЕРБ признават, че има проблем – това вече е огромен напредък и показва, че в бъдеще можем да го решаваме\", каза Стойнев.\r\nПо думите му втората тенденция е негативна – ГЕРБ продължават да обезличават институциите. Стойнев изтъкна неявяването на премиера Бойко Борисов в пленарната зала вчера при дебатирането на вота. \"Премиерът трябваше да присъства, той е избран от българския Парламент. Каквито и задачи има, той е длъжен да дойде и да отговаря пред народните представители\", каза депутатът.\r\n\"Начинът, по който ГЕРБ обезличава институциите, показва тяхната самодостатъчност. Спомнете си как се опитаха да обезличат и КСНС, когато ставаше въпрос за корупция\", заяви Стойнев и добави, че неслучайно има такъв голям отпор, такава агресия от страна на ГЕРБ, когато става въпрос за корупция, която понякога преминава в лична вендета.\r\nСтойнев коментира нападките на Валери Симеонов и Лъчезар Иванов от трибуната с думите: Те „бяха активирани от ГЕРБ, за да принизят дебатите и да не се стигне до същината на проблемите“.\r\nПроблемът е, че като че ли искаме повече да се представим пред чужденците, отколкото да решаваме вътрешните си проблеми. Напротив, по-важно е да не се изложим пред българския народ, отбеляза народният представител.\r\nТой изрази съмнение, че новият антикорупционен орган ще пребори корупцията, най-вероятно ще е бухалка срещу тези, които критикуват властта – опозицията, интелектуалците, журналистите.", "date": "2018.01.24", "title": "Драгомир Стойнев: БСП показа, че царят е гол"}
{"url": "http://www.focus-news.net/news/2018/01/24/2480787/gazeta-express-komandirat-na-kfor-poseti-kosovska-mitrovitsa.html", "text": "Командирът на KFOR генерал-майор Салваторе Куочи посети във вторник Косовска Митровица, където се срещна с началника на местната общинска администрация Адриана Ходжич. Главната тема на дискусиите е била цялостната ситуация около сигурността в града, пише албанското електронно издание за Косово Gazeta Express.\r\nГенерал Куочи заяви, че KFOR ще продължи да спомага за спокойната и сигурна обстановка в Косовска Митровица и че разчита на коректното отношение на местната администрация на тази община, населявана предимно от сърби.\r\nОт своя страна, Ходжич заяви, че очаква KFOR да бди над сигурността на всички граждани на общината и потвърди готовността на местната администрация да си сътрудничи с военните. \r\nПосещението на командира на KFOR в северната част на Митровица дойде една седмица след убийството на един от политическите лидери на косовските сърби – Оливер Иванович, в тази част на Косово.\r\nПревод и редакция:", "date": "2018.01.24", "title": "Gazeta Express: Командирът на КФОР посети Косовска Митровица"}
{"url": "http://www.focus-news.net/news/2018/01/24/2480788/vladimir-todorov-balgarska-asotsiatsiya-na-postradalite-pri-katastrofi-20-hilyadi-kilometra-patna-mrezha-v-balgariya-se-ohranyavat-sas-148-kameri-koeto-e-krayno-nedostatachno.html", "text": "Загиналите при катастрофи през миналата година у нас са 680, около 7 000 са ранените на пътя. Това каза в интервю за сутрешния блок „Добро утро, България“ на  Радио „Фокус“ Владимир Тодоров, председател на Българската асоциация на пострадалите при катастрофи. Той уточни, че високата скорост и неправилното изпреварване са сред най-честите причини за пътнотранспортните произшествия. Владимир Тодоров подчерта, че за да бъде контролирана скоростта на МПС, е необходимо въвеждането на мащабна система за видеонаблюдение. „Има един парадокс в България - когато пътищата са лоши и са с дупки, стават по-малко катастрофи, а когато се оправят - инцидентите стават повече. Това ни навежда на мисълта, че липсва контрол върху скоростта, а такъв се осъществява чрез технически средства като камери. През последните 5 - 6 години у нас не е закупувана нито една камера от „Пътна полиция“ и 20 хиляди километра пътна мрежа се охраняват със 148 камери, което е крайно недостатъчно. Вторият проблем е, че ако се сложат камери, за нарушенията, които те ще засичат, трябва да има изградена електронна единна система, която да обработва тези фишове“, обясни той. Владимир Тодоров добави, че третият проблем при въвеждането на ефективна система за видеонаблюдение е необходимостта от изграждане на система, която да събира наложените глоби от фишове. „Когато има нарушение, трябва да има и санкция\", каза Тодоров и добави, че страната ни трябва да търси решения именно в тази насока.", "date": "2018.01.24", "title": "Владимир Тодоров, Българска асоциация на пострадалите при катастрофи: 20 хиляди километра пътна мрежа в България се охраняват със 148 камери, което е крайно недостатъчно"}
{"url": "http://www.focus-news.net/news/2018/01/24/2480789/smolyan-snyag-vali-v-oblastta-vavedeni-sa-ogranicheniya-za-tovarnite-avtomobili-prez-prohoda-prevala-i-po-patya-sarnitsa-dospat.html", "text": "Проходими при зимни условия са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Вали сняг, а температурите на въздуха са в интервала от минус 2 до минус 7 градуса. Пътните настилки по републиканските направления са мокри и заснежени. Машините са на терен, за да почистват снежната покривка и да опесъчават настилките, където е необходимо. Въведени са ограничения заради снегопочистване. През прохода Превала и пътя Сърница – Доспат товарните автомобили над 12 тона трябва да се движат без ремаркета и полуремаркета. През нощта не са получавани сигнали за инциденти по републиканските пътища. Поради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по централните улици са мокри, а по второстепенните има и заснежени участъци. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.24", "title": "Смолян: Сняг вали в областта, въведени са ограничения за товарните автомобили през прохода Превала и по пътя Сърница – Доспат"}
{"url": "http://www.focus-news.net/news/2018/01/24/2480790/shumen-vazmozhni-sa-zaledyavaniya-na-patnite-nastilki-po-usoynite-mesta-v-oblastta.html", "text": "Продължава обработката на пътищата в Шумен и областта, предаде репортер на Радио „Фокус“ - Шумен. Пътните настилки са преобладаващо сухи, на места мокри. По усойните места има частични заледявания. Времето е слънчево, температурата на въздуха е около минус 5 - минус 4 градуса. Няма затворени пътни участъци. Движението се осъществява при зимни условия. Ришки проход е отворен. Върбишки проход остава затворен за всички видове пътни превозни средства. Поради компрометирано състояние на мостово съоръжение е ограничено движение по пътя Секулово – Тодор Икономово от км 9 до км 16 за МПС над 3.5 тона. Въведен е обход. Движението по пътя Радко Димитриево – Друмево e ограничено за МПС над 10 тона, поради свлачищни процеси. Обходният маршрут е Шумен – Овчарово – Друмево.\r\nИвелина ИВАНОВА", "date": "2018.01.24", "title": "Шумен: Възможни са заледявания на пътните настилки по усойните места в областта"}
{"url": "http://www.focus-news.net/news/2018/01/24/2480791/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху предстоящото заседание на Общински съвет – Кюстендил, насрочено за 25 януари. Вестникът съобщава, че съветниците ще гласуват отчета за управлението на общинската собственост. През годината са издадени 213 акта за общинска собственост, с тях общият брой възлиза на 4 800 броя. Приходите от управлението и разпореждането с общинско имущество възлиза на 618 804 лева. Сключени са договори за продажба на стойност 491 859 лв. Продадени са две общински жилища за 35 000 лева. Направена е една разпоредителна сделка по Закона за приватизация и след приватизационен контрол на стойност 60 000 лева. Извършени са разпоредителни сделки на стойност 52 000 лв. От отдаване под наем са реализирани приходи на стойност 133 000 лева. 187 000 лева са приходите от отдаване на общински терени, а от общински жилища над 80 000 лева.\r\nНа първата си страница изданието информира за две предстоящи събития – честване на 140 години от Освобождението на Кюстендил от османско робство и 136 години от рождението на Владимир Димитров – Майстора.\r\nВ рубриката „Репортери” вестникът акцентира върху това, че работодателите от региона предлагат нов план-прием за предстоящата нова учебна година. Те предлагат броят на паралелките да съответства на броя на завършващите седми клас ученици, които са 465 за общините Кюстендил, Невестино и Трекляно. Представителите на бизнеса предлагат 18 паралелки, като няма училище, в което да има прием за повече от 3 паралелки. Заложено е намаляване на паралелките в Езикова гимназия, ПГ по икономика и мениджмънт и ПМГ. Акцентира се върху приема в ПГ по туризъм, Професионалната техническа гимназия и ПГ по лека промишленост. Работодатели искат въвеждането на дуална форма на обучение за професиите: мехатроника, строителство и архитектура, моделиер- технолог на облекло.\r\nВ рубриката „Общество” изданието среща читателите си с началника на отдел „Култура и духовно развитие” към Община Кюстендил Дима Укалска. В интервюто тя посочва, че през последните години са станали традиция празниците на града, които привличат малки и големи, от близо и от далеч. Община Кюстендил инвестира в тези празници за да покаже и да съхрани богатствата и традициите района.", "date": "2018.01.24", "title": "Преглед на основните теми в кюстендилския печат"}
{"url": "http://www.focus-news.net/news/2018/01/24/2480792/pazardzhik-do-15-sm-dostiga-snezhnata-pokrivka-v-rodopskata-chast-na-oblastta-nyama-zatvoreni-patishta.html", "text": "До 15 см достига снежната покривка в Родопската част на област Пазарджик, като снеговалежите вече спират навсякъде. Това съобщи за Радио „Фокус“ – Пазарджик дежурният в Областно пътно управление – Пазарджик. В местността Картела снежната покривка е около 15 см, в курорта Юндола – около 10 см и на автомагистрала „Тракия“ в района на селата Горно и Долно Вършило е около 2 см. Пътищата навсякъде в планинската част са обработени и опесъчени. Няма затворени пътни отсечки.\r\nАлбена ЖИЛЕКОВА", "date": "2018.01.24", "title": "Пазарджик: До 15 см достига снежната покривка в Родопската част на областта, няма затворени пътища"}
{"url": "http://www.focus-news.net/news/2018/01/24/2480793/ria-novosti-poveche-ot-60-hilyadi-filipintsi-sa-evakuirani-zaradi-izrigvane-na-vulkan.html", "text": "Повече от 60 хиляди филипинци са били принудени да напуснат домовете си заради изригването на вулкана Майон, следва от съобщение на Националния съвет за управление в извънредни ситуации, предава РИА Новости.\r\nПо-рано се съобщаваше за 40 хиляди евакуирани.\r\n„Според данните за 06.00 часа (24.00 българско време), на 24 януари, общо 18372 семейства/ 71373 души са били засегнати (от изригването на вулкана)... от тях 14483 семейства/55068 души се намират в 59 центъра за евакуация... Още 1395 семейства/6156 души са евакуирани извън центровете“, се казва в съобщението.\r\nСпоред последните данни, в нощта срещу сряда са фиксирани изригвания на лава на височина от 3000 до 5000 метра. В 17 града и общини са затворени училищата. 50 вътрешни и международни полети са отменени.\r\nПревод и редакция:", "date": "2018.01.24", "title": "РИА Новости: Повече от 60 хиляди филипинци са евакуирани заради изригване на вулкан"}
{"url": "http://www.focus-news.net/news/2018/01/24/2480794/elena-yoncheva-gerb-golemiyat-problem-na-koruptsiyata-e-che-tya-tragva-ot-gore.html", "text": "Целта на вота на недоверие за корупция е в обществото да започнат да се изнасят факти, да се говори за случващото се, да се правят разследвания. Големият проблем на корупцията е, че тя тръгва от горе. Феодализират се цели общини, създава се един определен кръг, който обсебва целия финансов ресурс, който печели всички обществени поръчки. Това заяви народният представител от „БСП за България” Елена Йончева в предаването \"Денят започва\" по БНТ. Като примери тя даде санирането и оградата ни с Турция. Народният представител обясни, че е внесен и сигнал в прокуратурата за случая с оградата ни с Турция. Йончева каза също, че няма нищо против Делян Добрев, но е против схемата, създадена в Хасково.\r\nПо повод Истанбулската конвенция, Елена Йончева обясни, че основният проблем е липсата на нейното обяснение. „Дори и политиците са доста разединени”, изтъкна тя. По думите й България има проблем с насилието над жените, а прокуратурата, и полицията не успяват да се справят с този проблем. Тя посочи, че в конвенцията има една дума – джендър. Според политици и анализатори, това е дума- хамелеон, поради което има разединение в обществото за това какво точно означава тя – пол, социален пол. „Интерпретацията на конвенцията тук е доста спорна”, отбеляза Йончева. Тя допълни, че има много неясноти и не е имало обществен дебат.", "date": "2018.01.24", "title": "Елена Йончева, ГЕРБ: Големият проблем на корупцията е, че тя тръгва от горе"}
{"url": "http://www.focus-news.net/news/2018/01/24/2480795/pregled-na-osnovnite-temi-vav-velikotarnovskiya-pechat.html", "text": "„Етър“ все юноша на „Барселона“ е заглавие от областния всекидневник „Янтра Днес”. Етър“ привлече млад 19-годишен талант от школата на именития „Барселона“! Става въпрос за полузащитника от гамбийски произход Аласана Мане. Той е роден на 8 април 1998 г. и е продукт на Академията на „Барселона“, като е част от втория отбор на „Барса“. Миналия сезон Мане има 4 мача с „Барселона U19“ в Младежката Шампионска лига, а през 2017 г. е преотстъпен на „Сабадел“ в Сегунда дивизион. Вече е викан и в националния отбор на Гамбия. „Залп от черен въздух на 13 декември над Търново, Г. Оряховица и Свищов“ е друго заглавие от ежедневника. Черен въздух се изсипа точно на 13 декември 2017  г. над В. Търново, Г. Оряховица и Свищов, показват данни от измервателната станция на РИОСВ. Най-голямо е било замърсяването с фини прахови частици в Свищов – 3,526 пъти над нормата от 5 0 микрограма на куб. м, което не е обичайно за града. Районът се слави като най-чистия сред големите градове в областта. Същия ден залп от черен въздух е обгазил и Г. Оряховица, където е засечено превишение от 3,365 пъти. Във Велико Търново изсипалият се прах е изненада, засечено е замърсяване 1,802 над пределната концентрация. „Търновският театър влезе в битката за наградите „Икар” е заглавие от трета страница на ежедневника. „Започна дело за опит за убийство в Свищов“ четем на страница четири в изданието. На страница пет е поместен материал със заглавие „Сложната парола е най-лесният начин за предпазване от хакерска атака“. На спортната страница на вестник „Янтра Днес“ четем  “Теглиха жребия за осминафиналите на турнира в ДКС “Васил Левски“.\r\n„Комплекс „Полтава“ става голям търговски център с триетажен подземен паркинг“ е заглавие от първа страница на другия областен ежедневник “Борба“. Започна разчистването на част от конструкцията на култовия комплекс „Полтава“ във Велико Търново, която в близко бъдеще ще претърпи цялостно обновление, разказа собственикът му предприемачът Величко Минев. В момента се премахват опасните елементи от сградата от южната страна, където преди години бе киното. За някои от тях има даже констатации за незаконно строителство, което трябва да се изчисти, така както преди години се случи с помещенията му извън регламента пред централния вход, обясни Величко Минев. „300 000 гледат музикалната интернет телевизия на единадесетокласник от Велико Търново“ е друга тема от ежедневника. Собствена музикална телевизия управлява 18-годишният Лъчезар Лазаров от Велико Търново. Той все още е ученик в 11-и клас в СУ “Вела Благоева“, но вече има зад гърба си два филма, които е направил заедно със свои съученици. Компютърен гений е и мечтае, когато завърши средното си образование, да се занимава в компютри. „Етър ВТ“ привлече халф от школата на „Барселона“, “Търновският театър влезе в селекцията за наградите “Икар 2018“, “Във В. Търново, Г. Оряховица и Свищов са дишали най-замърсения въздух в региона“ и  “Отмениха глоба от 100 лева за нахапана от кучета в Никюп, защото била … ниска“ са други заглавия от страниците на всекидневника. “Голове на Тихомир Тодоров (“Мастър Пик“) пречупиха “Амфора“, днес започват елиминациите на зимния турнир по футбол“, “Добро представяне на малките шахматисти в Стара Загора“ и “Виолетовите“ запалянковци дариха пособия за чистене“ са заглавията от спортната страница на изданието.", "date": "2018.01.24", "title": "Преглед на основните теми във великотърновския печат"}
{"url": "http://www.focus-news.net/news/2018/01/24/2480796/kardzhali-na-gkpp-makaza-e-zadarzhan-61-godishen-mazh-obyaven-za-obshtodarzhavno-izdirvane.html", "text": "На ГКПП „Маказа“ е задържан 61-годишен мъж, обявен за общодържавно издирване. Това съобщиха от ОДМВР - Кърджали. Мъжът е бил установен от полицаи на ГКПП „Маказа“ вчера. Той влизал в страната от Република Гърция и при извършена справка се установило, че се издирва като обвиняем по досъдебно производство на РУ - Димитровград. Уведомен е инициаторът на издирването и лицето е предадено на конвойната служба.", "date": "2018.01.24", "title": "Кърджали: На ГКПП „Маказа“ е задържан 61-годишен мъж, обявен за общодържавно издирване"}
{"url": "http://www.focus-news.net/news/2018/01/24/2480797/mkd-makedoniya-v-sryada-v-davos-shte-se-provede-parvata-sreshta-mezhdu-zoran-zaev-i-aleksis-tsipras.html", "text": "Министър-председателите на Македония и Гърция Зоран Заев и Алексис Ципрас ще проведат първата си среща в кулоарите на Световния икономически форум в швейцарския град Давос, пише скопското електронно издание “МКД“.\r\nГлавната тема на срещата ще бъде спорът за името на бившата югославска република, както и досегашното развитие на разговорите. Ще бъде обсъден и пакетът от предложения на посредника от ООН Матю Нимиц.\r\nПремиерът на Македония ще проведе среща в петък с Комисар по европейска политика за съседство и преговори за разширяване Йоханес Хан.\r\nПревод и редакция:", "date": "2018.01.24", "title": "„МКД“ (Македония): В сряда в Давос ще се проведе първата среща между Зоран Заев и Алексис Ципрас"}
{"url": "http://www.focus-news.net/news/2018/01/24/2480798/montana-zaskrezhen-i-opesachen-e-patyat-prez-prohoda-petrohan.html", "text": "Заскрежен и опесъчен е пътят през прохода Петрохан. Това каза за Радио „Фокус“ – Видин дежурният служител Областно пътно управление – Монтана. Той посочи, че 2 машини от 5.00 часа сутринта обработват пътната настилка на прохода. Температурата на въздуха е минус 8 градуса, прехвърча слаб сняг. В област Монтана пътните настилки са частично заскрежени и заради ниските температури на места има заледени участъци, водачите на автомобилите трябва да се движат с ниска скорост защото могат да попаднат на заледен участък.\r\nАнна ЛОЗАНОВА", "date": "2018.01.24", "title": "Монтана: Заскрежен и опесъчен е пътят през прохода Петрохан"}
{"url": "http://www.focus-news.net/news/2018/01/24/2480799/pregled-na-osnovnite-temi-v-shumenskiya-pechat.html", "text": "„Общината ремонтира спортния комплекс „Плиска“ с 300 000 лв.“ е водещото заглавие във вестник „Шуменска заря“. Община Шумен е планирала в „Бюджет 2018 г.“ 300 000 лв. за основен ремонт на спортния комплекс „Плиска“. Ще бъде подменен покривът, дограмата ще бъде подменена, сериозни ще са и вътрешните ремонти на залите, нов вид ще имат съблекалните и баните. Ремнотиран ще бъде и покривът на залите, в северната част на комплекса, където тренират борците. Това обяви вчера заместник-кметът по образование и култура на община Шумен Найден Косев, по време на заседанието на Постоянната комисия младежки дейности и спорт, към шуменския общински съвет. „Нов директор на ППМГ „Нанчо Попович“, информира ежедневникът. Вилиола Любенова е новият директор на шуменската ППМГ „Нанчо Попович“. До обявяването и провеждането на конкурс за директор на елитното учебно заведение, тя ще го ръководи. Досегашният директор на гимназията Ваньо Георгиев се пенсионира по собствено желание. „От улиците са махнати 230 стари автомобила“, съобщава изданието. Повече от 230 изоставени автомобила по улиците на Шумен са прибрани доброволно или пък събрани от репатрираща фирма. Това отчете Борислав Станев, гл. инспектор „Контрол по чистота“ в Дирекция „Устройство на териториите“ в Община Шумен. Образувани са 68 процедури за принудително премахване. Останалите собственици на стари коли доброволно са ги предали за скрап. „Започнаха да проверяват състоянието на пешеходните пътеки в Шумен и областта\" е заглавие от стр.3 в броя. По заповед на областния управител в Шумен проф. Стефан Желев е сформирана комисия, която да извърши оглед на състоянието на пешеходните пътеки в цялата област, съобщиха от Областното пътно управление в Шумен. „С шест милиона и половина лева чистят Шумен и селата“, пише вестникът. Сумата, която е предвидена за сметосъбиране, сметоизвозване, чистене на не регламентирани сметища и други, е 6 500 000 лв. Толкова е събрана и миналата година стана ясно от заседанието на комисията по екология и селско стопанство. 482 340 лв. са предвидени за закупуване на контейнери и кошчета за отпадъци. С 3 256 504 лв. ще се събират отпадъците и ще се транспортират до сметището. Заложени са средства за проучване, проектиране, поддържане, експлоатация, закриване и мониторинг на депото за битови отпадъци. Те са в размер на 2 947 666 лв.", "date": "2018.01.24", "title": "Преглед на основните теми в шуменския печат"}
{"url": "http://www.focus-news.net/news/2018/01/24/2480800/deputatite-premahnaha-iziskvaneto-za-predostavyane-na-dokumenti-na-hartien-nositel-po-zakona-za-tehnicheskite-iziskvaniya-kam-produktite.html", "text": "Народните представители приеха на второ четене промени в Закона за техническите изисквания към продуктите, намаляващи административната тежест върху гражданите и бизнеса, предаде репортер на Агенция „Фокус“. Премахва се изискването за представяне на някои официални удостоверителни документи на хартиен носител. Създава се възможност за служебното им предоставяне. С промените се дава възможност на бизнеса при заявяване на административна услуга да не представя съдебно удостоверение за актуално състояние и удостоверение за вписване в търговския регистър. Предвидено е и отпадане на изискването за представяне на трудови договори на персонала, регистрирани по Кодекса на труда.\r\nБиляна ИВАНОВА", "date": "2018.01.24", "title": "Депутатите премахнаха изискването за предоставяне на документи на хартиен носител по Закона за техническите изисквания към продуктите"}
{"url": "http://www.focus-news.net/news/2018/01/24/2480801/pazardzhik-snyag-vali-v-defileto-za-velingrad-patnite-nastilki-sa-mokri-i-hlazgavi.html", "text": "Слаб сняг вали в района на Велинград, предаде репортер на Радио „Фокус“ – Пазарджик. Снежната покривка е около 5 см. В дефилето за курорта трафикът е интензивен, пътната настилка е мокра, на места заснежена. Има участъци с понижена видимост заради мъгла. Опасност от падащи камъни има в района от село Варвара до гара Костандово. Шофьорите трябва да се движат със съобразена с пътните и атмосферните условия скорост.\r\nВаня НИКОЛОВА", "date": "2018.01.24", "title": "Пазарджик: Сняг вали в дефилето за Велинград, пътните настилки са мокри и хлъзгави"}
{"url": "http://www.focus-news.net/news/2018/01/24/2480802/vidin-mokri-sa-patnite-nastilki-v-oblastta-na-mesta-sa-vazmozhni-zaledyavaniya.html", "text": "Предимно мокри са пътните настилки във Видинска област, на места и заледени, но обработени с пясък. Това каза за Радио „Фокус“ - Видин дежурният служител в Областно пътно управление – Видин. Той посочи, че няма затворени пътни участъци. Трафикът по републиканската пътна  мрежа е с нормална интензивност, по главен път Е 79 се движат предимно тежкотоварни автомобили в посока от и за \"Дунав мост 2\". Във Видин трафикът е интензивен в централната градска част по бул. „Панония“, на кръговото движение на жп гарата и на входно изходните артерии на града. Пътните настилки във Видин са предимно сухи, на места мокри.\r\nАнна ЛОЗАНОВА", "date": "2018.01.24", "title": "Видин: Мокри са пътните настилки в областта, на места са възможни заледявания"}
{"url": "http://www.focus-news.net/news/2018/01/24/2480803/parlamentat-otmeni-uvedomitelniya-rezhim-za-proizvoditelite-i-vnositelite-na-predvaritelno-opakovani-produkti.html", "text": "Народните представители приеха на второ четене промени в Закона за измерванията, с които се отменя уведомителният режим за дейността на лицата, които произвеждат или внасят предварително опаковани продукти, предаде репортер на Агенция „Фокус“. Промените предвиждат и частична отмяна на режима за одобряване на идентификационните знаци на лицата, които произвеждат или внасят бутилки. Режимът остава само за производителите на бутилки, а отпада за вносителите.\r\nНамаляването на регулаторните режими цели намаляването на административната тежест върху гражданите и бизнеса.\r\nБиляна ИВАНОВА", "date": "2018.01.24", "title": "Парламентът отмени уведомителния режим за производителите и вносителите на предварително опаковани продукти"}
{"url": "http://www.focus-news.net/news/2018/01/24/2480804/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Навсякъде пътните настилки са мокри, на места заледени, но сa почистени и опесъчени. В региона няма затворени пътища. Проходът Предел е отворено за преминаването на всички видове моторни превозни средства. През нощта не са регистрирани тежки пътни инциденти, които да са довели до затрудняване на движението по пътищата. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Трафикът по основните пътни направление – автомагистрала „Струма“, главен път Е-79 и второкласен път-19 Симитли – Гоце Делчев е нормално натоварен.\r\nЛора КАЛЧЕВА", "date": "2018.01.24", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/24/2480805/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция \"Фокус\" от Планинската спасителна служба (ПСС) при БЧК. Температурите варират между минус 4 и минус 15 градуса. Облачно и мъгливо е. Във високите части на планините духа умерен вятър. Снежната покривка варира от 20 до 70-80 см, като на места има навявания. От ПСС съветват туристите да внимават, тъй като има опасност от образуване на лавини. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.24", "title": "ПСС: Лоши са условията за туризъм в планините"}
{"url": "http://www.focus-news.net/news/2018/01/24/2480806/vidin-nivoto-na-dunav-se-e-ponizhilo-s-14-sm-kray-novo-selo-prez-izminaloto-denonoshtie.html", "text": "Нивото на Дунав се е понижило с 14 см край Ново село през изминалото денонощие и водният стоеж е 451 см, съобщиха от местната Хидрометеорологична станция. Нивото на реката край Видин е 501 см, а понижението е от 31 см. Край Лом през последното денонощие нивото на реката се е повишило с 9 см и водният стоеж е 525. Нивото на реката се е повишило край Оряхово с 9 см и водният стоеж е 397 см. Температурата на водата край Ново село е 4.5 градуса, край Оряхово е 5.3  градуса.", "date": "2018.01.24", "title": "Видин: Нивото на Дунав се е понижило с 14 см край Ново село през изминалото денонощие"}
{"url": "http://www.focus-news.net/news/2018/01/24/2480807/dobrich-patnite-nastilki-v-tsyalata-oblast-sa-suhi-po-usoynite-mesta-sa-vazmozhni-zaledeni-uchastatsi.html", "text": "Пътните настилки в цялата област са сухи, само на по-усойни места - частично заледени, предаде кореспондент на Радио „Фокус” – Варна. Няма затворени пътища. В Добрич времето е ясно и слънчево, тихо е, температурата е около минус 6 градуса. \r\nЖулиета НИКОЛОВА", "date": "2018.01.24", "title": "Добрич: Пътните настилки в цялата област са сухи, по усойните места са възможни заледени участъци"}
{"url": "http://www.focus-news.net/news/2018/01/24/2480808/plovdiv-v-grada-shte-badat-otbelyazani-164-godini-ot-rozhdenieto-na-stefan-stambolov-na-31-yanuari.html", "text": "В града ще бъдат отбелязани 164 години от рождението на големия български политик Стефан Стамболов на 31 януари. Това съобщиха за Радио „Фокус“ – Пловдив от Дирекция „Култура и културно наследство“ към Общината. Събитието по отбелязването на годишнината ще започне от 11.00 часа пред паметника на Стефан Стамболов на едноименния площад пред сградата на Община Пловдив.  В тържественото честване ще се включат военен духов оркестър, представителен взвод и венценосци. Слово за държавника ще произнесе председателят на Дружеството на пловдивските писатели Антон Баев, а водещ на церемонията ще е актьорът от Драматичен театър – Пловдив Симеон Алексиев.\r\nВ церемонията и полагане на венци и цветя за почитане на паметта на Стефан Стамболов ще участват областният управител Здравко Димитров, кметът на Пловдив Иван Тотев, кметове на райони, Командването на пловдивския гарнизон, също представители от армията, църквата, политически и обществени организации.\r\nТони МИХАЙЛОВ", "date": "2018.01.24", "title": "Пловдив: В града ще бъдат отбелязани 164 години от рождението на Стефан Стамболов на 31 януари"}
{"url": "http://www.focus-news.net/news/2018/01/24/2480809/pregled-na-osnovnite-temi-v-dobrudzhanskiya-pechat.html", "text": "„Утре в РИОСВ – Варна ще обсъждат инвестиционното предложение за добив на природен газ на „Русгеоком БГ““, съобщава на първа страница вестник „Нова добруджанска трибуна“. Експертният екологичен съвет ще заседава от 10.30 часа. Дневният ред включва Доклад за оценка на въздействието върху околната среда. Разглежданата площ е 219 кв. км в блок „Добрич“, който включва Рогозина, Чернооково, Калина и Рогозина изток. „Чудотворна икона на Богородица ще пристигне в Добрич и Генерал Тошево“, съобщава изданието. На 27 януари иконата ще бъде посрещната във варненския катедрален храм „Св. Успение Богородично“. През следващите дни ще обиколи различни градове в епархията. На 31 януари молебени ще бъдат отслужени в Добрич и Генерал Тошево. Според монасите иконата помага на вярващите за изцеление на недъзи, на бездетни семейства и за решаване на съдебни спорове. За любителите на елитния спорт – „Лайтхаус голф игрище е домакин на престижния голф турнир “European tour senior classic”. Първото издание на турнира вече се е провело във Финландия, второто предстои тук в България. Игрището се определя като едно от „младите“ места в мрежата от дестинации от световна класа. Част е от ексклузивна мрежа от световно известни голф игрища. \r\n„65 фирми са заявили участие в Борсата за семена и посадъчен материал“, с това заглавие на първа страница излиза днес вестник „Добруджанска трибуна“. „Добрички панаир“ АД за 24-ти път организира специализираното панаирно издание. Форумът ще бъде открит на 30 януари и ще продължи до 3 февруари. В първия ден на панаира на официална вечеря ще бъдат връчени традиционните награди на организатора. „Испанска изложба и органов концерт представиха в Добрич“, съобщава всекидневникът. Културното наследство на Испания е било във фокуса на две събития вчера. 30 черно-бели фотографии са представени в изложба в Народно читалище „Йордан Йовков – 1870 г.“ в Добрич. Изложбата е озаглавена „Селски жени, ритуали и традиции“. По време на откриването ѝ е представена дейността на най-стария университет в Испания, този в Саламанка. Органовият концерт вечерта е бил представен от проф. Джудит Елвия Гарсия Мартин, преподавател в университета. „17 акта съставиха горските в Тервел“, съобщава изданието. При обход на територията на ловното стопанство е установена незаконната сеч на общо 8 куб. м дърва за огрев. Санкционирани са 9 физически лица. В периода от 15 до 22 януари в обхвата на Североизточно държавно предприятие са извършени общо 717 проверки. 128 от тях са на обекти за добив на дървесина, 74 – на превозни средства, 452 – на ловци, а 63 – на други физически лица.", "date": "2018.01.24", "title": "Преглед на основните теми в добруджанския печат"}
{"url": "http://www.focus-news.net/news/2018/01/24/2480810/blagoevgrad-natovaren-e-trafikat-v-tsentralna-gradska-chast.html", "text": "Натоварен е трафикът в централна градска част, предаде репортер на Радио „Фокус“ – Пирин. В сутрешните часове на деня интензивен трафик се наблюдава в района на булевардите „Св.  Димитър Солунски“, „Св. св. Кирил и Методий“ и „Васил Левски“. Натоварено е движението и в района на детските градини и училищата. Нормално се осъществява движението по улиците „Славянска“, „14-ти полк“ и „Владо Черноземски“. Светофарните уредби навсякъде са в изправност. Градския транспорт се движи по разписание, без закъснения или отклонения от редовния си маршрут. Пътните настилки навсякъде са сухи и нормално проходими. През нощта няма регистрирани тежки пътни инциденти.\r\nЛора КАЛЧЕВА", "date": "2018.01.24", "title": "Благоевград: Натоварен е трафикът в централна градска част"}
{"url": "http://www.focus-news.net/news/2018/01/24/2480811/dimitar-margaritov-kzp-i-monopolistite-na-pazara-postepenno-osaznavat-znachenieto-na-dobrite-praktiki.html", "text": "Постигнатото с усилията Комисията за защита на потребителите (КЗП) уеднаквяване на практиката на мобилните оператори да прекратяват преждевременно по желание на клиентите им срочни договори с до три месечни такси осигурява все по-изгодни условия за гражданите при ползването на услуги на търговци, наричани доскоро монополисти на пазара. Това заяви председателят на Димитър Маргаритов в „Денят започва” по Българската национална телевизия (БНТ) по повод факта, че наскоро и третият мобилен оператор се присъедини към облекчените условия при отказ от договора преди изтичането на срока му, съобщиха от пресцентъра на КЗП. „Това е победа за потребителите, разбира се и за нас. И показва едно желание, макар и нещо, което изисква време, на търговците да възприемат все по-често добри практики, които дават предимства и на тях”, добави Маргаритов. Председателят на КЗП коментира и резултатите от проведената около Коледа и Нова година координирана от МВР акция с Българската агенция по безопасност на храните, Агенция „Митници” и НАП, при която бяха иззети 53 тона месо с изтекъл срок на годност. „Съвместната проверка между институциите позволи в известен период от време да се констатират нарушения и да се наложат санкции на тези, които не са спазили закона, както и тези продукти да бъдат иззети и унищожени.” Маргаритов посочи, че е важно освен информацията за срока на годност, която е от първостепенно значение, потребителите да следят и цената на конкретната стока, както и цената за единица мярка. По време на проверките Комисията е установила случаи, в които едната от двете цени липсва или изобщо няма цена. „Когато има съвместни усилия на институциите, резултатите са много по-надеждни, отколкото когато всеки проверява без обща програма и точно поставени цели”, подчерта той. \r\nНа въпрос относно идеята на НАП за създаване на регистър на онлайн търговците Маргаритов изрази мнение, че той би бил по-добър ориентир за потребителите относно това кои са играчите на пазара. „Ние сме констатирали в хода на нашите проверки случаи, при които хората се доверяват на определени оферти, а впоследствие се оказва, че този търговец не съществува – взима им парите, изчезва и те изобщо не получават това, което са си купили. Затова от гледна точка на потребителската защита има известен смисъл в това”, каза председателят на КЗП. Той допусна, че е възможно по такъв начин да се стигне до въвеждането на повече законови изисквания към операторите в онлайн пространството в сравнение с тези в търговската мрежа. „Но предполагам, че колегите от НАП са го обмислили внимателно и са преценили, че е по-добре да има такъв регистър, който да дава възможност и фискът да получава всички онези постъпления, които се дължат във връзка с онлайн търговията”, завърши Маргаритов.", "date": "2018.01.24", "title": "Димитър Маргаритов, КЗП: И монополистите на пазара постепенно осъзнават значението на добрите практики"}
{"url": "http://www.focus-news.net/news/2018/01/24/2480812/vidin-76-godishna-zhena-e-stanala-zhertva-na-telefonna-izmama-sas-sumata-ot-2-500-lv.html", "text": "76-годишна жена е станала жертва на телефонна измама със сумата от 2 500 лв. Това съобщиха от ОДМВР - Видин. Вчера жената съобщила в районното управление, че е станала жертва на телефонна измама, след като в 12.00 часа получила обаждане на домашния си телефон. В разговорите била убедена, че помага на полицията за залавяне на измамници. По случая работи РУ - Видин. Образувано е досъдебно производство.", "date": "2018.01.24", "title": "Видин: 76-годишна жена е станала жертва на телефонна измама със сумата от 2 500 лв."}
{"url": "http://www.focus-news.net/news/2018/01/24/2480813/komisar-simeon-tsarvulanov-pbzn-smolyan-nyama-danni-za-shteti-i-postradali-pri-zemetresenieto-kray-devinskite-sela-kesten-i-zhrebovo.html", "text": "Няма данни за щети и пострадали при земетресението край девинските села Кестен и Жребово, което е регистрирано тази нощ. Това каза за Радио „Фокус“ – Смолян директорът на Регионална дирекция „Пожарна безопасност и защита на населението“ – Смолян комисар Симеон Цървуланов. По думите му ситуацията е спокойна, трусът от 2.2 по Рихтер е усетен леко, но няма притеснение сред населението.\r\nНели ГЕРГЬОВСКА", "date": "2018.01.24", "title": "Комисар Симеон Цървуланов, ПБЗН - Смолян: Няма данни за щети и пострадали при земетресението край девинските села Кестен и Жребово"}
{"url": "http://www.focus-news.net/news/2018/01/24/2480814/ekipi-na-pss-sa-okazali-pomosht-na-dvama-snoubordisti-izgubili-se-na-vitosha-i-kray-borovets.html", "text": "Екипи на ПСС са оказали помощ на двама сноубордисти, изгубили се  на Витоша и край Боровец. Това съобщиха за Агенция \"Фокус\" от Планинската спасителна служба (ПСС) към БЧК. Акциите са проведени през вчерашния ден. Единият сноубордист се е изгубил на Витоша в посока с. Чуйпетлово, а другият край Боровец в посока с. Бели Искър. И двете акции са приключили успешно. От ПСС съветват сноубордистите и скиорите, които нямат опит и не познават районите около пистите, да не излизат от техните очертания, за да не се стига до подобни акции.\r\nОт спасителнта служба съобщиха, че днес всеверните, севроизточчните и източните склонове на планините има средна опасност от лавини, като в Пирин лавиноопасността е висока. Те препоръчват на туристите да не навлизат в лавиноопасните зони и да  ползват зимните маркировки.", "date": "2018.01.24", "title": "Екипи на ПСС са оказали помощ на двама сноубордисти, изгубили се  на Витоша и край Боровец"}
{"url": "http://www.focus-news.net/news/2018/01/24/2480815/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Ваканцията свърши, епидемията остава“. Учениците във всички училища в област Пазарджик се връщат на училище от днес. Грипната ваканция няма да бъде удължена. Това реши Регионалният пандемичен комитет, заседавал вчера под председателството на областния управител Стефан Мирев. Заболеваемостта като цяло в област Пазарджик е висока. Поради тази причина грипната епидемия остана в сила. Фокусът на възрастовата група от болни се измества в обхвата 30 - 50 години, което не даде основания да се направи  предложение пред министъра на образованието за удължаване на грипната ваканция, обясни Мирев. Областният управител допълни, че Пандемичният комитет ще следи нивата на заболеваемост и когато те спаднат до нормата, ще отмени епидемията. „Театърът стартира с още две премиери“, пише на втора страница на вестника. Пазарджишкият театър е пред две премиери още преди да е изтекъл и месец от новата година, сподели директорът Александър Жеков. Първата премиера е днес – „С любовта шега не бива“, на камерна сцена, а следващата ще бъде на 12 февруари – „Бутилка оцет“, по едноименния роман на Петко Симеонов. Постановката е на проф. Румен Рачев, а спектакълът ще се играе на голямата сцена на ДКТ „Константин Величков“. На 1 март предстои премиера на „Малкият принц“ на Антоан дьо Сент Екзюпери. Това е един наистина фееричен спектакъл, изпълнен с технологията на ултравиолета. Пропусналите спектакъла ще могат да видят постановката на 17 март.\r\n„Кучешка тения по хората“, информира изданието. Два случая на кучешка тения са регистрирани в Пазарджишко от началото на годината, сочи справката на Националния център по обществено здраве и анализи. И двамата заболели са регистрирани в периода 15 – 21 януари. Справката сочи намаление на новите случаи на вирусен хепатит, като от началото на годината те са 7. Същият е броят и на болните от варицела. Останалите заразни заболявания – туберкулоза, дизентерия, скарлатина, колиентерит – са само с по един случай в целия регион.", "date": "2018.01.24", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/24/2480816/dobrich-sreshta-mezhdu-borda-na-direktorite-na-vik-dobrich-kmetovete-na-obshtini-i-predstaviteli-na-grazhdanite-shte-se-provede-na-13-fevruari.html", "text": "На 13 февруари в Областна администрация в Добрич ще се проведе среща между Борда на директорите на „ВиК – Добрич“ АД и кметовете на общини и представители на гражданите, съобщиха от пресцентъра на Областна администрация - Добрич. За това са се договорили  представители на гражданите, протестиращи срещу увеличението на цената на водата и настояващи за оставка на ръководството на дружеството, и областният управител на Добрич Красимир Кирилов, който е участвал в работното заседание заедно със своя заместник Красимир Николов.\r\nКирилов е заявил, че представителите на гражданите са споделили своите искания и отново са заявили желае да участват активно при вземане на решения, касаещи дейността на дружеството и неговото оздравяване.", "date": "2018.01.24", "title": "Добрич: Среща между борда на директорите на ВиК - Добрич, кметовете на общини и представители на гражданите ще се проведе на 13 февруари"}
{"url": "http://www.focus-news.net/news/2018/01/24/2480817/gabrovo-toplofikatsionnoto-druzhestvo-raboti-s-namaleno-toplopodavane-raboti-se-po-vazstanovyavaneto-mu.html", "text": "Топлофикационното дружество в града работи с намалено топлоподаване. Това съобщиха за Радио „Фокус“ – Велико Търново от Община Габрово. В момента се работи се по възстановяване на нормалното топлоподаване. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност при зимни условия. Обработва се градската пътна мрежа и се почистват пътните участъци в към селата. Общински пътнически транспорт изпълнява част от градските линии със закъснение. Учениците, подлежащи на задължително обучение от населени места, в които няма училища, са транспортирани до учебните заведения и водят нормален учебен процес.\r\nВремето в Габрово е облачно и спокойно. Температурата на въздуха е минус 4 градуса, а влажността – 74%. Височината на снежната покривка в централна градска част е 15 см.\r\nНадежда КРЪСТЕВА", "date": "2018.01.24", "title": "Габрово: Топлофикационното дружество работи с намалено топлоподаване, работи се по възстановяването му"}
{"url": "http://www.focus-news.net/news/2018/01/24/2480818/golyamo-kolichestvo-kontrabandni-parfyumi-zadarzhaha-mitnicheskite-i-granichni-sluzhiteli-na-gkpp-lesovo.html", "text": "1901 недекларирани парфюма с лога на световноизвестни марки задържаха митническите и гранични служители на ГКПП „Лесово“.  Контрабандните парфюми са открити при съвместни проверки на два микробуса с чуждестранна регистрация, влизащи в страната от Турция. Това съобщиха от пресцентъра на Агенция „Митници“. Първият микробус е пристигнал на ГКПП „Лесово“ в понеделник (22 януари) около 09.00 часа сутринта на трасе „Входящи леки автомобили“. Шофьорът на микробуса - молдовски гражданин е заявил, че не внася нищо за деклариране и превозва само лични вещи. По искане на Гранична полиция е извършена съвместна проверка на микробуса от митническите и гранични служители. При проверката, между лични вещи на шофьора са открити 948 опаковки дамски и мъжки парфюми с лога на световноизвестни марки.\r\nОще 953 недекларирани парфюма с лога на световни марки са иззети от друг микробус, управляван от молдовски гражданин, при съвместна проверка. Микробусът е пристигнал на ГКПП „Лесово“ от Турция около 12.00 часа същия ден. Недекларираните парфюми са открити в товарното помещение между лични вещи, след като шофьорът е заявил, че не пренася нищо за деклариране.\r\nИззетите общо 1901 контрабандни парфюма са в опаковки от 75 до 100 ml, с лога на различни световноизвестни марки, между които D&G, DIOR, BULGARY, CHANEL, GIORGIO ARMANI, HUGO BOSS, LANCOME, VERSACE и др.\r\nСрещу двамата шофьори - молдовски граждани, с адресна регистрация в едно и също населено място, са съставени актове за нарушение на Закона за митниците. В изпълнение на Регламент (ЕС) № 608/2013 и Закона за марките и географските означения, за случаите ще бъдат сезирани и официалните  правопритежатели на съответните търговски марки.", "date": "2018.01.24", "title": "Голямо количество контрабандни парфюми задържаха митническите и гранични служители на ГКПП „Лесово“"}
{"url": "http://www.focus-news.net/news/2018/01/24/2480819/ombudsmanat-maya-manolova-dvoyniyat-standart-pri-hranite-e-praktika-na-multinatsionalnite-kompanii-koito-tselyat-pechalba.html", "text": "Двойният стандарт при храните е практика на мултинационалните компании, които целят печалба. Това коментира в сутрешния блок „Добро утро, България“ на Радио „Фокус“ омбудсманът Мая Манолова по повод петицията срещу двойния стандарт при храните в ЕС. Манолова допълни, че това са обидни практики, които трябва да бъдат преустановени.  „Реално липсва забрана на мултинационалните компании да предлагат в различните точки на европейския пазар храни от една и съща марка известна и популярна, но с различни съставки в различните страни. Това е проблемът. Европейското законодателство в момента го разрешава. Единственият начин да бъде санкционирана подобна фирма за това, което се предлага в България, Румъния, Полша, Чехия или Словакия, е националният орган по безопасност на храните. Такива национални органи има във всяка държава и той може да заяви, че става дума за подвеждаща реклама и за хранителна измама“, коментира Мая Манолова. Тя уточни, че отклоненията, които варират по отношение на процентното съотношение в състава на даден продукт, трудно могат да бъдат квалифицирани и преценени дали са допустими или не. Поради тази причина практиките на двойния стандарт при храните „процъфтяват“ в различните точки на Европейския пазар, уточни омбудсманът.", "date": "2018.01.24", "title": "Омбудсманът Мая Манолова: Двойният стандарт при храните е практика на мултинационалните компании, които целят печалба"}
{"url": "http://www.focus-news.net/news/2018/01/24/2480820/gabrovo-vazrasten-mazh-e-stanal-zhertva-na-telefonna-izmama-s-nad-16-000-lv.html", "text": "Над 16 000 лева предаде възрастен мъж от Габрово на телефонни измамници, съобщиха от ОДМВР – Габрово. Възрастният мъж подал сигнал за измамата вчера. Той съобщил, че на 21 януари е получил обаждане по телефона, с молба да съдейства при полицейска операция за залавяне на измамници. Мъжът е предоставил на мнимите полицаи 16 595 лева. По случая е започнато досъдебно производство.", "date": "2018.01.24", "title": "Габрово: Възрастен мъж е станал жертва на телефонна измама с над 16 000 лв."}
{"url": "http://www.focus-news.net/news/2018/01/24/2480821/dora-yankova-bsp-promenite-v-zakona-za-mestnoto-samoupravlenie-chastichno-reshavat-problemite-pri-satrudnichestvoto-mezhdu-kmetovete-i-obshtinskite-saveti.html", "text": "Промените в Закона за местното самоуправление частично решават проблемите при сътрудничеството между кметовете и общинските съвети. Това каза народният представител от ПГ на „БСП за България“ Дора Янкова по време на разискванията по промените в Закона за местното самоуправление и местната администрация, която е един от вносителите на законопроекта, предаде репортер на Агенция „Фокус“. „Аз съм за политическите мнозинства на ляво-дясно. Кметът да има сериозна политическа подкрепа, защото виждам какво се случва в момента на терен. Има такива практики и в европейските страни, че избирането на кмета дава възможност той да реализира програмата и да получи мнозинство от общинските съветници, които да го подкрепят, за да е спокойна средата“, заяви Янкова. Тя посочи, че в момента в страната има пъстра картина и остри противоречия на места, които спъват местното самоуправление. По думите ѝ този закон частично решава тези проблеми.   \r\nДеница КИТАНОВА", "date": "2018.01.24", "title": "Дора Янкова, БСП: Промените в Закона за местното самоуправление частично решават проблемите при сътрудничеството между кметовете и общинските съвети"}
{"url": "http://www.focus-news.net/news/2018/01/24/2480822/kathimerini-izvodi-ot-protestite-sreshtu-eventualno-sporazumenie-za-imeto-na-makedoniya.html", "text": "След мащабните неделни демонстрации в Солун, както се и очакваше, говорителят на правителството Димитрис Цанакопулос потвърди, че оглавяваната от СИРИЗА администрация е решена да продължи разговорите за постигане на разрешение на спора за името на Бившата югославска република Македония, пише гръцкото издание Kathimerini.\r\nНезависимо от всичко, предстои среща между премиерите на Гърция и БЮРМ Алексис Ципрас и Зоран Заев в кулоарите на Световния икономически форум в Давос и посещения на посредника на ООН Матю Нимиц в Скопие и Атина. Би било безотговорно от страна на гръцкото правителство да прекрати усилията си и да се откаже от поетите ангажименти пред американците и европейците, което ще означава да поеме отговорността за провала на преговорите. Подобно поведение ще бъде катастрофално.\r\nНо броят на демонстрантите, природата на организаторите и предизвиканите реакции потвърждават, а в някои случаи дори разкриват, определени реалности:\r\n•\tОпитът на правителството да използва „Македонския въпрос“ за вътрешни цели взе опасен завой, риск, подчертан от резолюцията, за която гласуваха организаторите на демонстрацията. В историята на гръцката държава, последствията от воденето на външна политика на основата на полулизма винаги са били катастрофални.\r\n•\tЦърквата продължава да има сериозно влияние върху гръцката политика и върху отношението на хората.\r\n•\tНов фактор тук е употребата на армия от радикални футболни хулигани за осъществяване на политически натиск и спорната роля, изиграна от определени собственици на футболни клубове.\r\n•\tОще един път бе демонстрирано, че отговорността за националната отбрана не трябва да се предоставя на неподходящи хора с въпросни възгледи.\r\n•\tДемонстрацията послужи като развъдник за раждането на нова популистка крайно-дясна партия\r\n•\tПротестите разкриха вътрешните противоречия в Нова Демокрация и нейния страх от това да остане в сянката по-дясна партия. Консерваторите неофициално подкрепиха демонстрацията, преди тя да бъде проведена, участваха активно в нея и са доволни от изхода й.\r\n•\tМанталитета на гръцкото общество (което, за съжаление, включва фашистки елементи) се променя много бавно (ако изобщо се променя) и тези, които си мислят друго, се заблуждават. Хората с по-информиран и рационален възглед са незначително малцинство.\r\nГорните заключения не целят да внушат, че другата страна – БЮРМ – е права, или, че тя е водена от доброжелателство към Гърция. Такива индикации не се виждат и всяка гръцка администрация, заедно с отговорните институции и политическата класа, като цяло, трябва да подхожда към преговорите предпазливо, за да защити националните интереси. Отговорността е на политиците, а не на демонстрациите, организирани от безотговорни популисти.\r\nПревод и редакция:", "date": "2018.01.24", "title": "Kathimerini: Изводи от протестите срещу евентуално споразумение за името на Македония"}
{"url": "http://www.focus-news.net/news/2018/01/24/2480823/aktsenti-v-predavaneto-vsichki-v-chas-na-radio-fokus.html", "text": "Министрите от българското правителство представят приоритетите на Българското председателство на Съвета на Европейския съюз в областите, за които отговарят, по време на изслушвания в комисиите на Европейския парламент – процедура, съпътстваща началото на всяко председателство. И образователният министър Красимир Вълчев представи програмата на Българското председателство пред Комисията по култура и образование в европарламента, но какво каза още той – останете с нас, за да разберете. \r\nВ редакцията в Бургас са получени сигнали от родители за това, че през тази учебна година ще бъде намален броят на паралелките в профилираните гимназии след завършен 7-ми клас. Има ли основание за тревога у родителите ще разберем от репортажа на колегата Мария Русева от Радио „Фокус“-Бургас. \r\nПрез последните години СУ \"Димитър Талев\" в Добрич набира все повече популярност с иновативните решения за работа в него с прилаганите нови и съвременни методи на преподаване, което му отрежда място сред иновативните училища в страната. През миналата година неговият директор Весела Панчева бе удостоена от българските синдикати със званието \"Директор на годината\". За всичко това кореспондентът ни Жулиета Николова разговаря с Весела Панчева. А накрая ще се насочим към петричкото село Карлово и училище СУ „Васил Левски“, което е на повече от 100 години. По повод 145-ата годишнина от обесването на патрона на учебното заведение се провеждат редица инициативите – повече в минутите до 11.00 часа. \r\nВлезте в час от 10.00 до 11.00 часа с водещ Милослава Ангелова.", "date": "2018.01.24", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/01/24/2480824/dimitar-dimitrov-politolog-debatite-okolo-vota-na-nedoverie-ne-donesoha-polza-na-bsp.html", "text": "Дебатите около вота на недоверие не донесоха полза на БСП. Това каза в сутрешния блок „Добро утро, България“ на Радио „Фокус“ политологът и експерт по изборно законодателство Димитър Димитров. Според него големият проблем е била широката дефиниция на темата „корупция“ и липсата на конкретика. Димитров уточни, че в разглеждания период на управление влизат поне пет кабинета, което размива обвиненията срещу ГЕРБ като основен виновник за корупцията у нас. По думите му трудно може да се избере само един ресор, който да бъде определен като слабото място на страната ни. Проблеми като корупцията и бедността са взаимно свързани. „Всеки анализ на каквато и да билa тема, свързана с корупцията започва с това, че тя съществува. Въпросът е да я ограничим и да направим в някакъв смисъл полезна и ефективна борбата с нея. Тъй като обаче процесът е дълъг нормализацията от такава гледна точка в държавата няма да е усилие само на това правителство и само в този мандат. Имаше успех в тези дебати, като от части в относително позитивна светлина се постави новият председател на Народното събрание Цвета Караянчева, която успя така да подреди дебатите, че личните нападки не надделяха“, коментира политологът. Димитър Димитров добави, че акцент по време на първата част от дебатите е било отсъствието на премиера Бойко Борисов. По думите му във втората половина опитите на словесни атаки между БСП и ГЕРБ са преобладавали. Димитров не постави под съмнение неуспеха на вота на недоверие и прогнозира, че броят на гласувалите „за“, може и да не достигне трицифрено число.", "date": "2018.01.24", "title": "Димитър Димитров, политолог: Дебатите около вота на недоверие не донесоха полза на БСП"}
{"url": "http://www.focus-news.net/news/2018/01/24/2480825/deputatite-reshiha-na-parvo-chetene-predsedatel-na-obshtinski-savet-s-prekrateni-pravomoshtiya-da-ima-pravo-da-zaema-predishna-dlazhnost-v-darzhavno-predpriyatie.html", "text": "Народните представители приеха на първо четене промени в Закона за местното самоуправление и местната администрация, според които председател на общински съвет, работил в държавно или общинско учреждение, ще може да заеме предишната си длъжност, предаде репортер на Агенция „Фокус“. След прекратяване на правомощията им председателите на общинските съвети вече ще имат право да заемат предишната си длъжност, ако са работили в държавно или в общинско учреждение или предприятие; в търговско дружество с повече от 50% държавно или общинско участие в капитала или в бюджетна организация. Ако длъжността е закрита председателят на общинския съвет ще има право да заема друга равностойна длъжност в същото или в друго държавно или общинско учреждение или предприятие.\r\nС промените в общинската администрация се създава звено, което подпомага работата на общинския съвет. Звеното е на пряко подчинение на председателя на общинския съвет. Служителите се назначават и освобождават от кмета на общината по предложение на председателя на общинския съвет. \r\nБиляна ИВАНОВА", "date": "2018.01.24", "title": "Депутатите решиха на първо четене председател на общински съвет с прекратени правомощия да има право да заема предишна длъжност в държавно предприятие"}
{"url": "http://www.focus-news.net/news/2018/01/24/2480826/ministar-neno-dimov-predstavya-v-bryuksel-prioritetite-na-predsedatelstvoto-v-okolnata-sreda.html", "text": "Министърът на околната среда и водите Нено Димов представя днес приоритетите на Българското председателство на Съвета на ЕС в областта на околната среда пред \r\nКомисията по околна среда, обществено здраве и безопасност на храните на Европейския парламент в Брюксел. Това съобщиха от пресцентъра на Министерството на околната среда и водите.\r\nИзказването на министър Димов е от 10.15 часа и може да се проследи директно на сайта на Европейския парламент .", "date": "2018.01.24", "title": "Министър Нено Димов представя в Брюксел приоритетите на председателството в околната среда"}
{"url": "http://www.focus-news.net/news/2018/01/24/2480827/parlamentat-udalzhi-sroka-za-izrabotvaneto-na-strategiyata-za-finansirane-na-vik-otrasala-ot-12-na-19-mesetsa.html", "text": "Парламентът удължи срока за изработването на Стратегията за финансиране на отрасъл ВиК от 12 на 19 месеца с ратифицирането на промените на Споразумението за Стратегията за услугите в отрасъл ВиК между МРРБ и Международната банка за възстановяване и развитие, предаде репортер на Агенция „Фокус“. Удължаването на срока за разработването на тази стратегия цели осигуряването на необходимия времеви ресурс за определяне на размера, източниците и начините за финансиране на ВиК отрасъла,  което изисква провеждане на обсъждания между голям брой заинтересовани страни. По време на дебатите от ПГ на „БСП за България“ заявиха, че ще се въздържат от подкрепа на ратификацията на документа. \r\nДеница КИТАНОВА", "date": "2018.01.24", "title": "Парламентът удължи срока за изработването на Стратегията за финансиране на ВиК отрасъла от 12 на 19 месеца"}
{"url": "http://www.focus-news.net/news/2018/01/24/2480828/sliven-140-godini-ot-rozhdenieto-na-peyo-yavorov-byaha-otbelyazani-v-grada.html", "text": "С презентации в Регионална библиотека „Сава Доброплодни” - Сливен бе отбелязана 140-годишнината от рождението на поета Пейо Яворов, съобщиха организаторите. Над 150 ученици от втори, трети и четвърти клас от V СУ „Пейо Яворов” посетиха библиотеката и чрез специално подготвени презентации, включващи много снимков материал и документален филм, се запознаха с живота и делото на патрона на тяхното училище.\r\nПредставени бяха данни за родното място на Пейо Яворов, за семейството му, за детските му години, за любовта му към книгите от ранна детска възраст. Децата се запознаха и с някои от най-интересните факти от биографията на поета като, например, как и от кого е получил името „Яворов”, за борбата му за освобождение на Македония, както и къде е живял Яворов, когато е работел като телеграфист в Сливен, за неговото творчество и трагичния край на живота му.", "date": "2018.01.24", "title": "Сливен: 140 години от рождението на Пейо Яворов бяха отбелязани в града"}
{"url": "http://www.focus-news.net/news/2018/01/24/2480829/plovdiv-izdadeni-sa-48-razreshitelni-za-parkirane-v-tri-zoni-na-rayon-severen.html", "text": "Издадени са 48 разрешителни за паркиране в три зони на район „Северен“ в Пловдив. Това съобщи за Радио „Фокус“ – Пловдив районният кмет инж. Ральо Ралев. По думите му първата зона за паркиране в района е с обхват ул. \"Победа\" – от № 17 до №21А, втората зона обхваща ул. „Порто Лагос” №28, ул. „Тимок” № 2 - 6 и ул. „Полк. Сава Муткуров” № 65,67,69,71 и 73. Третата зона за паркиране е с обхват бул. „България” №2 и 4. Предвид големия интерес на гражданите е проведена процедура за избор на ползвател по критериите, определени от действащата наредба на Общинския съвет. Предварително са поставени антипаркинг скоби със заключващ механизъм на определените за паркиране места.\r\nТони МИХАЙЛОВ", "date": "2018.01.24", "title": "Пловдив: Издадени са 48 разрешителни за паркиране в три зони на район „Северен“"}
{"url": "http://www.focus-news.net/news/2018/01/24/2480830/pazardzhik-darzhavnoto-parvenstvo-po-ski-orientirane-shte-se-provede-v-mestnostite-kurtovo-i-yundola-ot-27-do-31-yanuari.html", "text": "Община Велинград ще бъде домакин на Държавно първенство по ски ориентиране, което ще се проведе от 27 до 31 януари 2018 г. в района на Юндола и Куртово, съобщи за Радио „Фокус“ – Пазарджик Бояна Кирилова, експерт в общинската администрация. При липса на сняг, стартовете ще се проведат само в местността Куртово. „Участие в мероприятието са заявили над 200 състезатели, които ще премерят сили в следните дисциплини - спринт, щафета, средна и дълга дистанция, смесена спринтова щафета“, уточни Кирилова. Тя добави, че първият старт ще бъде даден на 27 януари от 13.30 в местността Юндола, като ще включва спринт. На 28 януари от 11.00 часа на Юндола ще се проведе щафета. На 29 януари от 11.00 часа в местността Куртово ще има спринт средна дистанция, на 30 от 10.00 часа отново на Куртово ще бъде дългата дистанция, а на 31 януари от 10.30 часа ще започне смесена спринтова щафета.\r\nАлбена ЖИЛЕКОВА", "date": "2018.01.24", "title": "Пазарджик: Държавното първенство по ски ориентиране ще се проведе в местностите Куртово и Юндола от 27 до 31 януари"}
{"url": "http://www.focus-news.net/news/2018/01/24/2480831/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-yanuari.html", "text": "„Софийска вода” временно ще прекъсне водоснабдяването в някои части на столицата на 25 януари. Това съобщиха от пресцентъра на дружеството.\r\nВъв връзка с монтаж на спирателен кран на бул. „Президент Линкълн“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Овча купел“ от ул. „Маестро Кънев“ до бул. „Президент Линкълн“; бул. „Президент Линкълн“, ул. „Земляне“, ул. „Житница“, ул. „Александър Геров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Овча купел“ ъгъла с бул. „Президент Линкълн“.\r\nВъв връзка с изграждане на сградно водопроводно отклонение на ул. „Велчо Атанасов“, кв. „Подуене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Велчо Атанасов“ от ул. „Острец“ до ул. „Кадемлия“; ул. „Каймакчалан“ от ул. „Велчо Атанасов“ до ул. „Георги Пеячевич“; ул. „Петър Богдан“ от ул. „Каймакчалан“ до ул. „Плачковски манастир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Острец“ и ул. „Велчо Атанасов“.\r\nВъв връзка с монтаж на пожарен хидрант на ул. „Ягода“, гр. Банкя, се налага спиране на водоподаването от 10:00 до 19:30 часа на клиентите на „Софийска вода”, живеещи в района на: ул. „Ягода“, ул. „Ивайло“, ул. „Захари Стоянов“ от ул. „Христо Смирненски“ до ул. „Георги Бенковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ягода“ ъгъла с ул. „Ивайло“.\r\nВъв връзка с монтаж на водомерен възел на ул. „Коста Илиев“, кв. „Овча купел“, се налага спиране на водоподаването от 9:00  до 13:00 часа на клиентите на „Софийска вода”, живеещи в района на: ул. „Коста Илиев“ от ул. „Институтска“ до ул. „Войводина могила“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Коста Илиев“ ъгъла с ул. „Институтска“.\r\nВъв връзка с прекъсване на сградно водопроводно отклонение на ул. „Свищов“ , жк. „Банишора“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Свищов“ от ул. „Козлодуй“ до бул. „Сливница“; ул. „Враня“ от ул. „Свищов“ до ул. „Опълченска“; ул. „Яворова чука“ от ул. „Свищов“ до ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ и ул. „Свищов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -\r\n http://www.sofiyskavoda.bg/water_stops.aspx.", "date": "2018.01.24", "title": "„Софийска вода” временно ще прекъсне водоснабдяването в някои части на столицата на 25 януари"}
{"url": "http://www.focus-news.net/news/2018/01/24/2480832/pazardzhik-do-1600-chasa-dvizhenieto-po-avtomagistrala-trakiya-shte-se-osashtestvyava-v-edna-lenta-ot-km-66-do-km-67-v-posoka-burgas-poradi-avarien-remont-na-dilatatsionnata-fuga.html", "text": "Днес до 16.00 часа движението по автомагистрала \"Тракия\" ще се осъществява в една лента, от км 66 до км 67 в посока Бургас, поради авариен ремонт на дилатационната фуга. Това съобщиха от пресцентъра на Агенция \"Пътна инфраструктура\".", "date": "2018.01.24", "title": "Пазарджик: До 16.00 часа движението по автомагистрала \"Тракия\" ще се осъществява в една лента, от км 66 до км 67 в посока Бургас, поради авариен ремонт на дилатационната фуга"}
{"url": "http://www.focus-news.net/news/2018/01/24/2480833/prezidentat-rumen-radev-vyarvam-che-2018-g-e-vazmozhnost-da-izvedem-balgaro-ruskite-otnosheniya-ot-ledenata-epoha-v-koyato-gi-zavarih.html", "text": "Вярвам, че 2018 г. е възможност да изведем българо-руските отношения от ледената епоха, в която ги заварих. Това каза на пресконференция президентът Румен Радев по повод една година от встъпването си в длъжност, предаде репортер на Агенция „Фокус“. „Мандатът започна с формиране на служебно правителство. Кабинетът на „Герджиков“ изпълни безупречно основната си мисия. Подписан бе Национален рамков договор в здравеопазването, правителството събра десетки милиони просрочени вземания, бе спряна процедурата по концесиониране на Летище „София“. Отмени се наредбата за интеграция на чужденци. Редовното правителство обаче побърза да я поднови. След проведени консултации с всички парламентарно представени политически сили, връчих мандат на лидера на ГЕРБ Бойко Борисов. Обнародвах 86 закона, като на 5 от тях наложих вето. Упражних това правомощие в интерес на български граждани. 4 от ветата бяха преодолени, при две вета са постигнати резултати – при закона за концесиите и при закона за бюджета на НЗОК за 2018 г. отмяната на мораториума съхрани живота на множество тежко болни. Сезирах Конституционния съд относно СЕТА“, заяви Радев. По думите му българската външна политика трябва да се формира у нас и да се отстоява навън, а не обратното. „През годината приех част от поканите и осъществих 22 посещения зад граница. От февруари до май представлявах България на 4 заседание на Европейския съвет. Вярвам, че 2018 г., в която отбелязваме 140 години от Освобождението на България, е възможност да изведен българо-руските отношения от ледената епоха, в която ги заварих“, каза още Румен Радев. \r\nЛюба АЛЕКСИЕВА", "date": "2018.01.24", "title": "Президентът Румен Радев: Вярвам, че 2018 г. е възможност да изведем българо-руските отношения от ледената епоха, в която ги заварих"}
{"url": "http://www.focus-news.net/news/2018/01/24/2480834/razgrad-53-godishen-mazh-e-zadarzhan-za-napadenie-s-nozh-v-isperih.html", "text": "53-годишен мъж е задържан за нападение с нож в Исперих. Мъжът е нападнал с нож друг мъж и опитал да избяга. Това съобщиха от ОДМВР -  Разград. Около 18.30 часа на 23 януари е получен сигналът от полицейски служител, че на паркинг в града 53-годишен мъж с инициали А.И. нападал 51-годишен с инициали Г.К. с нож, като замахнал многократно към лицето му. При намесата на полицая, който успял да изтръгне ножа от ръката на А.И., нападателят напуснал местопроизшествието с автомобил „Митсубиши Паджеро“. В 18.40 часа е спрян от екип на Пътен контрол. В хода на проверката е установено, че криминално проявеният и осъждан мъж е употребил алкохол. Пробата с дрегер отчела 1,72 промила. Задържан е за срок от 24 часа в Районното управление в Исперих. По случая е образувано бързо производство.", "date": "2018.01.24", "title": "Разград: 53-годишен мъж е задържан за нападение с нож в Исперих"}
{"url": "http://www.focus-news.net/news/2018/01/24/2480835/sarajevo-times-bosna-i-hertsegovina-shte-stane-palnopraven-chlen-na-sto-v-nay-skoro-vreme.html", "text": "Босна и Херцеговина трябва да стане пълноправен член на Световната търговска организация много скоро, се разбра след срещата между министъра на външната търговия и икономическите връзки на БиХ Мирко Сарович и делегация на СТО, оглавена от посланика на българската мисия за СТО в Женева и председател на работната група на СТО за БиХ Атанас Папаризов, пише босненското електронно издание Sarajevo Times.\r\nТова може да е историческо събитие за БиХ, както отбеляза Сарович и след като основите пречки са били отстранени, в момента се правят последните крачки към приемане в СТО. Заключителните преговори с Бразилия, Украйна и Русия ще се проведат през февруари.\r\n„Вече изпратихме последната си оферта на Украйна и Бразилия и не виждаме повече пречки с тях. Що се отнася до Русия, ще се позовем на подготвеното Решение за качеството на течните горива за процедурата и ще ги информираме за това, което ще бъде достатъчно за нас в настоящия момент“, отбеляза министър Сарович.\r\nТой също изрази очакванията си, че БиХ ще получи позитивно мнение от тези държави и то ще бъде обсъдено и прието по време на скорошна сесия на Министерския съвет на БиХ, както е било анонсирано от Министерството на външната търговия и икономическите връзки.\r\nДелегацията на СТО е констатирала, че балканската страна е осъществила голям прогрес в преговорите и отговаря на критериите за бъдещо членство в търговската организация.\r\n„Отдадеността на министър Сарович към процеса доведе до ситуация, в която вече можем да говорим, че фактическото приемане на БиХ в СТО е много близо и страната има пълната ни подкрепа“, заяви посланик Папаризов.\r\nСрещите на работната група в Женева ще се проведат през февруари и май и Папаризов изрази оптимизма си, че решението за пълноправно членство на БиХ в СТО ще бъде прието в края на месец юли.\r\nПревод и редакция:", "date": "2018.01.24", "title": "Sarajevo Times: Босна и Херцеговина ще стане пълноправен член на СТО в най-скоро време"}
{"url": "http://www.focus-news.net/news/2018/01/24/2480836/pazardzhik-v-grada-se-provezhdat-profilaktichni-pregledi-na-mlechna-i-shtitovidna-zhleza.html", "text": "В Центъра за социална рехабилитация и интеграция на лица с онкологични заболявания в Пазарджик ще се проведат профилактични прегледи с ехограф на млечна и щитовидна жлеза. Това съобщи за Радио „Фокус“ – Пазарджик Мария Чергарова, председател на „Сдружение за онкоболни и приятели”. Прегледите ще започнат в 13.30 часа и ще се извършват от рентгенолога д-р Теодора Благова срещу сумата от 10.00 лв. за един орган. „Целта на кампанията е осъзнаването на борбата срещу рака не като отделна съдба, а като задача на цялото общество. По официални статистически данни на РЗИ - Пазарджик (предоставени от Комплексния онкологичен център в Пловдив) за регистрираните заболявания от злокачествени новообразувания в Пазарджишка област са новооткрити 1 147 случая само за 2016 г. Регистрираните заболявания от злокачествени новообразувания до края на 2016 г. в областта са общо 10 287“, уточни Чергарова. Ехографът има за цел да стигне до най-малките и отдалечени кътчета на Пазарджишка област, да се провеждат прегледи с него и в труднодостъпни райони, и на хора в неравностойно положение.\r\nАлбена ЖИЛЕКОВА", "date": "2018.01.24", "title": "Пазарджик: В града се провеждат профилактични прегледи на млечна и щитовидна жлеза"}
{"url": "http://www.focus-news.net/news/2018/01/24/2480837/sofiya-do-1300-chasa-dvizhenieto-po-avtomagistrala-trakiya-shte-se-osashtestvyava-v-edna-lenta-pri-km-13-v-posoka-burgas-poradi-remontni-deynosti.html", "text": "Днес до 13.00 часа движението по автомагистрала \"Тракия\" ще се осъществява в една лента, при км 13 в посока Бургас, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.01.24", "title": "София: До 13.00 часа движението по автомагистрала \"Тракия\" ще се осъществява в една лента, при км 13 в посока Бургас, поради ремонтни дейности"}
{"url": "http://www.focus-news.net/news/2018/01/24/2480838/parlamentat-glasuva-otpadaneto-na-sroka-za-preregistratsiya-na-dostavchitsite-na-sotsialni-uslugi-na-parvo-chetene.html", "text": "Парламентът прие на първо четене промени в Закона за социалното подпомагане, с които отпада срокът за пререгистрация на доставчиците на социални услуги, предаде репортер на Агенция „Фокус“. Отпада и изискването към лицата, които не са вписани в търговския регистър към Агенцията по вписванията, да прилагат оригинал или заверено копие на удостоверение за актуално състояние, както и заверено копие на карта за идентификация по регистър БУЛСТАТ. Агенцията вече ще извършва справката по електронен път.\r\nПромените предвиждат и изменения в Закона за закрила на детето. Намалява се административната тежест като за издаване на лиценз за доставчиците на социални услуги вече няма да се предоставят редица документи - регистрация в БУЛСТАТ; удостоверение за актуално състояние; декларация за несъстоятелност; свидетелство за съдимост. Държавната агенция ще извършва справката по служебен път. Горепосочените документи ще се предоставят само от чужди граждани от страна членка на ЕС.\r\nБиляна ИВАНОВА", "date": "2018.01.24", "title": "Парламентът гласува отпадането на срока за пререгистрация на доставчиците на социални услуги на първо четене"}
{"url": "http://www.focus-news.net/news/2018/01/24/2480839/pazardzhik-obshtina-peshtera-vze-uchastie-v-rabotna-sreshta-po-proekt-dve-minuti-i-polovina-do-polunosht-nasochen-kam-problemite-na-izmenenieto-na-klimata.html", "text": "Представители на Общината взеха участие във втората работна среща по проект „Две минути и половина до полунощ”, насочен към проблемите на изменението на климата, съобщи за Радио „Фокус” – Пазарджик Весела Хамамджиева, гл. експерт „Европейски фондове и стратегическо планирани” в Общината. Срещата се проведе в хърватския град Лудбрег, като на участваха и ученици представители на Регионална енергийна агенция „Север“ - Копривщица, ОУ „Лудбрег“ - Лудбрег, Комунална компания „Водовод Кочани“ - град Кочани, Македонската геотермална асоциация - Скопие, ОУ „Кръсте Петков Мисирков“ – Оризари от Македония, Регионална енергийна агенция – Пазарджик и ученици от  ОУ „Св. Патриарх Евтимий“ - Пещера. По време на срещата се направи преглед на свършените задачи и се определиха следващи действия. „Проектът има за цел да повиши компетенциите и уменията на учителите и учениците в основното училище, за да разберат науката за климата и да се справят с изменението на климата и необходимостта от използване на възобновяемите енергийни източници във и извън класната стая, както и да развият умения за систематично мислене на глобалните климатични промени, като се насърчава подхода на критичното мислене към основните причини за настъпването на тези промени. Промяната на климата е международен въпрос, пред който е изправено човечеството, а отговорностите и участието на местните и регионалните власти е от решаващо значение за смекчаване на негативните въздействия”, уточни Хамамджиева. Тя добави, че продължителността на проекта е 24 месеца, а общият бюджет е 135 050 евро.\r\nАлбена ЖИЛЕКОВА", "date": "2018.01.24", "title": "Пазарджик: Община Пещера взе участие в работна среща по проект „Две минути и половина до полунощ”, насочен към проблемите на изменението на климата"}
{"url": "http://www.focus-news.net/news/2018/01/24/2480840/prezidentat-rumen-radev-ne-uspyah-da-ubedya-upravlyavashtite-za-reviziya-na-prietiya-ot-tyah-natsionalen-plan-za-povishavane-na-razhodite-za-otbrana-na-2-ot-bvp.html", "text": "Не успях да убедя управляващите за ревизия на приетия от тях Национален план за повишаване на разходите за отбрана на 2% от БВП. Това каза на пресконференция президентът Румен Радев по повод една година от встъпването си в длъжност, предаде репортер на Агенция „Фокус“. „Проблемите на личния състав остават нерешени. Постигнатото от министъра на отбраната увеличение на заплатите се разминава с очакванията. Това, което не успях да свърша, бе да убедя управляващите за ревизия на приетия от тях Национален план за повишаване на разходите за отбрана на 2% от БВП. Планът ще бъде прегледан едва през септември, но с неясен резултат“, заяви Радев. По думите му основен акцент в работата му е било отстояването на суверенитета и сигурността на България. Според него те не са даденост. Президентът уточни, че голяма част от усилията му са били посветени на изграждане на ефективен антикорупционен модел. „Цялата истина за КТБ гражданите очакват от съда. Приетият антикорупционен закон е слаб. Ръководството на антикорупционния орган ще се избира от парламента, който избира правителството. Това отсега поставя под въпрос неговата независимост. Видно е, че и занапред борбата с корупцията ще се води от гражданите и медиите. България е в критичен момент от своето развитие. Председателството не отменя дебата. Председателството не е алиби за бездействие по болните за българина теми“, каза още Румен Радев. \r\nЛюба АЛЕКСИЕВА", "date": "2018.01.24", "title": "Президентът Румен Радев: Не успях да убедя управляващите за ревизия на приетия от тях Национален план за повишаване на разходите за отбрана на 2% от БВП"}
{"url": "http://www.focus-news.net/news/2018/01/24/2480841/yambol-na-16-000-lv-sa-postapleniyata-vav-fonda-za-lechenie-na-tezhkobolni-detsa-ot-blagotvoritelnata-kampaniya-na-obshtinata-poday-raka-spasi-zhivot.html", "text": "Общо 16 166  лева са постъпленията във фонда за лечение на тежкоболни ямболски деца и младежи. Средствата бяха събрани в рамките на Коледната благотворителна кампания на Община Ямбол „Подай ръка – спаси живот”. Това съобщиха от пресцентъра на Общината. Приходите са от продажба на специалните поздравителни картички на цена от 1 лев, с рисунки на ямболски деца, отличени в конкурса на тема „Коледа”. Към традиционната инициатива, провеждана под патронажа на кмета Георги Славов за десети пореден път, се присъединиха хиляди граждани, много фирми, институции и неправителствени организации. \r\n„Изключително съм горд със съпричастността, която показаха всички, включили се в тази чисто ямболска кампания. Подкрепата на хилядите хора е знак, че сме все по-отговорни и солидарни като местна общност“, коментира кметът Георги Славов. \r\n Целта на коледната благотворителна кампания на Община Ямбол „Подай ръка - спаси живот” е да се попълни фонд от целеви средства, които се разпределят през годината за подпомагане на деца и младежи, които се нуждаят от спешно медикаментозно или оперативно лечение, което не се заплаща от НЗОК или други доброволни здравноосигурителни фондове. Отпускането на помощта става въз основата на становище на специална лекарска комисия и с решение на Обществения съвет по кампанията. В него влизат представители на Община Ямбол, общински съветници, директори на здравни заведения и на РД „Социално подпомагане”, представители на неправителствени организации и медии. \r\nЗа своите 9 издания досега, по кампанията бяха събрани 115 000 лева, с които бяха подпомогнати 38 деца и младежи в тежък за тях и семействата им момент.\r\nКандидатстването за помощ става след попълване на заявление по образец в Центъра за услуги и информация на Община Ямбол. \r\nДарения в подкрепа на кампанията се приемат целогодишно по банкова сметка: BG 13 SOMB 91308424420344, код за вид плащане: 445100. ОБЩИНСКА БАНКА АД, SOMBBGSF.", "date": "2018.01.24", "title": "Ямбол: На 16 000 лв. са постъпленията във фонда за лечение на тежкоболни деца от благотворителната кампания на Общината „Подай ръка-спаси живот“"}
{"url": "http://www.focus-news.net/news/2018/01/24/2480842/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "След мащабните неделни демонстрации в Солун, както се и очакваше, говорителят на правителството Димитрис Цанакопулос потвърди, че оглавяваната от СИРИЗА администрация е решена да продължи разговорите за постигане на разрешение на спора за името на Бившата югославска република Македония, пише гръцкото издание Kathimerini.\r\nНезависимо от всичко, предстои среща между премиерите на Гърция и БЮРМ Алексис Ципрас и Зоран Заев в кулоарите на Световния икономически форум в Давос и посещения на посредника на ООН Матю Нимиц в Скопие и Атина. Би било безотговорно от страна на гръцкото правителство да прекрати усилията си и да се откаже от поетите ангажименти пред американците и европейците, което ще означава да поеме отговорността за провала на преговорите. Подобно поведение ще бъде катастрофално.\r\nНо броят на демонстрантите, природата на организаторите и предизвиканите реакции потвърждават, а в някои случаи дори разкриват, определени реалности:\r\n•\tОпитът на правителството да използва „Македонския въпрос“ за вътрешни цели взе опасен завой, риск, подчертан от резолюцията, за която гласуваха организаторите на демонстрацията. В историята на гръцката държава, последствията от воденето на външна политика на основата на полулизма винаги са били катастрофални.\r\n•\tЦърквата продължава да има сериозно влияние върху гръцката политика и върху отношението на хората.\r\n•\tНов фактор тук е употребата на армия от радикални футболни хулигани за осъществяване на политически натиск и спорната роля, изиграна от определени собственици на футболни клубове.\r\n•\tОще един път бе демонстрирано, че отговорността за националната отбрана не трябва да се предоставя на неподходящи хора с въпросни възгледи.\r\n•\tДемонстрацията послужи като развъдник за раждането на нова популистка крайно-дясна партия\r\n•\tПротестите разкриха вътрешните противоречия в Нова Демокрация и нейния страх от това да остане в сянката по-дясна партия. Консерваторите неофициално подкрепиха демонстрацията, преди тя да бъде проведена, участваха активно в нея и са доволни от изхода й.\r\n•\tМанталитета на гръцкото общество (което, за съжаление, включва фашистки елементи) се променя много бавно (ако изобщо се променя) и тези, които си мислят друго, се заблуждават. Хората с по-информиран и рационален възглед са незначително малцинство.\r\nГорните заключения не целят да внушат, че другата страна – БЮРМ – е права, или, че тя е водена от доброжелателство към Гърция. Такива индикации не се виждат и всяка гръцка администрация, заедно с отговорните институции и политическата класа, като цяло, трябва да подхожда към преговорите предпазливо, за да защити националните интереси. Отговорността е на политиците, а не на демонстрациите, организирани от безотговорни популисти.\r\n***Министър-председателите на Македония и Гърция Зоран Заев и Алексис Ципрас ще проведат първата си среща в кулоарите на Световния икономически форум в швейцарския град Давос, пише скопското електронно издание “МКД“.\r\nГлавната тема на срещата ще бъде спорът за името на бившата югославска република, както и досегашното развитие на разговорите. Ще бъде обсъден и пакетът от предложения на посредника от ООН Матю Нимиц.\r\nПремиерът на Македония ще проведе среща в петък с Комисар по европейска политика за съседство и преговори за разширяване Йоханес Хан.\r\n*** Босна и Херцеговина трябва да стане пълноправен член на Световната търговска организация много скоро, се разбра след срещата между министъра на външната търговия и икономическите връзки на БиХ Мирко Сарович и делегация на СТО, оглавена от посланика на българската мисия за СТО в Женева и председател на работната група на СТО за БиХ Атанас Папаризов, пише босненското електронно издание Sarajevo Times.\r\nТова може да е историческо събитие за БиХ, както отбеляза Сарович и след като основите пречки са били отстранени, в момента се правят последните крачки към приемане в СТО. Заключителните преговори с Бразилия, Украйна и Русия ще се проведат през февруари.\r\n„Вече изпратихме последната си оферта на Украйна и Бразилия и не виждаме повече пречки с тях. Що се отнася до Русия, ще се позовем на подготвеното Решение за качеството на течните горива за процедурата и ще ги информираме за това, което ще бъде достатъчно за нас в настоящия момент“, отбеляза министър Сарович.\r\nТой също изрази очакванията си, че БиХ ще получи позитивно мнение от тези държави и то ще бъде обсъдено и прието по време на скорошна сесия на Министерския съвет на БиХ, както е било анонсирано от Министерството на външната търговия и икономическите връзки.\r\nДелегацията на СТО е констатирала, че балканската страна е осъществила голям прогрес в преговорите и отговаря на критериите за бъдещо членство в търговската организация.\r\n„Отдадеността на министър Сарович към процеса доведе до ситуация, в която вече можем да говорим, че фактическото приемане на БиХ в СТО е много близо и страната има пълната ни подкрепа“, заяви посланик Папаризов.\r\nСрещите на работната група в Женева ще се проведат през февруари и май и Папаризов изрази оптимизма си, че решението за пълноправно членство на БиХ в СТО ще бъде прието в края на месец юли.\r\n*** Командирът на KFOR генерал-майор Салваторе Куочи посети във вторник Косовска Митровица, където се срещна с началника на местната общинска администрация Адриана Ходжич. Главната тема на дискусиите е била цялостната ситуация около сигурността в града, пише албанското електронно издание за Косово Gazeta Express.\r\nГенерал Куочи заяви, че KFOR ще продължи да спомага за спокойната и сигурна обстановка в Косовска Митровица и че разчита на коректното отношение на местната администрация на тази община, населявана предимно от сърби.\r\nОт своя страна, Ходжич заяви, че очаква KFOR да бди над сигурността на всички граждани на общината и потвърди готовността на местната администрация да си сътрудничи с военните. \r\nПосещението на командира на KFOR в северната част на Митровица дойде една седмица след убийството на един от политическите лидери на косовските сърби – Оливер Иванович, в тази част на Косово.", "date": "2018.01.24", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/01/24/2480843/sliven-edin-chovek-e-zaginal-a-dvama-sa-postradali-pri-katastrofa-na-ulitsa-tsar-osvoboditel-v-nova-zagora.html", "text": "Един човек е загинал, а двама са пострадали при катастрофа на улица „Цар Освободител“ в Нова Загора. Това съобщиха от ОДМВР - Сливен. Около 00.20 часа тази нощ е получено съобщение за настъпило пътно произшествие на улица „Цар Освободител“ в град Нова Загора. Автопатрулен екип на РУ - Нова Загора е падал сигнал на лек автомобил \"БМВ 330 СI\" с  английска регистрация за извършване на проверка. За да осуети проверката водачът прави обратен завой и увеличава скоростта, при което автомобилът губи управление, напуска пътното платно и се удря последователно в  електрически стълб, бетонна ограда, тухлен зид и дърво. В автомобила са пътували мъж на 39 години и две момчета на 18 и 15 години, всички от град Нова Загора и тримата са неправоспособни. От произшествието 39-годишният мъж е получил тежки наранявания и на път за болницата е починал. Двете момчета са настанени за лечение в МБАЛ - Сливен, без опасност за живота. По случая е образувано досъдебно производство.", "date": "2018.01.24", "title": "Сливен: Един човек е загинал, а двама са пострадали при катастрофа на улица „Цар Освободител“ в Нова Загора"}
{"url": "http://www.focus-news.net/news/2018/01/24/2480844/prezidentat-rumen-radev-parlamentarnata-republika-atrofira.html", "text": "Парламентарната република атрофира. Това каза на пресконференция президентът Румен Радев по повод една година от встъпването си в длъжност, предаде репортер на Агенция „Фокус“. „Парламентът се превръща в нотариат, който официализира решенията на правителството. Доверието към парламента е критично ниско. Трябва да отстояваме демократичните си права. Ще настоявам за прозрачност на собственост, управленски решение и харчене на публични средства. Ще стимулирам обществения дебат за свободата на словото. Ще работя за реформа в правосъдната реформа и антикорупционното законодателство. Въвеждането на електронното управление е без алтернатива и не може да бъде отлагано повече. Децентрализацията на общините е важна стъпка. Необходими се неотложни мерки в системата на образованието, свързани не само със заплати и ремонти на училища“, заяви президентът. Според него от особена важност е засилването на Трансатлантическото сътрудничество. \r\n„Предстоят важни посещения у нас и зад граница. В сферата на сигурността ще настоявам за интегриран подход при решаването на проблемите в сектора. Планирането на отбраната трябва да бъде всеобхватен и дългосрочен процес. Ще следя за своевременно разработване на Програмата за отбранителните способности 2030. Време е да се осъзнаем, че политиката за сигурност вече не е чисто военен въпрос, а нов импулс на интеграционните процеси в ЕС. Считам, че в идните месеци и години е нужно национално усилие за преодоляване на моралната криза на българското общество. Нейни рожби са и корупцията, и престъпността, и политическата апатия, и настъпленията срещу свободата на словото. Доказахме, че президент и вицепрезидент могат да работят ефективно в екип“, каза още Румен Радев. \r\nЛюба АЛЕКСИЕВА", "date": "2018.01.24", "title": "Президентът Румен Радев: Парламентарната република атрофира"}
{"url": "http://www.focus-news.net/news/2018/01/24/2480845/pazardzhik-zhiteli-na-grada-se-oplakvat-ot-dim-i-sazhdi-izhvarlyani-ot-komina-na-mebelna-fabrika.html", "text": "Живеещите на улица „Хеброс“ в Пазарджик от доста време всяка сутрин сме принудени да дишаме сажди и пушек, които бълва коминът на близката мебелна фабрика. Това каза за Радио „Фокус“ – Пазарджик Ваня Кочева, живееща на тази улица. Тя обясни, че проблемът не е от сега, а още от миналата година. „Сутрин от 6.30 до 7.30 се горят някакви отпадъци. Помислихме, че се горят гуми и подадохме сигнал до РИОСВ, които извършиха проверка. Установено бе, че не са гуми, но явно се изгарят отпадъци от производствената дейност. Това продължава и сега – всеки ден сутрин и следобед, дори в момента“, коментира Кочева. Според нея през последните дни пушекът продължава до около 9.30 часа. „Освен саждите, които се изхвърлят във въздуха, миризмата е много специфична и тя влиза в домовете ни. Необходимо е да се предприемат спешни мерки за решаването на този проблем“, коментира Кочева.\r\nВаня НИКОЛОВА", "date": "2018.01.24", "title": "Пазарджик: Жители на града се оплакват от дим и сажди, изхвърляни от комина на мебелна фабрика"}
{"url": "http://www.focus-news.net/news/2018/01/24/2480846/shumen-dvama-kandidati-za-kmet-na-kmetstvo-kochovo-sa-registrirani-v-oik-veliki-preslav-za-predstoyashtite-chastichni-izbori-na-18-fevruari.html", "text": "Двама кандидати за кмет на кметство Кочово са регистрирани в ОИК - Велики Преслав. Това съобщи за Радио „Фокус“- Шумен Миглена Ангелова, председател на Общинската избирателна комисия. Гюсум Апти Хаджъ е кандидатът на ДПС, а Ангел Делев Ангелов е независим кандидат, предложен от Инициативен комитет. В бюлетината за частичните избори Ангел Ангелов ще бъде под  №9. Според проведения в ЦИК жребий на поредните номера в бюлетината на партиите, регистрирани в Централната избирателна комисия за участие в частичните избори за кметове, насрочени на 18 февруари 2018 г., кандидатът на ДПС ще бъде под №8. Предстои проверка на документите на кандидатите за кметския пост, окончателното решение ще стане ясно на 28 януари. С решение на ОИК - Велики Преслав е назначена и секционната избирателна комисия в Кочово, която ще бъде в състав от 9 души.\r\nИвелина ИВАНОВА", "date": "2018.01.24", "title": "Шумен: Двама кандидати за кмет на кметство Кочово са регистрирани в ОИК - Велики Преслав за предстоящите частични избори на 18 февруари"}
{"url": "http://www.focus-news.net/news/2018/01/24/2480847/prof-d-r-lalko-dulevski-iss-balgarskoto-obshtestvo-e-mnogo-silno-polyarizirano-po-otnoshenie-na-vlizaneto-v-evrozonata-zaradi-lipsata-na-yasna-informatsiya.html", "text": "Българското общество е много силно поляризирано по отношение на влизането в еврозоната заради липсата на ясна информация. Това каза проф. д-р Лалко Дулевски, председател на Икономическия и социален съвет (ИСС), на пресконференция относно присъединяването на България към ERM II и еврозоната, предаде репортер на Агенция „Фокус“. По думите на проф. Дулевски ИСС има пълно единство по отношение на влизането на страната ни в еврозоната. Той цитира последното социологическо изследване на агенция „Галъп“ по темата, според което 46% от българските граждани не подкрепят влизането в еврозоната, а 48% са „за“ него. „В българското общество има една много силна поляризация по този въпрос и тя е от крайно негативна до крайно позитивна заради информации, които се явяват от различни експерти, представители на различни страни и т.н. Сега е моментът българското общество да бъде много ясно, коректно и реално информирано за ползите, но и за предизвикателствата, които предстоят. И то наистина да реши – ще подкрепи ли тази стъпка и има ли полза от нея. Ние сме категорични, че това е стъпката, възможност за България и ще се опитаме да ви я аргументираме“, заяви проф. Дулевски. Според него поляризацията се дължи най-вече на липса на информация. „Задавам си реторичният въпрос – колко хора в България правят разлика и знаят какво е ERM II, този сложен механизъм, и механизма на еврозоната? Колко хора знаят, че България председателства в момента Съвета на Европейския съюз, познават механизма? Но всички сме компетентни по това какви ползи имаме, какви негативи и какво ще се случи“, коментира председателят на ИСС. По думите му трябва малко по-ясно да се обяснят ползите, но и рисковете, които предстоят пред България, както и стъпките, които тя трябва да предприеме, за да се присъедини към този механизъм. \r\nВесела АЛЕКСАНДРОВА", "date": "2018.01.24", "title": "Проф. д-р Лалко Дулевски, ИСС: Българското общество е много силно поляризирано по отношение на влизането в еврозоната заради липсата на ясна информация"}
{"url": "http://www.focus-news.net/news/2018/01/24/2480848/reuters-siriyskite-demokratichni-sili-tvardyat-che-turtsiya-lazhe-za-prisastvieto-na-islyamska-darzhava-v-afrin.html", "text": "Подкрепяната от САЩ групировка „Сирийски демократични сили“ (СДС) излезе с твърдение, че турската армия лъже за присъствието на „Ислямска държава“ в северозападния сирийски район Африн, който е предмет на турската военна офанзива и че Анкара се опитва да заблуди световното обществено мнение, предава Reuters.\r\n„Целият свят знае, че „Ислямска държава“ не присъства в Африн“, заяви Редур Кселил, висшестоящ служител на СДС. Турските военни заявиха във вторник, че най-малко 260 сирийски кюрди и бойци от „Ислямска държава“ са били убити в хода на операцията в Африн.\r\nКселил подчерта, че турските военни преувеличават силно броя на жертвите от „Отрядите за народна самоотбрана“ и „Демократическия съюз“. Той потвърди, че има загинали бойци от тези кюрдски организации, но отказа да уточни броя им. Според неговите думи, „Отрядите“ са убили десетки турски войници и представители на „Свободната сирийска армия“, но също не пожела да бъде по-конкретен.\r\nПревод и редакция:", "date": "2018.01.24", "title": "Reuters: „Сирийските демократични сили“ твърдят, че Турция лъже за присъствието на Ислямска държава в Африн"}
{"url": "http://www.focus-news.net/news/2018/01/24/2480849/burgas-kmetat-dimitar-nikolov-izdade-zapoved-za-obyavyavane-na-gripna-epidemiya-na-teritoriyata-na-obshtinata.html", "text": "На основание данните за процента болни хора и разпространението на сезонната зараза, кметът Димитър Николов издаде заповед за обявяване на грипна епидемия на територията на общината. Това съобщиха от пресцентъра на Община Бургас. В тази връзка от днес на обяд до 29 януари (включително) се преустановяват учебните занятия във всички бургаски училища.\r\nВ сила влизат и противоепидемични мерки за снижаване на заболеваемостта, като прекратяване на плановите операции в лечебните заведения, преустановяване на свижданията, консултациите на здрави бременни жени и деца, както и всички профилактични прегледи и имунизации.\r\nДетските градини ще продължат да работят с режим на \"засилен филтър\".\r\nОбщина Бургас призовава своите жители и гости да избягват посещаване на събития от масов характер.", "date": "2018.01.24", "title": "Бургас: Кметът Димитър Николов издаде заповед за обявяване на грипна епидемия на територията на общината"}
{"url": "http://www.focus-news.net/news/2018/01/24/2480850/vitseprezidentat-iliyana-yotova-nedoumyavam-zashto-balgarskite-obshtnosti-v-chuzhbina-byaha-izklyucheni-ot-temata-za-balgarskoto-evropredsedatelstvo.html", "text": "Недоумявам защо българските общности в чужбина бяха изключени от темата за българското европредседателство. Това каза на пресконференция вицепрезидентът Илияна Йотова по повод една година от встъпването си в длъжност, предаде репортер на Агенция „Фокус“. „За съжаление, срещнах една разделена България и един обезверен народ. Хората очакват от нас да бъдем и техни говорители. Хората очакват промяна. Фокусът в моята работа беше тази с нашите сънародници зад граница, с разбирането, че не са само формални задължения, а кауза. За тези хора България е истинската родина. Със силата на президентската институция искам да им кажа, че България стои зад тях. Казах им навсякъде, че те са огромен потенциал за страната. Амбицията ми надскача отделни политики, надскача един мандат“, заяви Йотова. Тя уточни, че не могат да върнат всички наши сънародници у нас, но могат да работят спешно за съхранение на самосъзнанието. „Българските общности могат да бъдат чудесно лоби на България. Не доумявам защо тези общности бяха изключени от темата за българското председателство. С ясното съзнание сме, че тази политика не може да бъде самоцел. Срещнах се с българските общности в 10 страни с ясното съзнание, че решаваме конкретни проблеми. Очертавахме дългосрочни перспективи. Вчера един български министър каза фразата, че България в това председателство не трябва да има позиции, защото решенията се взимат от ЕС. Питам аз - а къде сме ние?“, запита вицепрезидентът. \r\nЛюба АЛЕКСИЕВА", "date": "2018.01.24", "title": "Вицепрезидентът Илияна Йотова: Недоумявам защо българските общности в чужбина бяха изключени от темата за българското европредседателство"}
{"url": "http://www.focus-news.net/news/2018/01/24/2480851/pazardzhik-ekoeksperti-sa-izvarshili-proverka-po-signal-za-zamarsyavane-na-vazduha-na-ulitsa-hebros.html", "text": "По сигнал на живеещи на улица „Хеброс“ граждани за изхвърляните сажди и пушек от комина на близката мебелна фабрика, сме извършили проверка. Това каза за Радио „Фокус“ – Пазарджик инж. Панайот Далакчиев, експерт в РИОСВ - Пазарджик. Той обясни, че проверката е извършена вчера от екоексперти и се очаква техния доклад. „Тази фабрика има вече наложена една санкция, сега ще преценим въз основа на новия доклад дали тя да бъде възобновена. Ще разговаряме и с директора на предприятието, за да може да се реши проблема“, коментира Панайот Далакчиев.\r\nВаня НИКОЛОВА", "date": "2018.01.24", "title": "Пазарджик: Екоексперти са извършили проверка по сигнал за замърсяване на въздуха на улица „Хеброс“"}
{"url": "http://www.focus-news.net/news/2018/01/24/2480852/nkzhi-izgradi-optichna-kabelna-mrezha-v-zhp-uchastatsi-cherven-bryag-gorna-oryahovitsa-byala.html", "text": "Компанията продължава да модернизира още 20 жп прелеза в страната\r\nПрез 2017 г. Национална компания „Железопътна инфраструктура“ (НКЖИ) завърши изграждането на оптична кабелна мрежа в участъците по 2-ра жп линия от Червен бряг до Горна Оряховица и по 4-та жп линия от Горна Оряховица до Бяла. Това съобщиха от пресцентъра на НКЖИ. Всички телекомуникационни услуги в посочените жп участъци са изцяло цифровизирани и с високо ниво на надеждност и експлоатация.\r\nВ момента усилено се работи по изграждане на оптичната свързаност по жп участъците Радомир - Благоевград и Горна Оряховица - Каспичан. Така в бъдеще, със стартирането на проекта Русе - Каспичан ще се осигури възможност да бъде затворен оптичен кръг Русе - Варна - Горна Оряховица с модерна оптична мрежа, което значително ще подобри жп комуникациите и повиши тяхната сигурност.\r\nПрез изминалата година беше завършено строителството и предстои въвеждането в експлоатация на маршрутно-релейна централизация в гара Карлуково. За 2018 г. е планирано да продължат дейностите и по повишаване на надеждността на системите и съоръженията на осигурителната техника и телекомуникациите. Очаква се и да стартира изграждането на маршрутно-релейни централизации (МРЦ) с компютърно управление и визуализация, с броячи на оси в гарите Бов, Плевен, Раднево, Червен бряг, Любеново/Предавателна и Дралфа, също и проектиране, доставка и изграждане на маршрутно-компютърна централизация (МКЦ) в гара Синдел. \r\nПредстои изграждане на диспечерска централизация на гари, съоръжени с МРЦ в участък София - Карлово и участъка София - Мездра.\r\nПрез тази година ще бъдат завършени и въведени в експлоатация още 20 броя автоматични прелезни устройства (АПУ вкл. звукова, светлинна сигнализация и автоматична бариера), като е предвидено и изграждането на видеонаблюдение. Прелезите, при които ще бъде направен ремонт и премахване на ръчните бариери са в междугарията: Кърджали - Момчилград; Велинград юг - Цветино; Съединение - Панагюрище; Синдел разпределителна - Разделна; Ясен - Долна Митрополия; Ловеч север - Ловеч; Ловеч - Троян; Русе/Разпределителна - Русе/Запад; Русе/Запад - Русе; Моруница - Бяла; Дреновец - Орешец; Срацимир - Видбол; Орешец - Димово; Благоевград - Симитли; Копиловци - Кюстендил; Монтана - Берковица, както и  в жп гари Момчилград и Търнак. \r\nС монтирането на новите устройства се премахва субективният фактор, повишава се нивото на безопасност чрез модерна апаратура и се намалява времето, в което прелезът е „затворен“.  \r\nНационална компания „Железопътна инфраструктура“ е най-голямото държавно предприятие с над 11 200 служители и е единственият управител на железопътната инфраструктура в страната. Основната дейност на дружеството е да осигурява  капацитет за използване на жп инфраструктурата, да планира, управлява и ръководи влаковата дейност. По железопътната мрежа на България оперират 15 лицензирани жп превозвача – 14 товарни и 1 пътнически.", "date": "2018.01.24", "title": "НКЖИ изгради оптична кабелна мрежа в жп участъци Червен бряг - Горна Оряховица - Бяла"}
{"url": "http://www.focus-news.net/news/2018/01/24/2480853/dobrich-regionalnata-zdravna-inspektsiya-e-konstatirala-povishena-matnost-na-vodata-v-grada.html", "text": "Във връзка с получени в РЗИ - Добрич сигнали за влошени качества на питейната вода в град Добрич, на 23 януари 2018 г. са извършени насочени проверки, придружени с лабораторен контрол в населеното място - пробонабрани са 2 проби вода от различни пунктове. Това съобщиха от пресцентъра на РЗИ - Добрич. Пробите са с влошени органолептични показатели - повишена мътност. Изчакват се резултатите от анализите по микробиологични показатели на пробите питейна вода, с оглед предприемане на мерки спрямо „ВиК Добрич“ АД.\r\nПредвид възникващите проблеми по В и К системата в резултат на аварии и неблагоприятни метеорологични условия, РЗИ - Добрич препоръчва при евентуално съмнение относно качеството на водата при крана на консуматора, за питейно-битови цели да се използва бутилирана вода от търговската мрежа.\r\nПри ползване на вода от резервни съдове, същата преди консумация следва да се преварява.", "date": "2018.01.24", "title": "Добрич: Регионалната здравна инспекция е констатирала повишена мътност на водата в града"}
{"url": "http://www.focus-news.net/news/2018/01/24/2480854/prezidentat-rumen-radev-nyama-voyna-mezhdu-institutsiite-ima-opredeleni-tsennostni-razminavaniya.html", "text": "Няма война между институциите, има определени ценностни разминавания. Това каза на пресконференция президентът Румен Радев по повод една година от встъпването си в длъжност, предаде репортер на Агенция „Фокус“. „Трябва да си отговорим на въпроса има ли корупция в България. Очевидно има. Трябва да си отговорим на въпроса как се противопоставяме на тази корупция. За мен вотът на недоверие е част от усилията, които полага обществото за справянето с корупцията. Оценявам всяко едно усилие в тази насока. Категорично искам да кажа, че няма война между институциите. Има определени ценностни разминавания. С парламента работим в рамките на законите. С премиера на Борисов показахме, че можем да работим заедно и то ефективно. Не приемам българският премиер и германски канцлер да оповестяват покана към чужд държавен глава, а българския президент да го научава от медиите“, заяви Радев. По думите му Турция явно е имала намеса в изборния процес у нас, както и в работата на българското мюсюлманско изповедание. „Когато говорим за отношения с Турция трябва да сме много честни. България трябва да помага да се избегнат рисковете. Досега не съм чул мнението на г-н Борисов“, каза още Румен Радев. \r\n„С г-жа Нинова се виждам толкова често, колкото и с премиера, колкото и с председателя на Народното събрание. Президентът не дължи обяснения и извинения на властта“, добави президентът. \r\nЛюба АЛЕКСИЕВА", "date": "2018.01.24", "title": "Президентът Румен Радев: Няма война между институциите, има определени ценностни разминавания"}
{"url": "http://www.focus-news.net/news/2018/01/24/2480855/mvnr-na-rusiya-sasht-izpolzvat-siriyskata-tematika-za-politikata-si-na-sdarzhane-na-rusiya.html", "text": "САЩ използват сирийската тематика и недоказани обвинения, за да поддържат политиката на сдържане на Русия, но тези опити са обречени на провал, заяви пред РИА Новости заместник-министърът на външните работи на Русия Сергей Рябков.\r\nРябков коментира по този начин последните заявления на американската страна, че Русия може да е причастна към химическата атака в сирийската провинция Източна Гута.\r\n„Вчера имаше няколко заявления на високопоставени представители на САЩ по тази тема, които отидоха прекалено далеч. Всички те могат да бъдат обяснени с една мисъл, която във волно изложение може да звучи така: нас, САЩ, не ни интересува какво мисли по тази тема Русия, защото ние сме прави, друг възглед за случващото се в Сирия не може да има, а тези, които си мислят, че е възможно да изказват алтернативни гледни точки, заслужават порицание и възлагане на отговорността за съучастие в деяния, които, както ние, в САЩ, сме убедени, са се случили“, заяви Рябков.\r\n„По тази тема може да се каже, на първо място, че това е пореден признак за отклоняване от нормите от гледна точка на възприемане на реалността такава, каквато е. И на второ, че това е загуба на емоционалната уравновесеност на тези, които се занимават със сирийска политика в САЩ“, добави руският политик.\r\nСпоред неговите думи, заявленията и действията на САЩ може да се разглеждат като опит „за използване на сирийски „материал“ за продължаване на обречената на провал политика на „сдържане“ на Русия“.\r\nПревод и редакция:", "date": "2018.01.24", "title": "МВнР на Русия: САЩ използват сирийската тематика за политиката си на сдържане на Русия"}
{"url": "http://www.focus-news.net/news/2018/01/24/2480856/mkd-makedoniya-spored-pavlos-vaskopulos-lider-na-vinozhito-reshenie-v-spora-za-imeto-shte-se-nameri-edva-kogato-gartsiya-priznae-makedonskata-identichnost.html", "text": "Лидерът на македонистката организация в Гърция \"Виножито\", Павлос Васкопулос, смята че решение в спора за името ще се намери едва когато Гърция признае македонската идентичност, в интервю за скопското издание \"МКД\".\r\nСпоред Васкопулос допълнително влияние върху позицията на Гърция може да окаже и \"влошеното положение на Гърция спрямо западните ѝ партньори\".\r\nЛидерът на македонистите твърди, че \" македонското малцинство в Гърция не са аргумент за членството на Македония в НАТО, въпреки че страната е далеч от зачитането на правата му.\"\r\nПавлос Васкопулос определя участниците в митинга в Солун като \"малки групи от обществото, въпреки че всеки средностатистически грък е трениран да мисли като протестиращите.\"Агенция \"Фокус\" припомня: \"Виножито\" или политическа партия \"Виножито\"(The Rainbow Party), член на Европейския свободен алианс, претендира да представлява интересите на определящите се като етнически македонци на територията на Гърция. Организацията е създадена през 1994 г. и първоначално се свързва с идеята за възстановяване на дейността на Комунистическата партия в Гърция. \r\nсмята се еквивалент на действащата в България нерегистрирана сепаратистка организация \"ОМО\"Илинден\"-Пирин и заедно с нея търси международно финансиране за дейността си в защита на т.нар. човешки права на етническите македонци.\r\nНа 27 април 2007 г. Агенция \"Фокус\" съобщи за посещение на в САЩ \"свободните македонци\" Павлос Васкопулос и Стойко Стойков, лидер на ОМО \"Илинден\"-Пирин, организирано и финансирано от Обединената македонска диаспора и за проведени срещи с представители на Конгреса по повод на правата на македонците в България и в Гърция.", "date": "2018.01.24", "title": "МКД (Македония): Според Павлос Васкопулос, лидер на \"Виножито\", решение в спора за името ще се намери едва когато Гърция признае македонската идентичност"}
{"url": "http://www.focus-news.net/news/2018/01/24/2480857/vratsa-politsiyata-predotvrati-telefonna-izmama-za-4-000-lv.html", "text": "Полицията предотврати телефонна измама за 4 000 лв.. Това съобщиха от ОДМВР - Враца. Сигналът е получен на 23 януари в РУ - Враца от 72-годишен мъж. Той е заявил, че неизвестно лице се обадило на домашният му телефон, представило се за лекар, който съобщил, че дъщерята на възрастния човек е претърпяла животоспасяваща операция, за която трябва да заплати сумата от 4 000 лв. Сигналът е посетен от служители на РУ - Враца, които предотвратили опита за телефонна измама.", "date": "2018.01.24", "title": "Враца: Полицията предотврати телефонна измама за 4 000 лв."}
{"url": "http://www.focus-news.net/news/2018/01/24/2480858/reuters-siriya-opredeli-tvardeniyata-che-izpolzva-himicheski-orazhiya-kato-lazhi.html", "text": "От сирийското правителство заявиха в сряда, че твърденията на френския и американския външни министри, че продължава да използва химически оръжия са лъжи, предава Reuters.\r\nВъв вторник, държавният секретар на САЩ Рекс Тилърсън заяви, че сирийското правителство може още да използва химически оръжия, след американските подозрения за атака с хлорин в бунтовнически анклав в сирийската провинция Източна Гута в понеделник.\r\nПревод и редакция:", "date": "2018.01.24", "title": "Reuters: Сирия определи твърденията, че използва химически оръжия като лъжи"}
{"url": "http://www.focus-news.net/news/2018/01/24/2480859/burgas-regionalniyat-shtab-za-borba-s-grip-i-ostri-respiratorni-zabolyavaniya-shte-zasedava-za-tova-dali-da-se-obyavi-gripna-epidemiya-v-oblastta.html", "text": "В 11.00 часа Регионалният щаб за борба с грип и остри респираторни заболявания ще заседава за това дали да се обяви грипна епидемия в областта. Това каза за Радио \"Фокус\" - Бургас д-р Вергиния Цанова, зам.-директор на РЗИ - Бургас. През тази седмица болните са 236 при наблюдавани 10 000 души население .Грипната ваканция ще бъде до понеделник включително.\r\nМария РУСЕВА", "date": "2018.01.24", "title": "Бургас: Регионалният щаб за борба с грип и остри респираторни заболявания ще заседава за това дали да се обяви грипна епидемия в областта"}
{"url": "http://www.focus-news.net/news/2018/01/24/2480860/plovdiv-spetsializirana-politseyska-operatsiya-po-liniya-na-bezopasnostta-i-ohrana-na-reda-se-provezhda-na-teritoriyata-na-ru-hisarya.html", "text": "Специализирана полицейска операция се провежда в момента на територията на РУ – Хисаря по линия на безопасността и охрана на реда. Това съобщи за Радио „Фокус“ - Пловдив говорителят на ОДМВР. Операцията е в малките и отдалечени населени места на общината и се провежда от смесени екипи на Жандармерията, сектор „Специализирини полицейски сили“ и служители на районното управление. Подобни акции са периодични, като последните бяха в Карлово. След приключване на операцията ще бъде представена обобщена справка за резултатите от нея.\r\nЦветана ТОНЧЕВА", "date": "2018.01.24", "title": "Пловдив: Специализирана полицейска операция по линия на безопасността и охрана на реда се провежда на територията на РУ – Хисаря"}
{"url": "http://www.focus-news.net/news/2018/01/24/2480861/prof-d-r-lalko-dulevski-iss-stapkite-kam-evrozonata-i-erm-ii-tryabva-da-se-izvarshvat-na-printsipa-na-tihata-finansova-diplomatsiya.html", "text": "Стъпките към еврозоната и особено към ERM II трябва да се извършват на принципа на тихата финансова дипломация, без много шум. Това каза проф. д-р Лалко Дулевски, председател на Икономическия и социален съвет (ИСС), на пресконференция относно присъединяването на България към ERM II и еврозоната, предаде репортер на Агенция „Фокус“. „Защото влизането в ERM II не е въпрос на воля, на вик, на натиск, а на много внимателно преценяване и решение, и то не само от страна на страните членки, не само от Комисията, но най-ключова роля ще има Европейската централна банка. Тя има право на вето и, ако го наложи в последния момент, ще блокира всякакви намерения на ЕК и страните-членки. Ето за това считаме, че ние не можем предварително да им „тропнем върху масата“ или да поставяме условия, след като все пак имат някакви съображения  и трябва да се действа дипломатично“, обоснова се проф. Дулевски. Той подчерта, че българските правителства от приемането ни в Европейския съюз до сега наистина са полагали усилия за нашето присъединяване към механизма ERM II. „Малко хора в българското общество знаят, че още през 2006 година Българската централна банка в комбинация с българското правителство заявяват първи намерения за влизане в ERM II“, отбеляза проф. Дулевски. Той допълни, че след правителството, много важна е и ролята на БНБ, която има една много активна дейност, но пак на принципа на тихата банкова и финансова дипломация. \r\nВесела АЛЕКСАНДРОВА", "date": "2018.01.24", "title": "Проф. д-р Лалко Дулевски, ИСС: Стъпките към еврозоната и ERM II трябва да се извършват на принципа на тихата финансова дипломация"}
{"url": "http://www.focus-news.net/news/2018/01/24/2480862/plovdiv-tyalo-na-76-godishen-mazh-obyaven-za-izdirvane-prez-2017-godina-e-otkrito-v-napoitelen-kanal-kray-selo-markovo.html", "text": "Тяло на 76-годишен мъж, обявен за издирване през 2017 година, е открито в напоителен канал между пловдивския квартал „Коматево“ и село Марково. Това съобщиха за Радио „Фокус“ – Пловдив от Областната дирекция на МВР. Сигналът за намереното тяло е подаден около 14.00 часа вчера от случайни минувачи. При извършения оглед не са открити следи от насилие. Самоличността на мъжа е установена, като след проверката е станало ясно, че е бил обявен за издирване в края на октомври 2017 година. Образувано е досъдебно производство.\r\nТони МИХАЙЛОВ", "date": "2018.01.24", "title": "Пловдив: Тяло на 76-годишен мъж, обявен за издирване през 2017 година, е открито в напоителен канал край село Марково"}
{"url": "http://www.focus-news.net/news/2018/01/24/2480863/veliko-tarnovo-napalno-izgasen-e-pozharat-v-staroto-voenno-uchilishte-v-grada-dezhurni-ekipi-na-pozharnata-ostavat-na-myasto.html", "text": "Напълно изгасен е пожарът в старото военно училище в града. това съобщи за Радио „Фокус“ – Велико Търново инж. Красимир Кръстев, началник на Регионална дирекция „Пожарна безопасност и защита на населението“ – Велико Търново. Сигнал за възникнал пожар в изоставените постройки е получен вчера около 17.30 часа от преминаващи граждани. Пожарът обхвана единия корпус на триетажната сградата, който е с площ около 1500 кв. метра. Горели са струпани отпадъци, стари дюшеци и гуми, намиращи се на първия етаж. Пламъците обхванали и подземната част от сградата. „Сградата е гредоред и пожарът много лесно премина от единия до другия етаж. За наша радост не успя да обхване покривната конструкцията. Там щеше да бъде изключително сложно за погасяване, тъй като подходите са от пръст и няма възможност нашите автомобили да достигнат в близост, нито пък нашата пожарна стълба да стигне до място. Щеше да бъде изключително сложно. Хубаво е, че пожарът е възникнал  в светлата част от денонощието, успели са да го видят навреме преминаващи граждани, да подадат сигнала и ние успяхме да се справим“, посочи инж. Кръстев. Той съобщи, че около 4 - 5 часа е продължило локализирането на пожара, а дейностите по самото му гасене са продължили до 10.00 часа тази сутрин. Около 10 пожарникари участваха в гасенето, а в сформирания щаб за вземане на решения са участвали четирима служители от Регионалната дирекция. Два екипа ще останат на място през целия ден, за да следят дали пожарът няма да се възобнови. В края на деня Щабът ще се събере, за да реши дали дежурен екип да остане и през нощта. Предстои извършването на допълнителни огледи за установяване от къде е тръгнал пожара. По думите на инж. Кръстев вероятно той е предизвикан от бездомници и клошари. Той припомни, че в близост се намират сградите на НАП и Областна администрация. Няма опасност за преминаващите. По рано районът е бил отцепен, но в момента вече се преминава свободно.\r\nНадежда КРЪСТЕВА", "date": "2018.01.24", "title": "Велико Търново: Напълно изгасен е пожарът в старото военно училище в града, дежурни екипи на Пожарната остават на място"}
{"url": "http://www.focus-news.net/news/2018/01/24/2480864/v92-vanshnite-faktori-imat-silno-vliyanie-na-balkanite-zayavi-ekaterina-zaharieva.html", "text": "Министърът на външните работи на България Екатерина Захариева заяви, че външните фактори имат силно влияние в някои страни от Западните Балкани, предава англоезичната редакция на белградското радио В92.\r\nСпоред нея, отговорността за това е на Европейския съюз, защото той не е достатъчно ангажиран в региона.\r\n„Има външно влияние и вината за това е наша, защото нямаме достатъчно присъствие и не сме достатъчно ангажирани в страните от Западните Балкани“, заяви Захариева пред Комитета по външните работи на Европейския парламент.\r\n„Ако ние не сме там, то някой друг, който не е част от европейското семейство и НАТО ще има силно влияние и присъствие“.\r\nПредставяйки приоритетите на българското председателство, Захариева потвърди, че Западните Балкани са най-важния от тях и че региона е много важен за целия континент.\r\n„Убедени сме, че няма как да има стабилност или сигурност за Европа, без стабилност и сигурност на Западните Балкани“, подчерта Захариева.\r\nПревод и редакция:", "date": "2018.01.24", "title": "В92: „Външните фактори имат силно влияние на Балканите“, заяви Екатерина Захариева"}
{"url": "http://www.focus-news.net/news/2018/01/24/2480865/silistra-chetirima-kandidati-za-kmet-na-kmetstvo-sredishte-sa-registrirani-v-oik-kaynardzha-za-predstoyashtite-chastichni-izbori-na-18-fevruari.html", "text": "Четирима кандидати за кмет на кметство Средище са регистрирани в ОИК- Кайнарджа. Това съобщи за Радио“Фокус“ - Шумен Иван Антонов, председател на Общинската избирателна комисия. Бинназ Зубейдинова Мехмедова е издигната от партия „Воля“, Гошо Иванов Манов е кандидатът на ПП ГЕРБ, Дженгис Мехмед Адем е издигнат от ДПС, а Руждин Фаиков Селимов е предложен от ВМРО - Българско национално движение“. Предизборната кампания се открива на 29 януари. „На 28 януари ще бъдат обявени окончателно кандидатите за кметския пост в Средище, тъй като предстои проверка на документите, които са подали“, обясни Антонов. С решение на ОИК - Кайнарджа са назначени и двете секционни избирателни комисии за частичните избори за кмет на кметство Средище, насрочени за 18 февруари, като и двете са в състав от 5 души.\r\nИвелина ИВАНОВА", "date": "2018.01.24", "title": "Силистра: Четирима кандидати за кмет на кметство Средище са регистрирани в ОИК - Кайнарджа за предстоящите частични избори на 18 февруари"}
{"url": "http://www.focus-news.net/news/2018/01/24/2480866/kyustendil-bolnitsata-v-grada-e-v-gotovnost-da-posreshtne-po-golyam-broy-patsienti-zaradi-gripnata-valna.html", "text": "Болницата в града е в готовност да посрещне по-голям брой пациенти заради грипната вълна. Това каза пред Радио „Фокус” – Кюстендил д-р Александър Величков, управител на Многопрофилна болница за активно лечение „Д-р Никола Василиев” – Кюстендил. „Това не е нещо ново за нас, всяка година има пик на този вид заболявания. Подготвени сме с необходимите количества препарати и медикаменти. Имаме възможност да реагираме адекватно, ако това се наложи”, каза д-р Александър Величков. По думите му във всяко едно от отделенията на лечебното заведение, при необходимост могат да бъдат разкрити допълнителни легла за пациентите.\r\nВенцеслав ИЛЧЕВ", "date": "2018.01.24", "title": "Кюстендил: Болницата в града е в готовност да посрещне по-голям брой пациенти заради грипната вълна"}
{"url": "http://www.focus-news.net/news/2018/01/24/2480867/prezidentat-rumen-radev-prez-godinite-ot-prezidentskata-institutsiya-se-otnemat-pravomoshtiya-i-tova-ne-e-dobre-za-balgarskata-demokratsiya.html", "text": "През годините от президентската институция се отнемат правомощия. Това каза на пресконференция президентът Румен Радев по повод една година от встъпването си в длъжност, предаде репортер на Агенция „Фокус“. „Началникът на НСО не е подавал рапорт за освобождаванеЗнаете, че в момента тече прокурорска проверка, но тук става въпрос за проблеми със законите. Мандатът на предишния президент бе белязан с голям срив в авторитета на институцията, която загуби контрола на Държавната агенция за разузнаване и на Националната служба за охрана. ДАР от служба, пряко подчинена на президента, стана служба пряко подчинена на Министерски съвет. НСО от служба пряко подчинена на президента, стана служба към президента, който осъществява по същество нейното ръководство и контрол по 3 начина - да назначава началника след съгласуване с Министерски съвет, да утвърждава щата и да удостоява с висше офицерско звание, а реалният контрол по закон се осъществява от постоянна комисия в парламента. Така че към момента началникът на НСО по закон няма пряк началник\" коментира държавният глава. \r\n\"Мисля, че това, което става не е добре за българската демокрация, тя се основава на баланса на власти. Когато този баланс между институциите се наруши в полза на една, когато имаме прекалена концентрация на власт в ръцете на правителството - и формална, и неформална, резултатите са налице\", каза още Радев.\r\nтой отрече да има намерения да създава нова партия. \"Нормално е моите разбирания и тези да срещат подкрепа и разбирания в една или друга политическа сила. Нямам никакво намерение да създавам самостоятелен политически проект. Това съм го обявил отдавна и не съм се отклонил в тази насока\", коментира държавният глава\r\nЛюба АЛЕКСИЕВА", "date": "2018.01.24", "title": "Президентът Румен Радев: През годините от президентската институция се отнемат правомощия и това не е добре за българската демокрация"}
{"url": "http://www.focus-news.net/news/2018/01/24/2480868/razgrad-po-niska-ot-srednata-za-stranata-e-zabolevaemostta-ot-ostri-respiratorni-infektsii-v-oblastta.html", "text": "Задържа се нивото на заболеваемостта от остри респираторни инфекции в Разград. За изтеклата седмица тя е 143.88 на 10 000 души население, колкото и през предходната седмица и остава по-ниска от средната за страната, която е 189,02, съобщи за Радио „Фокус“ - Шумен д-р Рени Кирякова от Регионална здравна инспекция - Разград. Най-засегната остава групата 0 - 4 години - 15 заболели, следва групата 5 - 14 години – 11, по 10 болни има в групите 15 - 29 и 30 - 64 години. Регистрирани са 9 пневмонии, които са хоспитализирани. От Разград са изпратени 7 проби за изследване в Националния център по заразни болести, резултатите се очакват към края на седмицата. \"Данните за заболеваемостта в Разград се следят ежедневно, засега няма съобщения за голям брой заболели от отри респираторни инфекции сред учащите и децата в детските градини\", посочи д-р Кирякова.\r\nИвелина ИВАНОВА", "date": "2018.01.24", "title": "Разград: По-ниска от средната за страната е заболеваемостта от остри респираторни инфекции в областта"}
{"url": "http://www.focus-news.net/news/2018/01/24/2480869/kyustendil-uvelichavat-se-prekite-chuzhdestranni-investitsii-v-oblastta.html", "text": "Увеличават се преките чуждестранни инвестиции в областта. Това каза пред Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро – Югозапад. По думите ѝ в рамките на една година направените преки чуждестранни инвестиции в предприятията от нефинансовия сектор възлизат на 43.7 млн. евро, което е с 4% повече в сравнение с предходната година. Най-голяма е стойността на направените чуждестранни инвестиции в промишлените предприятия в областта – 26.3 млн. евро или с 9.9% повече. Най-много преки чуждестранни инвестиции са направени в предприятията на територията на община Кюстендил, като в сравнение с предходната година се увеличават със 7.8%. Отчита се намаление на направените чуждестранни инвестиции в общините Дупница и Сапарева баня съответно с 1.9 и 1.4% спрямо предходната година.\r\nВенцеслав ИЛЧЕВ", "date": "2018.01.24", "title": "Кюстендил: Увеличават се преките чуждестранни инвестиции в областта"}
{"url": "http://www.focus-news.net/news/2018/01/24/2480870/parlamentat-sazdade-publichen-natsionalen-elektronen-registar-na-litsa-targuvashti-s-poseven-i-posadachen-material.html", "text": "Депутатите приеха окончателни промени в Закона за посевния и посадъчния материал, според които Изпълнителната агенция по сортоизпитване, апробация и семеконтрол ще поддържа публичен национален електронен регистър на лица, търгуващи с посевен и посадъчен материал, предаде репортер на Агенция „Фокус“. Съгласно промените производство на посевен и посадъчен материал могат да извършват лица, регистрирани като земеделски стопани и сключилите договор с притежателя на сертификат, когато сортът е защитен. \r\nДеница КИТАНОВА", "date": "2018.01.24", "title": "Парламентът създаде публичен национален електронен регистър на лица, търгуващи с посевен и посадъчен материал"}
{"url": "http://www.focus-news.net/news/2018/01/24/2480871/v92-prezidentat-na-sarbiya-shte-vzeme-uchastie-v-svetovniya-ikonomicheski-forum-v-davos.html", "text": "Президентът на Сърбия Александър Вучич ще участва в 48-ото издание на Световния икономически форум в Давос, Швейцария, който ще се проведе от 24 до 26 януари, предава англоезичната редакция на белградското радио В92, като се позовава на съобщение от президентския кабинет.\r\nВучич ще даде реч в Давос, по време на сбирка под надслова „Европа в Света“, от перспективата на Западните Балкани, а освен това ще вземе участие в сесия за „ускорения процес на дългосрочното развитие“, както и в дискусия по темата за Новите лидери за Европа.\r\nСръбският държавен глава ще участва в срещи с присъствието на германския канцлер Ангела Меркел, френския президент Еманюел Макрон, председателят на Европейската комисия Жан-Клод Юнкер и президентът на САЩ Доналд Тръмп.\r\nПо време на тридневния си престой в Давос, Вучич трябва да проведе разговори с Комисарят по европейска политика за съседство и преговори за разширяване Йоханес Хан, президентът на Полша Анджей Дуда, както и други служебни лица и предприемачи.\r\nПревод и редакция:", "date": "2018.01.24", "title": "В92: Президентът на Сърбия ще вземе участие в Световния икономически форум в Давос"}
{"url": "http://www.focus-news.net/news/2018/01/24/2480872/razgrad-uchenichki-ot-isperih-sa-predali-v-politsiyata-nameren-skap-mobilen-telefon.html", "text": "Ученички намериха скъп мобилен телефон и го предадоха в полицията, съобщиха от ОДМВР - Разград. Седмокласничката Селин Сами и петокласничката Даяна Янкова от ОУ „Васил Априлов“ – град Исперих се прибирали от училище около 17.00 часа на 23 януари. По пътя на тротоара намерили изгубен GSM, сребрист на цвят, висок клас. Момичетата го занесли и предали в Районото управление – Исперих, като обяснили подробно къде и как са го открили. Половин час по-късно е установен и собственикът на скъпия телефон. Даяна е част от Детското полицейско управление, което функционира повече от година в училището ѝ.", "date": "2018.01.24", "title": "Разград: Ученички от Исперих са предали в полицията намерен скъп мобилен телефон"}
{"url": "http://www.focus-news.net/news/2018/01/24/2480873/gabrovo-kaso-saedinenie-predizvika-pozhar-na-kashta-v-kv-sirmani-nyama-postradali.html", "text": "Късо съединение предизвика пожар на къща в Габрово. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Сигналът пожар в къща в кв. „Сирмани“ е получен в 21.11 часа. На място е изпратен екип на Районната служба с един противопожарен автомобил и седем пожарникари. При пожара е унищожено домашно имущество. Огледът установил, че причината за произшествието е късо съединение.\r\nЛуиза ТРАНЧЕВА", "date": "2018.01.24", "title": "Габрово: Късо съединение предизвика пожар на къща в кв. „Сирмани“, няма пострадали"}
{"url": "http://www.focus-news.net/news/2018/01/24/2480874/aleksandar-simov-bsp-prez-parvata-godina-na-prezidenta-radev-gerb-se-opitvaha-da-se-konfrontirat-s-nego-i-melodramatichno-pishtyaha-che-nyamat-pred-sebe-si-rosen-plevneliev.html", "text": "През първата година на президента Радев ГЕРБ се опитваха да се конфронтират с него и мелодраматично пищяха, че нямат пред себе си Росен Плевнелиев. Това каза народният представител от ПГ на „БСП за България“ Александър Симов за първата година от встъпването в длъжност на държавния глава Румен Радев, предаде репортер на Агенция „Фокус“. По думите му няма нормален човек, който да отрече, че съществуват искри между институциите. „Според мен желанието за война е особено от едната институция. Онази прословута фраза на Румен Радев: „Ако искат война, ще я получат“ не беше призив за тръгване по бойната пътека, а предупреждение да не се закачат с него“, коментира Симов. Според него президентът е прав, че парламентарната република атрофира и това се дължи на „негово превъзходителство Бойко Борисов“. „Както виждате, той отказа да дойде дори на дебатите по вота на недоверие към неговото правителство. Това е трайна и системна черта на политиката на ГЕРБ“, заяви депутатът. \r\nДеница КИТАНОВА", "date": "2018.01.24", "title": "Александър Симов, БСП: През първата година на президента Радев ГЕРБ се опитваха да се конфронтират с него и мелодраматично пищяха, че нямат пред себе си Росен Плевнелиев"}
{"url": "http://www.focus-news.net/news/2018/01/24/2480875/pernik-desetata-rabotilnitsa-za-maski-mechkarnitsa-shte-raboti-po-vreme-na-27-iya-mezhdunaroden-festival-na-maskaradnite-igri-surva-v-grada.html", "text": "Десета юбилейна работилница за маски, наречена \"Мечкарница\", ще работи по време на 27-ия Международен фестивал на маскарадните игри \"Сурва\" - 2018 в Перник. Това съобщиха от пресцентъра на Община Перник. Тя ще бъде открита на 26 януари в 10.30 часа във фоайето на Общинския младежки дом. По традиция в нея ще участват едни от най-добрите майстори на сурвакарски маски и народни занаяти в Пернишко. Сред тях са Димитър Димитров от Брезник, Николай Ставрев от с. Елов дол, Деян Илчов от с. Люлин, Владислав Никифоров от с. Копаница, майсторът на опинци от кв. \"Калкас\" Петър Янакиев. По време на откриването на работилницата с плакет за \"най-славен майстор\" в изработването на маски ще бъде отличен майсторът Малин Будинов от село Лесковец по повод неговата 70-годишнина. \r\nГостите на работилницата ще могат да наблюдават демонстрации по изработването на маските. В околното пространство в Младежкия дом те ще могат да си купят и сувенири от щандове на Задругата на майсторите и на деца от 9-о Основно училище в Перник.", "date": "2018.01.24", "title": "Перник: Десетата работилница за маски \"Мечкарница\" ще работи по време на 27-ия Международен фестивал на маскарадните игри \"Сурва\" в града"}
{"url": "http://www.focus-news.net/news/2018/01/24/2480876/prof-d-r-lalko-dulevski-iss-iskame-do-kraya-na-evropredsedatelstvoto-balgariya-da-bade-chlen-na-mehanizma-erm-ii.html", "text": "Искаме до края на европредседателството България да бъде член на механизма ERM II. Това каза проф. д-р Лалко Дулевски, председател на Икономическия и социален съвет (ИСС), на пресконференция относно присъединяването на България към ERM II и еврозоната, предаде репортер на Агенция „Фокус“. Проф. Дулевски припомни, че България е заявила намерението си за влизане в еврозоната още през 2016 година. „За съжаление това решение не зависи от нашите намерения. Елегантно, с фина съгласуваност това решение за България се отлага. Имаме стъпки през 2009-2010 година, имаме стъпки през 2016-2017 година. Имаме обаче едно елегантно „не“. Ето защо ние казваме, че сега е моментът. Няма друг момент за България, защото България изпълнява всички условия технически, защото България сега, в момента, е в центъра на фокуса на прожекторите, на управлението на този Съюз, има своята позиция. И днес България трябва да настоява. Искаме до края на европредседателството да бъде решен този въпрос, България да бъде член на механизма ERM II, пак на принципа на тихата дипломация“, заяви проф. Дулевски. Той отбеляза, че и правителството в лицето на финансовия министър Горанов вече официално е заявило тази позиция – че ще кандидатстваме през юни. „Ето в този момент ние единни, силно и ясно казваме, че силно подкрепяме тази стъпка на правителството, настояваме пред всички европейски институции и Европейската централна банка да оценят по достойнство усилията на България и покриването на всички критерии, и всички наши партньори да подкрепят усилията на България да стане член на тази зона“, посочи още председателят на ИСС. По отношение на въпроса цел ли е еврозоната, той припомни, че същият се е разпростирал и за членството ни в ЕС. „Членството в еврозоната е цел сега, но то трябва да се превърне в средство и най-мощния фактор за просперитета на тази държава“, коментира проф. Дулевски. По отношение на развилия се миналата година дебат за петте сценария за бъдещето на ЕС, той изказа опасение, че точно еврозоната може да стане разделителната зона, заради която да видим Европа на две скорости. „Нека гледаме проблема за членството в еврозоната, макар и с известни негативи и предизвикателства, като отговор на въпроса къде ще бъде България, ако не е член след 5 години“, каза още проф. Дулевски \r\nВесела АЛЕКСАНДРОВА", "date": "2018.01.24", "title": "Проф. д-р Лалко Дулевски, ИСС: Искаме до края на европредседателството България да бъде член на механизма ERM II"}
{"url": "http://www.focus-news.net/news/2018/01/24/2480877/tsvetan-tsvetanov-gerb-vazhnoto-e-da-se-nameryat-vazmozhnosti-za-kanali-za-legalna-migratsiya-v-es-za-da-se-protivopostavim-na-nelegalnite.html", "text": "Най-важното в момента е да се намерят възможности за канали за легална миграция в Европейския съюз, за да можем да се противопоставим на нелегалната. Това заяви в Брюксел пред евродепутатите от Комисията по граждански свободи, правосъдие и вътрешни работи на Европейския парламент председателят на ПГ на ГЕРБ и председател на Комисията по вътрешни работи и обществен ред Цветан Цветанов, съобщиха от пресцентъра на ПП ГЕРБ. Той участва в междупарламентарното заседание на комисии, посветено на европейската миграция. Форумът бе открит от председателя на вътрешната комисия на ЕП Клод Морайс и еврокомисаря за миграцията Димитрис Аврамопулос.\r\nЦветан Цветанов подчерта, че като външни граници на ЕС България и Гърция полагат максимални усилия за осигуряване на охраната. Полагат се и максимални усилия за поддържане и осъществяване на работен диалог с Турция за ограничаване на притока на мигранти от там.\r\n\"Необходима е промяна в системата Синя карта, която позволява предоставянето на разрешителни за работа на граждани на трети страни в ЕС, за да можем да се възползваме от опита на квалифицираните кадри\", добави Цветан Цветанов. Той каза също, че българският парламент активно ще участва в интерпарламентарното измерение на промяната на законодателството за Синя карта и другите свързани политики.\r\nВ междупарламентарното заседание участват депутати от националните парламенти на 16 страни-членки, държави от ЕИП, Турция, специалният докладчик на ООН по човешките права на мигрантите Фелипе Гонсалес Моралес, кметът на турската община Газиантеп Фатма Шахин, която получи Нобелова награда за мир за помощта, оказвана на сирийските бежанци.", "date": "2018.01.24", "title": "Цветан Цветанов, ГЕРБ: Важното е да се намерят възможности за канали за легална миграция в ЕС, за да се противопоставим на нелегалните"}
{"url": "http://www.focus-news.net/news/2018/01/24/2480878/vmro-dmpne-zoran-zaev-zadalzhi-makedoniya-s-600-miliona-evro-za-tri-sedmitsi.html", "text": "Правителството на Зоран Заев е задължило Македония с 600 милиона евро само за три седмици. Насила е приет неконституционен Закон за двуезичност,  а от обществеността се крие какво се договаря за името на страната, заявиха от опозиционната македонска партия ВМРО-ДПМНЕ в пореден епизод от словесната война с управлението, оглавявано от Социалдемократическия съюз на Македония (СДСМ) на премиера Заев, пише скопското електронно издание „МКД“.\r\n„Няма демокрация, а съдебните власти държат в затвора патриоти без никакво основание. Видни актьори, художници, режисьори, архитекти, доктори и изтъкнати граждани са обявени за терористи“, продължиха от опозиционната партия.\r\nПревод и редакция:", "date": "2018.01.24", "title": "ВМРО-ДМПНЕ: Зоран Заев задължи Македония с 600 милиона евро за три седмици"}
{"url": "http://www.focus-news.net/news/2018/01/24/2480879/milen-belchev-kmet-na-banite-za-okolo-70-000-lv-sa-shtetite-v-obshtinata-ot-silnite-vetrove-v-kraya-na-minalata-sedmitsa.html", "text": "Щетите, които нанесоха силните ветрове в края на миналата седмица в община Баните възлизат на около 70 000 лв. Това каза за Радио „Фокус“ – Смолян кметът на Община Баните Милен Белчев. \"Общината обяви бедствено положение заради силния вятър, който отнесе покриви на сгради, събори десетки дървета, които повредиха електрически стълбове и оставиха без ток няколко села за две денонощия\", припомни кметът. По думите му ремонтите на частните сгради, чиито покриви частично са отнесени от вятъра, са започнали веднага след утихването му. Пострадали са основно гаражи и стопански сгради. „По отношение на по-големите щети, като физкултурния салон на училището в село Давидково от вчера строителна бригада работи по възстановяване на покрива. Отнесеният покрив на пречиствателната станция в село Стърница се поема от водоснабдителното дружество, тъй като тя е публична - държавна собственост“, добави Белчев. Той отбеляза, че в село Давидково са пострадали покривите на два цеха за производство на пелети, но собствениците им лично ще кандидатстват в Междуведомствената комисия по бедствия и аварии за финансиране. Белчев уточни, че каквото зависи от Общината, се прави за възстановяване на пораженията. Ток вече има във всички села в общината. \"Още в понеделник е внесена докладна с опис на щетите от бедствието в община Баните, която да се изпрати до Междуведомствената  комисия по бедствия и аварии за възстановяване на средствата, вложени в ремонтите\", каза още кметът. Той припомни, че по-голямата част от средствата от предишни бедствени ситуации през годините в общината са разплатени от Комисията. Остават само част от средствата за изграждането на три подпорни стени, изградени преди три години, за които се очакват още около 60 000 лв. от държавата.\r\nНели ГЕРГЬОВСКА", "date": "2018.01.24", "title": "Милен Белчев, кмет на Баните: За около 70 000 лв. са щетите в общината от силните ветрове в края на миналата седмица"}
{"url": "http://www.focus-news.net/news/2018/01/24/2480880/pazardzhik-vav-vsichki-pravoslavni-hramove-v-grada-se-otsluzhva-molitva-protiv-priemaneto-na-istanbulskata-konventsiya.html", "text": "Във всички православни храмове в Пазарджик се отслужва молитва против приемането на Истанбулската конвенция, съобщи за Радио „Фокус“ – Пазарджик отец Стефан Йорданов от Архиерейското наместничество в Пазарджик. Молебният канон към Света Богородица се отслужва след решение на Светия синод и във връзка с неговото становище относно ратифицирането на конвенция. „В тези дни на тежки духовни изпитания на вярата и съвестта на Православния български народ Българската православна църква счита, че истанбулската конвенция би довела до „духовна смърт” на народа“, се казва в позицията на Светия синод. Самата позиция на Българската патриаршия ще бъде официално прочетена на 28 януари, когато църквата отбелязва Неделя на митаря и фарисея. В официалното си становище, публикувано на сайта на Българската патриаршия става ясно, че тя е против въвеждането чрез Истанбулската конвенция на понятия, несъвместими с българския обществен ред, непознати в националната ни правна система, както и срещу прокарването на идеи, несъвместими с вярата на Светата Православна църква. Самият факт, че Истанбулската конвенция поражда спорове в българското общество относно понятия, които въвежда, буди тревога. Няма обяснение и е неприемливо международен договор, който поражда несъмнено обществено несъгласие, да се внася в Народното събрание за обсъждане и ратифициране, без „Обяснителния доклад”, защото той е източник на тълкуване на волята на законодателя. се казва още в позицията.\r\nАлбена ЖИЛЕКОВА", "date": "2018.01.24", "title": "Пазарджик: Във всички православни храмове в града се отслужва молитва против приемането на Истанбулската конвенция"}
{"url": "http://www.focus-news.net/news/2018/01/24/2480881/silistra-1081-e-sredniyat-broy-otsastvashti-po-bolest-uchenitsi-v-oblastta.html", "text": "10.81% е средният брой отсъстващи по болест ученици в област Силистра. Това съобщи за Радио „Фокус“ - Шумен Габриела Миткова, началник на Регионалното управление на образованието. Тя посочи, че всички училища осъществяват учебен процес. Отчита се  намаление на заболелите в основното училище в село Добротица и отсъстващите по болест вече са под 20%, намаляват заболелите в училище „Цанко Церковски“ - село Средище, както и   в училището в село Калипетрово където отсъстващите са 18% при 24% в предходните дни. Към момента в РУО не са постъпвали съобщения от директори на училища за намалени часове заради ниски температури и неотоплени класни стаи.\r\nИвелина ИВАНОВА", "date": "2018.01.24", "title": "Силистра: 10.81% е средният брой отсъстващи по болест ученици в областта"}
{"url": "http://www.focus-news.net/news/2018/01/24/2480882/emsc-zemetresenie-s-magnitud-46-raztrese-gratskiya-ostrov-krit.html", "text": "Поредното земетресение в района Егейско море разтресе остров Крит в около 02:14 българско време, като неговия магнитуд е бил 4,6, според данните на Европейския средиземноморски сеизмологичен център (EMSC).\r\nЕпицентърът на труса е на 329 км южно от Атина и на 89 километра западно-северозападно от Гавдос и е на дълбочина 10 километра.\r\nПревод и редакция:", "date": "2018.01.24", "title": "EMSC: Земетресение с магнитуд 4,6 разтресе гръцкия остров Крит"}
{"url": "http://www.focus-news.net/news/2018/01/24/2480883/kyustendil-po-povod-136-godini-ot-rozhdenieto-na-vladimir-dimitrov-maystora-v-grada-shte-bade-vrachena-natsionalnata-nagrada-za-zhivopis-noseshta-imeto-na-hudozhnika.html", "text": "По повод 136 години от рождението на Владимир Димитров – Майстора в града ще бъде връчена Националната награда за живопис, носеща името на художника. Това съобщиха от пресцентъра на Община Кюстендил. Събитието е се проведе на 1 февруари 2018 г. от 12.00 часа в Художествена галерия „Владимир Димитров – Майстора”. Това е шестото издание на церемонията по връчване на Националната награда за живопис на името на Майстора. Тя съществува от 1973 г. до края на 80-те години на миналия век, след което е възстановена през 2012 г. Националната награда за живопис „Владимир Димитров – Майстора” е своеобразен израз на почитта пред паметта на гениалния художник и отрежда значимо място на град Кюстендил в културния живот на страната. \r\nНаградата се присъжда всяка година на един български художник за изключителните му постижения в изобразителното изкуство през изтеклата година и е учредена от Община Кюстендил и ХГ „Владимир Димитров – Майстора”, Министерството на културата на Република България и Съюза на българските художници. Тя е не просто признание и стимул за българските творци – връчването ѝ се превърна в празник и събитие от национална величина.\r\nОт 2013 г. насам с престижната награда са отличени Андрей Даниел, Свилен Блажев, Ивайло Мирчев, Станислав Памукчиев и Николай Майсторов. Името на новия лауреат на наградата ще бъде обявено на официална церемония в деня на рождението на Майстора – 1 февруари.\r\nПо традиция награденият от предходната година показва изложба в деня на обявяването на следващия носител на наградата. Живописните платна на проф. Николай Майсторов под мотото „100 икони по 100 сонета” ще бъдат експонирани в зала „Стоян Венев”.\r\nВ залите на Галерията присъстващите на събитието ще могат да разгледат и представителната постоянна експозиция с творби на Майстора, както и Изложба живопис на кюстендилския художник Димитър Стоименов (1931 – 1979).\r\nВ 13.30 часа участниците в честването ще посетят къща музей „Владимир Димитров – Майстора” в с. Шишковци. Ще бъдат поднесени цветя пред паметника на Рисувача, както са го наричали жителите на селото, възприемано от Майстора като „Столицата на рая”.", "date": "2018.01.24", "title": "Кюстендил: По повод 136 години от рождението на Владимир Димитров – Майстора в града ще бъде връчена Националната награда за живопис, носеща името на художника"}
{"url": "http://www.focus-news.net/news/2018/01/24/2480884/pernik-opredelen-e-sastavat-na-zhurito-za-otsenyavane-na-survakarskite-grupi-po-vreme-na-27-iya-mezhdunaroden-festival-na-maskaradnite-igri.html", "text": "Определен е съставът на журито за оценяване на сурвакарските групи по време на 27-ия Международен фестивал на маскарадните игри. Това съобщиха от пресцентъра на Община Перник. Журито, което ще оценява и класира групите сурвакари и кукери, участващи в 27-ия Международен фестивал на маскарадните игри „Сурва” 2018 в Перник ще се определя в състав: \r\nПредседател: проф. Георг Краев - НБУ \r\nЧленове: \r\n- Проф. Венета Янкова - Шуменски университет; \r\n- Доц. д-р Валентина Ганева – Райчева - Институт за етнология и фолклористика с Етнографски музей при БАН; \r\n- Д-р Милена Любенова - Институт за етнология и фолклористика с Етнографски музей при БАН; \r\n- Цветана Манова - етнолог, дългогодишен член на фестивалното жури; \r\n- Елена Темелкова - художник, директорът на художествената галерия в Перник; \r\n- Тодор Танговски - представител на кукерската група от село Войнягово; \r\n- Тодор Тодоров - хореограф, представител на сурвакарската група от с. Ярджиловци; \r\n- Румен Сергиев - представител на сурвакарската група от с. Дивотино;\r\nВ състава на журито влизат представители на групите, които на предния фестивал са отличени с най-голямата награда - \"Златна маска\". Тази година в журито ще има трима представители на групите, които миналата година станаха носители на \"Златна маска\" от Сурва, тъй като при сурвакарите бяха дадени две големи награди.", "date": "2018.01.24", "title": "Перник: Определен е съставът на журито за оценяване на сурвакарските групи по време на 27-ия Международен фестивал на маскарадните игри"}
{"url": "http://www.focus-news.net/news/2018/01/24/2480885/veliko-tarnovo-6-godini-lishavane-ot-svoboda-poluchi-24-godishen-retsidivist-napadnal-s-nozh-zhena-i-napravil-opit-da-ya-iznasili.html", "text": "6 години лишаване от свобода получи 24-годишен рецидивист, нападнал с нож жена и направил опит да я изнасили. Това съобщиха от пресцентъра на Апелативна прокуратура - Велико Търново. По обвинение на Районна прокуратура – Велико Търново 24-годишен рецидивист, нападнал с нож жена и направил опит да я изнасили е осъден. Делото е разгледано по реда на съкратено съдебно следствие при което подсъдимият се призна за виновен и приема за верни фактите изложени в обвинителният акт. \r\nЗа извършеното деяние на Георги Д. е наложено наказание от девет години лишаване от свобода, което съгласно закона е редуцирано с една трета, като е определено наказание от шест години лишаване от свобода при строг режим.\r\nГеорги Д. е осъден за това, че на 1 юни 2017 г. в гр. Велико Търново, на  ул. „Д. Рашев“, направил опит да се съвкупи с лице от женски пол, като я принудил към това със сила – дърпане за косата, удар с твърд предмет в главата и седем пробождания с нож по шията и главата, като й причинил средна телесна повреда. Опитът за изнасилване представлява опасен рецидив и е останал недовършен по независещи от дееца причини. \r\nОбвиняемият е осъждан многократно. След като изтърпял последното наказание лишаване от свобода работел на различни места, като в началото на май 2017 г., пристигнал в гр. Велико Търново, започнал работа в местна фирма като общ работник и наел апартамент на ул. „Д. Рашев“. \r\nНа 31.05.2017 г. късно вечерта отишъл до изоставена сграда в близост до „Макдоналдс“, за да краде кабели. Срязал два кабела с медни жила, обелил ги и ги скрил в близките храсти с намерение на другия ден да ги продаде. На връщане, към 00.15 часа на 1 юни 2017 г., забелязал такси, което спряло и от него слязла жена.  Решил да прави секс с жената на всяка цена. Извадил ножа, с бързи крачки  настигнал жертвата си, хванал косата й и я ударил по главата. Без да я пуска я пробол с ножа в шията. Тъй като пострадалата не спирала да крещи за помощ, той нанесъл още няколко пробождания. Окървавената  жена се свлякла на земята, а обвиняемият  я хванал за глезените на двата крака и започнал да я влачи към тревиста местност, като по настилката оставала кървава диря. В този момент светнали фарове на таксиметров автомобил, който спрял на отбивката. Обвиняемият се уплашил, оставил жертвата си и побягнал. По искане на прокуратурата Георги Д. е взета мярка за неотклонение „задържане под стража“.\r\nПрисъдата подлежи на обжалване пред Окръжен съд - Велико Търново.", "date": "2018.01.24", "title": "Велико Търново: 6 години лишаване от свобода получи 24-годишен рецидивист, нападнал с нож жена и направил опит да я изнасили"}
{"url": "http://www.focus-news.net/news/2018/01/24/2480886/prezidentat-rumen-radev-sega-ne-e-momentat-da-ratifitsirame-istanbulskata-konventsiya.html", "text": "Моят призив към парламента е да се прояви разум. Сега не е моментът да ратифицираме Истанбулската конвенция. Това каза на пресконференция президентът Румен Радев по повод една година от встъпването си в длъжност, предаде репортер на Агенция „Фокус“. По думите на държавния глава има изключително важни теми за нашето общество като бедността, престъпността, корупцията и демографската катастрофа. \"Очаквам правителство и парламент да запретнат ръкави и да си напишат домашното час по-бързо, това очакват и българите\", заяви Радев. По думите му тази конвенция не трябва да се използва като параван за отвличането на вниманието и отбеляза, че само приемането на конвенцията ,без реално работещи закони няма да ни свърши работа.\r\n„Истанбулската конвенция е много показателна какво не трябва да правим - да подписваме документ, без да е дебатиран тук, без да знаем какво реално следва от него. Също така от сърцето на Европа да се дават декларации, че ние ще приемем тази конвенция, без да се е произнесъл българският парламенти, без да е изчерпан един задълбочен, пълноценен дебат в нашето общество“.\r\n„Факт е, че в България има насилие над жени и деца, че има домашно насилие. Факт е, че имаме пропуски в нашето законодателство, което трябва да бъде обновено\", каза държавният глава, но отбеляза, че Истанбулската конвенция разделя и взривява обществото. \"Под тази благородна инициатива прозира една друга идеология. Трябва наистина обществото да се произнесе по нея\", каза Радев. Той добави, че трябва да обновим нашите закони, така че да има реална защита и държавата да бъде не толкова наблюдател,  констатиращ това насилие, а да бъде закрилник на правата на жените и децата. \r\nРумен Радев подчерта, че по темата няма никакъв разкол в президентската институция.\r\nЛюба АЛЕКСИЕВА", "date": "2018.01.24", "title": "Президентът Румен Радев: Сега не е моментът да ратифицираме Истанбулската конвенция"}
{"url": "http://www.focus-news.net/news/2018/01/24/2480887/sport-uefa-tegli-zhrebiya-za-ligata-na-natsiite-dnes.html", "text": "Днес ще станат ясни съперниците на България за груповата фаза на новия турнир под егидата на УЕФА – Лига на нациите. В 13:00 часа българско време в Лозана ще се състои жребият за надпреварата, която ще се проведе през септември, октомври и ноември 2018 година.\r\nОтборите са разделени в четири лиги. България е в трета урна на жребия в Лига \"C\", като вероятни съперници са Унгария, Румъния, Шотландия, Словения, Гърция, Сърбия, Албания, Норвегия, Кипър, Естония и Литва.\r\nПобедителите във всяка от 4-те дивизии ще си разпределят 4 квоти за Евро 2020-а. Ако някои от тимовете са се класирали за финалите на шампионата чрез квалификациите, мястото им в плейофите ще бъде заето от следващия отбор в съответната група.", "date": "2018.01.24", "title": "Спорт: УЕФА тегли жребия за Лигата на нациите днес"}
{"url": "http://www.focus-news.net/news/2018/01/24/2480888/georgi-gyokov-bsp-podkrepya-ratifikatsiyata-na-konventsiyata-za-minimalnite-zaplati-i-ochakvame-v-kratki-srokove-da-bade-sazdaden-mehanizam-za-opredelyaneto-na-tezi-vaznagrazhdeniya.html", "text": "БСП подкрепя ратификацията на Конвенцията за минималните заплати и очакваме в кратки срокове да бъде създаден механизъм за определянето на минималните възнаграждения. Това каза народният представител от ПГ на „БСП за България“ Георги Гьоков по време на дебатите по ратификацията на Конвенцията № 131 на Международната организация за труда за определяне на минималната работна заплата, предаде репортер на Агенция „Фокус“. „ПГ на „БСП за България“ сме основни носители на отговорността за надеждата и борбата за справедливост и единствените, като сме си поставили за цел да осигуряваме надеждна защита на труда на бедните и изоставените, на работниците и служителите и да работим за формирането на широка средна класа и за напредъка на всички. Разглеждаме ратифицирането на конвенцията като сериозна стъпка в посока въвеждането на международни трудови стандарти в областта на заплащането и националното законодателство“, заяви Гьоков. Той отчете, че в България въпросите за трудовото възнаграждение се уреждат с Кодекса на труда, а в българското законодателство отдавна се е наложило понятието минимална месечна работна заплата. „Нямаме отделен Закон за минималната работна заплата, а понятието се налага от Кодекса на труда“, каза депутатът от БСП. „На 22 май 2017 г. ЕК публикува отново предложения за препоръка на Съвета на ЕС към България, която гласи: „в консултация към социалните партньори да състави прозрачен механизъм за определяне на минималната работна заплата“. В тази връзка министърът на труда и социалната политика обеща, че до края на месец юни същата година ще предложи на Националния съвет на тристранно сътрудничество да се обсъди въпроса за бъдещи действия по проблемите, свързани с минималната работна заплата“, каза Гьоков и добави, че няма информация докъде е стигнало това. „Най-вероятно до никъде“, допълни народният представител от БСП. \r\nДеница КИТАНОВА", "date": "2018.01.24", "title": "Георги Гьоков: БСП подкрепя ратификацията на Конвенцията за минималните заплати и очакваме в кратки срокове да бъде създаден механизъм за определянето на тези възнаграждения"}
{"url": "http://www.focus-news.net/news/2018/01/24/2480889/blagoevgrad-nad-35-kg-marihuana-sa-izzeti-pri-proverka-na-neobitaema-baraka-v-selo-igralishte.html", "text": "Над 3.5 кг марихуана са иззети при проверка на необитаема барака в село Игралище. Това съобщиха от ОДМВР - Благоевград. Проверката е осъществена на 23 януари 2018 г. от полицейски служители на РУ - Сандански като част от акция по линия на противодействие на съхранението и разпространението на наркотични вещества. До необитаемата барака в село Игралище са открити два чувала, съдържащи съответно около 1.115 килограма тревиста маса и и около 2.410 килограма тревиста маса, която след направен полеви тест е реагирала положително на канабис. \r\nПри извършена проверка на ливада в село Игралище е намерена и иззета около 1 195 грама суха, тревиста маса, реагираща положително на канабис.\r\nЗа случаите е уведомена РП - Сандански. Образувани са досъдебни производства. Работата продължава.", "date": "2018.01.24", "title": "Благоевград: Над 3.5 кг марихуана са иззети при проверка на необитаема барака в село Игралище"}
{"url": "http://www.focus-news.net/news/2018/01/24/2480890/mustafa-karadaya-dps-prezidentat-rumen-radev-se-opitva-da-bade-obedinitel-na-natsiyata-no-glasuvalite-za-nego-imat-malko-po-golemi-ochakvaniya.html", "text": "Президентът Румен Радев се опитва да бъде обединител на нацията, но нашите избиратели, които гласуваха за него, имат малко по-големи очаквания. Това каза пред журналисти в Народното събрание председателят на  ПГ на ДПС Мустафа Карадайъ за първата година от мандата на президента Румен Радев, предаде репортер на Агенция „Фокус“. „Оценяваме положително първата година от мандата на президента Румен Радев“, заяви той. „Президентът имаше и успешни опити да бъде коректив и на законодателната, и на изпълнителната, и на съдебната власт“, каза още Мустафа Карадайъ.\r\nБиляна ИВАНОВА", "date": "2018.01.24", "title": "Мустафа Карадайъ, ДПС: Президентът Румен Радев се опитва да бъде обединител на нацията, но гласувалите за него имат малко по-големи очаквания"}
{"url": "http://www.focus-news.net/news/2018/01/24/2480891/afp-sasht-iskat-da-rabotyat-s-ostanaliya-svyat-zayavi-ministarat-na-finansite-na-stranata-predi-foruma-v-davos.html", "text": "Министърът на финансите на САЩ Стивън Мнучин заяви в сряда, че участието на президента на страната Доналд Тръмп на Световния икономически форум в швейцарския град Давос има за цел да насърчи международните партньорства, въпреки протекционистките политики на администрацията в Белия Дом, предава AFP.\r\n“Това участие цели да представи политиката „Америка на първо място“, която не означава, че нямаме намерение да работим с останалия свят“, заяви Мнучин в кулоарите на елитната бизнес конференция в швейцарския ски курорт.\r\n„Тя означава само, че президента Тръмп ще защитава американските интереси, както и повечето правят за собствените си страни“, добави той.\r\nАмериканският държавен глава трябва да се изкаже пред делегатите на форума в петък.\r\nПревод и редакция:", "date": "2018.01.24", "title": "AFP: САЩ искат да работят с останалия свят, заяви министърът на финансите на страната преди форума в Давос"}
{"url": "http://www.focus-news.net/news/2018/01/24/2480892/mvr-otkrita-e-oranzheriya-za-otglezhdane-na-marihuana-v-pavlikeni.html", "text": "Открита е оранжерия за отглеждане на марихуана в Павликени. Това съобщиха от пресцентъра на МВР. Полицейската операция по противодействие на наркопроизводството и наркоразпространението е проведена от служители на ТСБОП - София област и Велико Търново и криминалисти на ОДМВР - Плевен. Действията са реализирани на територията на областите Плевен и Велико Търново под наблюдението на Специализираната прокуратура. В рамките на операцията са извършени претърсвания на адреси и автомобили в Плевен и село Славяново. Иззета и близо един килограм марихуана, както и електронна везна. \r\nВ хода на операцията са извършени и процесуално-следствени действия в селскостопанска постройка на бивше ТКЗС в Павликени, наета от лице с инициали И.К. Полицаите установили, че сградата е превърната в оранжерия за отглеждане на марихуана. В оборудваното с осветителни тела, препарати, торове, капкомери и вентилатори помещение имало 70 саксии и обрана вече наркопродукция. \r\nДействията по разследването продължават в рамките на образуваното по случая досъдебно производство.", "date": "2018.01.24", "title": "МВР: Открита е оранжерия за отглеждане на марихуана в Павликени"}
{"url": "http://www.focus-news.net/news/2018/01/24/2480893/dzhumhuriet-novo-golyamo-uvelichenie-na-tsenata-na-benzina-v-turtsiya.html", "text": "От днес след полунощ в Турция влиза в сила ново голямо увеличение на цената на бензина – с 12 куруша на литър, пише вестник „Джумхуриет”. Предишните увеличения на цената на бензина бяха само преди 8 дни – на 16 януари с 8 куруша на литър и на 14 декември м.г. – също с 8 куруша на литър. От 25 януари осреднената цена на бензина в Истанбул скача от 5.65 на 5.77 турски лири за литър (около 2.50 лева). В Анкара осреднената цена на бензина се увеличава от 5.70 на 5.82 турски лири, а в Измир – от 5.67 на 5.79 турски лири на литър.\r\nПревод и редакция:", "date": "2018.01.24", "title": "Джумхуриет: Ново голямо увеличение на цената на бензина в Турция"}
{"url": "http://www.focus-news.net/news/2018/01/24/2480894/milka-asenova-riosv-veliko-tarnovo-studenoto-vreme-predizvika-bum-v-signalite-za-zamarsyavane-na-vazduha-v-oblastite-veliko-tarnovo-i-gabrovo.html", "text": "Студеното време предизвика бум в сигналите за замърсяване на въздуха във Великотърновска и Габровска области. Това съобщи за Радио „Фокус“ – Велико Търново Милка Асенова, експерт „Връзки с обществеността“ в Регионалната инспекция по околна среда и води в Велико Търново. Тя каза още, че от средата на декември 2017 година до момента се отчита увеличение на подаваните от граждани жалби за пушек и задушлива миризма. По думите ѝ в повечето случаи става въпрос за горивни източници (котли), предназначени за отопление на административни и жилищни сгради, с топлинна мощност под 0,5 MW. „За тях РИОСВ няма компетенции да извършва контрол по реда на Закона за чистотата на атмосферния въздух и поднормативната уредба към него. Сигналите са за замърсяване на въздуха от комин на общински фургон в квартал „Колю Фичето“, от аспирация на кухня към хотел и от агроаптека във Велико Търново, за дружество, което се отоплява с малък котел на дърва в Габрово и за сградата на ВиК в Горна Оряховица. Тези обекти се отопляват на дървесни пелети, въглища и дърва и действащите горивни инсталации са с ниска топлинна мощност (под 0,5 MW). Съответните общини са сигнализирани за проблемите, тъй като решението им е от техните компетенции“, поясни експертът. Тя бе категорична и , че при проверките не е установено изгаряне на отпадъци в котлите за твърдо гориво, предназначени за отопление на сградите.\r\nОт екоинспекцията припомниха, че според Закона за управление на отпадъците глобите за физически лица, които горят отпадъци, са в размер от 2000 до 5000 лв., имуществената санкция за юридически лица е от 1400 до 4000 лв. При нерегламентирано изгаряне на опасни отпадъци (отпадъчни моторни масла) санкцията за юридически лица се увеличава от 10 000 до 50 000 лв.\r\nЛуиза ТРАНЧЕВА", "date": "2018.01.24", "title": "Милка Асенова, РИОСВ - Велико Търново: Студеното време предизвика бум в сигналите за замърсяване на въздуха в областите Велико Търново и Габрово"}
{"url": "http://www.focus-news.net/news/2018/01/24/2480895/adv-mihail-ekimdzhiev-ot-istanbulskata-konventsiya-se-sazdade-demon-koyto-se-hrani-ot-choveshkiya-strah-i-nerazbirane.html", "text": "От Истанбулската конвенция се създаде демон, който се храни от човешкия страх и неразбиране. Това каза за Радио „Фокус“ – Пловдив адвокат Михаил Екимджиев. По думите му някои политически сили, които се самоназовават като патриоти и се хранят с страховете от напрежението на хората, са решили просто да създадат призрак от Истанбулската конвенция, от който да черпят политически дивиденти и сила. „Странно е, че в български контекст някои разбират патриотизма и защитата на патриархалните християнски ценности като право безнаказано да биеш жените и дъщерите си. Точно тези хора много държат това да продължи. Факт е, че в България ежегодно има стотици случай на домашно насилие, на пребити и убити, в буквалния смисъл на думата, жени. Само миналата година в Пловдив имаше поне 2 случая, в които бивши военни или полицаи убиха партньорките си със законно притежавани огнестрелни оръжия. Някои след това убиха и семействата си, даже и се самоубиха“, коментира Екимджиев. Той подчерта, че безспорно в България съществува култура на дискриминация и насилие спрямо по-слабите, в частност спрямо жените. „И в тази култура, на ниво манталитет, трябва да се противодейства с институционални мерки, с по-ефикасна превенция и санкциониране на всички случай на малтретиране и дискриминация на жени и млади момичета. Случаите на пребити и убити жени са само върха на айсберга, но това не става инцидентно. Най-често е един процес, който ескалира и в който жертвите на насилие не могат да получат подкрепа и ефективна защита от институциите. Целта на Истанбулската конвенция е това – преодоляването на насилието и дискриминацията спрямо жени, защото колкото по-равнопоставени и свободни са хората в едно общество и една държава, толкова по-богати и проспериращи са тези общества. Ние го виждаме в примерите от Западна Европа и Северна Америка“, каза още адвокат Михаил Екимджиев. По думите му смисълът на Истанбулската конвенция е да бъде „освободено“ половината човечество, тоест жените. „Освобождаването“ не е просто една декларация. Чрез „освобождаването“ жените ще се включат пълноценно в обществения процес, без страх от дискриминация, без стигмата на сексуалното насилие и тормоз. Тяхната енергия, тяхната пълноценна реализация и включване в обществените процеси ще допринесе за икономическото развитие и забогатяването на тези общества, които са стагнирани именно от тези предразсъдъци, свързани с принизяването на жената до вещ от предметното обкръжение на мъжа, вкарването и в една домакинска роля и т.н.“, коментира още Екимджиев.\r\nТони МИХАЙЛОВ", "date": "2018.01.24", "title": "Адв. Михаил Екимджиев: От Истанбулската конвенция се създаде демон, който се храни от човешкия страх и неразбиране"}
{"url": "http://www.focus-news.net/news/2018/01/24/2480896/haskovo-obshtinata-shte-izgrazhda-dva-sotsialni-tsentara-s-nad-800-hilyadi-leva.html", "text": "Общината ще изгражда два социални центъра, като договорът за финансирането вече е подписан от кмета Добри Беливанов и е на стойност 814 271 лева. Средствата са от Оперативна програма \"Региони в растеж\". Това съобщиха от пресцентъра на Община Хасково. Със средствата ще бъдат изградени Нов дневен център за подкрепа на деца с увреждания и техните семейства, Ново преходно жилище за деца от 15 до 18 годишна възраст. Ще се разшири капацитетът на съществуващ Център за обществена подкрепа (ЦОП), посредством изграждането на Център за спешен прием. \r\nДневният център и преходното жилище ще бъдат построени на парцела до съществуващия Общностен център (до училище „Св. Кирил и Методий“). Проектът предвижда пълно обзавеждане на новите социални центрове съобразено с изискванията за подобни услуги. В дневния център ще има напълно оборудване сензорна стая. Центърът за спешен прием ще бъде обособен в един от апартаментите в общинските блокове на улица „Г. Кирков“. Срокът за изпълнението на проекта е 24 месеца. \r\nПроектното предложение \"Подкрепа за деинституционализация на грижите за деца чрез изграждане на социална инфраструктура в град Хасково\" е разработено в отговор и в подкрепа на Националната стратегия \"Визия за деинституализацията на децата в Република България\" с хоризонт до 2025 г. и Актуализирания план за изпълнението ѝ. То е част от политическия ангажимент за реформа в системата на грижа за децата и семействата и създаване на подходяща среда, в която институциите, гражданските организации, обществото и семействата да зачитат правата на децата и осъществяват политики, насочени към развитие, социално включване и участие на всички деца. Изпълнението на планираните дейности са насочени към предотвратяване настаняванията на деца извън техните семейства и включва създаване на нови услуги, ориентирани към нуждите на всяко дете и неговото семейство и са с по-високо качество на грижата. В рамките на проекта се предвижда изграждането на необходимата инфраструктура за услуги за деца, като част от мерките за деинституализация на грижата за деца до 2025 г.,\r\nОсновната цел на проектното предложение е да се осигури подходяща и ефективна социална инфраструктура за предоставяне на нов вид резидентни и съпътстващи услуги в община Хасково, които да заменят институционалния модел на грижата на децата с грижа в близка до семейната среда в общността и да гарантират правото на достъп до качествена грижа и услуги според индивидуалните потребности. Специфичните цели на проекта са  подобряване качеството на живот на децата в семейната и социална среда, в отговор на потребностите на всяко дете в риск и неговото семейство на територията на община Хасково чрез разширяване на капацитета на функциониращ Център за обществена подкрепа. Така също осигуряване на възможност на децата с увреждания и техните семейства да получат специализирана подкрепа за развитие и социално включване, без да се откъсват от семейната среда чрез изграждане, обзавеждане и оборудване на Нов дневен център за подкрепа на деца с увреждания и техните семейства. Чрез реализацията на проекта ще бъде създадено устойчиво място за живот на всяко дете в сигурна и устойчива среда, близка до семейната и превенция на социално изключване и защита в най-висока степен правата и интересите на всяко дете посредством изграждане, обзавеждане и оборудване на Ново преходно жилище за деца от 15 до 18 годишна възраст. Освен това се цели развитие на превантивни и алтернативни форми на грижа и услуги за деца и подобряване на регионалната социална инфраструктура за деинституционализация и условията за модерни и достъпни социални услуги за деца.", "date": "2018.01.24", "title": "Хасково: Общината ще изгражда два социални центъра с над 800 хиляди лева"}
{"url": "http://www.focus-news.net/news/2018/01/24/2480897/vitseprezidentat-iliyana-yotova-istanbulskata-konventsiya-zashtitava-pravata-na-zhertvite-na-domashno-nasilie-ekspertnata-diskusiya-po-neya-oshte-ne-e-zapochnala.html", "text": "Истанбулската конвенция е документ, който защитава правата на жертвите на домашно насилие, експертната дискусия по нея още  не е започнала. Това каза вицепрезидентът Илияна Йотова по повод една година от встъпването си в длъжност, предаде репортер на Агенция „Фокус“.\r\n\"Първата реплика, която произнесох по този дебат, е, че така винаги става, когато някой се опитва да вземе решение зад гърба на хората. Защо не беше обсъдена Истанбулската конвенция преди български министър да я подпише в Съвета на министрите? Защо тогава не се повдигна този въпрос? Второ, до ден днешен не съм чула министрите от ПП ГЕРБ, които не я подкрепиха на заседание на Министерски съвет и техните аргументи\", заяви вицепрезидентът Илияна Йотова. Тя отчете, че 10-те години работа по този документ са били години на работа срещу домашното насилие и жените - един страшен проблем, който ние се правим, че не съществува.  \r\n„Насилието срещу жените е страшен проблем, който освен всичко друго самите жертви не искат да говорят за него. И аз ще продължавам да се боря за техните права, защото смятам, че това е документ, който защитава техните права и всяка друга дискусия е много важна, но тя не се отнася до тази конвенция. Ще бъда винаги на страната на слабите, защото на този свят най-трудно е да се бориш за права - винаги има някой, който иска да ти ги отнеме“, заяви вицепрезидентът. Тя добави, че тзи конвенция дори да бъде приета може да остане толкова мъртъв документ, колкото и други конвенции, по които България е страна, докато не видим до какви законодателни промени, които тя ще доведе до себе си.\r\n„Експертната дискусия не е завършила, тя дори не е започнала  и всякакво налагане на тази конвенция ,принудително и всякакви апаратни хватки за събиране на гласовете за нейната ратификация е унижение за жертвите и онези, заради които беше създаден“, каза още Йотова.", "date": "2018.01.24", "title": "Вицепрезидентът Илияна Йотова: Истанбулската конвенция защитава правата на жертвите на домашно насилие, експертната дискусия по нея още не е започнала"}
{"url": "http://www.focus-news.net/news/2018/01/24/2480898/korneliya-ninova-bsp-prezidentskata-dvoyka-izpalni-sas-sadarzhanie-institutsiyata-i-absolyutno-posledovatelno-izpalnyava-predizbornite-si-obeshtaniya.html", "text": "Президентската двойка изпълни със съдържание институцията и абсолютно последователно изпълнява предизборните си обещания. Това каза лидерът на БСП Корнелия Нинова за първата година от встъпването в длъжност на държавния глава Румен Радев, предаде репортер на Агенция „Фокус“. Според нея това е най-силната характеристика на Румен Радев и Илияна Йотова. „Респектиращ беше отчетът на президента и вицепрезидента. Придадоха за тази една година ново съдържание на президентската институция. Запълниха я със съдържание: впечатляваща международна дейност, в който президентът Радев отстояваше националния интерес на България, силни, последователни и твърди позиции, съсредоточени по вътрешнополитически въпроси, съсредоточени върху теми като национална сигурност, борба с корупцията, социални въпроси“, изброи Нинова. \r\nПопитана какво не е успял да направи държавният глава, лидерът на БСП посочи, че той сам е направил своя отчет. „Не успя да ни убеди, включително и нас за достигане на 2% от БВП за превъоръжаване. Знаете, че нашата партия има друга позиция по този въпрос. Аз съм я заявявала пред него на КСНС. Самият той каза, че не е успял да убеди управляващите по отношение на мерките за борба с корупция. Остана на различна позиция с управляващото мнозинство с антикорупционния орган“, допълни тя. \r\nДеница КИТАНОВА", "date": "2018.01.24", "title": "Корнелия Нинова, БСП: Президентската двойка изпълни със съдържание институцията и абсолютно последователно изпълнява предизборните си обещания"}
{"url": "http://www.focus-news.net/news/2018/01/24/2480899/ruse-do-1900-chasa-shofyorite-da-se-dvizhat-s-povisheno-vnimanie-i-saobrazena-skorost-po-pat--5-ruse-byala-poradi-remontni-deynosti.html", "text": "Днес до 19.00 часа шофьорите да се движат с повишено внимание и съобразена скорост по път I-5 Русе - Бяла поради ремонтни дейности. Това съобщиха от пресцентъра на Агенция \"Пътна инфраструктура\". Работния участък е сигнализиран с ограничение на скоростта до 40 км/ч. Движението се регулира от сигналисти.", "date": "2018.01.24", "title": "Русе: До 19.00 часа шофьорите да се движат с повишено внимание и съобразена скорост по път I-5 Русе - Бяла поради ремонтни дейности"}
{"url": "http://www.focus-news.net/news/2018/01/24/2480900/dimitar-brankov-bsk-vlizaneto-v-evrozonata-mozhe-da-prevarne-balgariya-v-most-mezhdu-evropa-i-blizkiya-iztok-i-model-za-stranite-ot-zapadnite-balkani.html", "text": "Влизането в еврозоната може да превърне България в мост между Европа и Близкия Изток и модел за страните от Западните Балкани. Това каза Димитър Бранков, зам.-председател на Българската стопанска камара (БСК) и член на Икономическия и социален съвет (ИСС) на пресконференция относно присъединяването на България към ERM II и Еврозоната, предаде репортер на Агенция „Фокус“. „Българското общество показва най-висока степен на неинформираност за начина на функциониране на еврозоната и на еврото изобщо. Над 69% от българските граждани отговарят, че те нямат достатъчно информация. Много честа ще видите апели за провеждането на национален референдум за приемането ни в еврозоната – нещо, което категорично бих казал, че е правно неосновано“, коментира Барнков, като подчерта, че още с влизането си в ЕС страната ни се е сдобила едновременно  и с правото, и със задължението да се присъедини към еврозоната. „Така че за мен не стои този въпрос. Стои въпросът за повече информираност на българското обществено мнение“, каза той. \r\nСпоред него България трябва да ускори подготовката си и да упражни всички необходими инструменти за осигуряване на външнополитичска подкрепа първоначално за влизане  в механизма ERM II и да има възможно най-кратък престой в този механизъм, така че ускорено да се присъединим към еврозоната. По думите му то това трябва да бъде най-високият приоритет в националната икономическа политика, тъй като дългосрочните ефекти ще са свързани с промените в доходите, конкурентноспособността, производителността, както и постигане на благоприятен обрат в демографските тенденции. \r\nПо отношение на ползите от членството в еврозоната Димитър Бранков отбеляза, че то преди всичко ще намали общия системен риск за страната, за банките и за кредитната система. „Това практически означава, че натиск върху лихвите и за частния сектор, и за домакинствата, който практически ще осигури доста по-добри условия за конкурентоспособност, за инвестиции и за среда, в която чуждите инвестиции ще бъдат в по-привлекателни условия“, посочи Бранков. \r\nПо думите му перспективите от влизането в еврозоната са свързани и с това, че България може да се превърне в един ефективен мост между Близкия Изток, Европа и страните от Балканския регион. „Влизането ни в еврозоната и ползването на еврото фактически дава изключително много перспективи пред икономическото и социалното ни развитие и превръщането ни в модел, който страните от Западните Балкани, които искат да се присъединят към ЕС, да следват“, каза още Димитър Бранков. \r\nПо отношение на външнополитическата подкрепа той отбеляза, че има още какво да се направи и не  достатъчно ефективно е използван потенциалът на академичната и експертната общност. \r\nВесела АЛЕКСАНДРОВА", "date": "2018.01.24", "title": "Димитър Бранков, БСК: Влизането в еврозоната може да превърне България в мост между Европа и Близкия Изток и модел за страните от Западните Балкани"}
{"url": "http://www.focus-news.net/news/2018/01/24/2480901/redzhep-taiyp-erdogan-turtsiya-razvali-planovete-na-silite-opitvashti-se-da-potushat-pozhara-s-chuzhdi-ratse.html", "text": "Турция ще продължи провеждането на операцията в Сирия до унищожаването на последния екстремист от терористическата организация, чиито арсенали са били попълнени от пет хиляди камиона и две хиляди самолета натоварени с оръжия, заяви турският президент Реджеп Таийп Ердоган в сряда, предава Anadolu Agency.\r\n„Първоначално Турция ще унищожи терористите в северозападна Сирия, а след това ще създаде там условия за завръщане на бежанците. Става дума за 3,5 милиона души, избягали в Турция“, подчерта Ердоган.\r\nСпоред неговите думи, Турция води борба с организация, която поставя под оръжие 13-15 годишни деца и жени-домакини насила и събираща данъци от гладуващи хора.\r\nЕрдоган е категоричен, че Турция отново е нарушила плановете на силите, опитващи се да „потушат пожара с чужди ръце.\r\nПревод и редакция:", "date": "2018.01.24", "title": "Реджеп Таийп Ердоган: Турция развали плановете на силите, опитващи се да потушат пожара с чужди ръце"}
{"url": "http://www.focus-news.net/news/2018/01/24/2480902/vitseprezidentat-iliyana-yotova-balgariya-tryabva-da-ima-kategorichna-pozitsiya-ot-vsichki-institutsii-po-otnoshenie-na-opitite-za-prenapisvane-na-istoriyata.html", "text": "България трябва да има категорична позиция от всички институции по отношение на опитите за пренаписване на историята. Това каза на пресконференция вицепрезидентът Илияна Йотова по повод една година от встъпването си в длъжност в отговор на въпрос на Агенция „Фокус“. „Срещите ми с българската общност зад граница ще продължат и през 2018 г. Ще продължи работата ми в Обществения съвет, в който има много колеги журналисти, учени от БАН, университетските преподаватели, общественици, политолози и социолози, антрополози, за да измислим общата национална политика и стратегия за българите, които живеят навън. Мога да ви спомена само един факт, който беше новина и за мен. Оказа се, че след многогодишен труд на БАН, в момента заедно с нас българите, които живеем тук в България, близо 15 млн. човека по света говорят български език“, заяви Йотова. Тя уточни, че първата ѝ основна задача с помощта и с екипите, с които работят и в другите институции, е навсякъде да отстояват правото на изучаване на български език. „Аз самата участвах преди няколко години в питане до ЕК дали това може да се реши на европейско ниво, поне за държавите членки. Оказа се, че ЕК ни препоръча да си уреждаме нещата двустранно. Ще продължим работата ни и в тази посока. На следващо място има много нерешени неща там, където българските общности са признати за малцинства. Това са няколко държави, знаете последния случай в Албания. Ще стимулираме участието на българските общности в националните по места органи, където те могат да защитават своите права“, допълни Йотова. \r\nВицепрезидентът Илияна Йотова специално благодари на президента на Радио и Агенция „Фокус“ Красимир Узунов, на секретаря и на президента, с които са били в тези мисии. „Видяхме техните проблеми, обобщихме ги, разговаряме с българските посолства и консулства. Има маса нерешени неща, които стоят пред нас като държава и трябва да ги направим. Втората голяма тема, обобщение, съхраняването на българското културно наследство. Няма да скрия от вас, има си определено асимилационни настроения в държавите, в които те живеят. Не само по отношение на езика, защото езикът е най-важното да съхраниш самосъзнанието си, но не само той, по отношение на паметници, дори на опити за пренаписване на историята, за което българската държава трябва да има категорична позиция от всички институции“, каза още Илияна Йотова. \r\nЛюба АЛЕКСИЕВА", "date": "2018.01.24", "title": "Вицепрезидентът Илияна Йотова: България трябва да има категорична позиция от всички институции по отношение на опитите за пренаписване на историята"}
{"url": "http://www.focus-news.net/news/2018/01/24/2480903/korneliya-ninova-bsp-nyama-prosto-razminavane-mezhdu-institutsiite-a-protivoborstvo.html", "text": "Няма просто разминаване между институциите, а противоборство. Това каза лидерът на БСП Корнелия Нинова за първата година от встъпването в длъжност на държавния глава Румен Радев, предаде репортер на Агенция „Фокус“.  Попитана дали споделя оценката на президента, че няма война между институциите, а просто разминаване, лидерът на БСП предположи, че той се е въздържал от по-остри думи. „На мен ми изглежда много повече от разминаване. Понеже имам информация от Консултативните съвети, от комисията, която беше създадена в Народното събрание да работи срещу него, за мен просто разминаване между институциите е слабо изречение, правилното е противоборство. Управляващото мнозинство и президентът Радев имат абсолютно различни позиции по важни за държавата теми, като например борбата с корупцията. Това не е просто разминаване. Това е битка на концепции по този въпрос, съществена битка“, коментира тя. Във връзка с оценката на президента за парламента, Нинова заяви, че я приема с тъга. „Но е вярна. Виждате какво прави мнозинството с парламентарната република. ГЕРБ години наред, Бойко Борисов лично три мандата, превърна парламента в това, което каза г-н Радев – нотариат, който му заверява подписа. Вчера се убедихте. Може ли да има вот на недоверие към правителство и да не дойде министър-председателя. От месеци не е идвал на парламентарен контрол. Това е основен проблем на демокрацията и на парламентарната република в България. Това не е личностен проблем. Това е системно и последователно погазване на Конституцията и на институциите в България. Споделят мнението на президента Радев по този въпрос“, коментира лидерът на БСП. По отношение на свободата на словото, която е засегната в отчета на държавния глава, Корнелия Нинова поясни, че и тук подкрепя президента. „Имаме нужда от свобода на словото. Ще дам примера с изгонването на председателя на опозицията от парламента. Това е тежко посегателство върху свободата на различното мнение и словото. Щом се случва тук в парламента, в парламентарна република, представете си как е навън?“, попита лидерът на БСП. \r\nДеница КИТАНОВА", "date": "2018.01.24", "title": "Корнелия Нинова, БСП: Няма просто разминаване между институциите, а противоборство"}
{"url": "http://www.focus-news.net/news/2018/01/24/2480904/premierat-boyko-borisov-vnese-predlozhenie-za-osvobozhdavaneto-na-predsedatelya-na-dazd-zaradi-lipsata-na-merki-sreshtu-nasilieto-v-dom-za-detsa-hrizantema-v-gabrovo.html", "text": "Премиерът Бойко Борисов внесе предложение до Министерския съвет за освобождаване на Офелия Кънева като председател на Държавната агенция за закрила на детето. Това съобщиха от правителствената информационна служба. За временно изпълняващ длъжността се определя д-р Валентин Димитров, заместник-председател на агенцията. Борисов разпореди също така Главният инспекторат на Министерския съвет да направи цялостна проверка на дейността на ДАЗД, в която специално да бъдат анализирани извършените наблюдение и контрол на специализираните институции за отглеждане на деца относно спазването на правата на детето.\r\nМотивът за предложената от премиера Борисов промяна в ръководството на ДАЗД е непредприемането на адекватни мерки срещу насилието в дома за деца и младежи с увреждания „Хризантема“ в Габрово.", "date": "2018.01.24", "title": "Премиерът Бойко Борисов внесе предложение за освобождаването на председателя на ДАЗД заради липсата на мерки срещу насилието в дом за деца „Хризантема“ в Габрово"}
{"url": "http://www.focus-news.net/news/2018/01/24/2480905/vitseprezidentat-iliyana-yotova-nito-edna-institutsiya-u-nas-nyama-tochna-statistika-kade-sa-chuzhdentsite-na-koito-sme-dali-balgarski-dokumenti.html", "text": "Важна е една тема, която е свързана и с българското гражданство. Нито една институция в България няма точна статистика тези, на които сме дали български документи, къде са, дали те въобще имат някакво отношение към българската държава, как използваме техния потенциал, те имат ли някакви бизнес отношения и по някакъв начин отнасят ли се те към държавата България. Това каза на пресконференция вицепрезидентът Илияна Йотова по повод една година от встъпването си в длъжност в отговор на въпрос на Агенция „Фокус“. Вицепрезидентът добави, че няма регистър на хората, които със специални постановления и които получават стипендии от България, за да учат в наши университети – от Македония, от Молдова и др. „Хубаво, те завършват висши учебни заведения в България, учат български език, получават своите дипломи и после никой не знае къде са те и дали се възползваме от техния потенциал. Това е една огромна работа, много амбициозна, но ще я свършим. До голяма степен вече сме започнали работа и с различните университети и МОН“, заяви Йотова. Тя уточни, че не иска да изземва чужди функции, а иска да сложат заедно малко ред в тази сфера.\r\nЛюба АЛЕКСИЕВА", "date": "2018.01.24", "title": "Вицепрезидентът Илияна Йотова: Нито една институция у нас няма точна статистика къде са чужденците, на които сме дали български документи"}
{"url": "http://www.focus-news.net/news/2018/01/24/2480906/sas-117-glasa-deputatite-ratifitsiraha-edinodushno-konventsiyata-za-opredelyane-na-minimalnata-rabotna-zaplata.html", "text": "Депутатите ратифицираха единодушно Конвенция № 131 на Международната организация на труда за определяне на минималната работна заплата, предаде репортер на Агенция „Фокус“. „За“ ратификацията на първо и второ четене гласуваха 117 народни представители, без „против“ и „въздържал се“. Документът е подписан на 22 юни 1970 г. в Женева. Той  задължава членовете на Международната организация на труда да създадат система за определяне на минимална работна заплата, която обхваща всички групи наети лица. \r\nДеница КИТАНОВА", "date": "2018.01.24", "title": "Със 117 гласа депутатите ратифицираха единодушно Конвенцията за определяне на минималната работна заплата"}
{"url": "http://www.focus-news.net/news/2018/01/24/2480907/burgas-obyavena-e-gripna-epidemiya-na-teritoriyata-na-oblastta.html", "text": "Обявена е грипна епидемия на територията на областта. Това стана ясно след проведено заседание на Регионалния щаб за борба с грипа и ОРЗ, в който участват областният управител Вълчо Чолаков, директорът на РЗИ - Бургас д-р Георги Паздеров и началникът на РУО - Бургас Виолета  Илиева, предаде кореспондент на Радио \"Фокус\" - Бургас. Учениците ще бъдат в грипна ваканция до понеделник включително. Щабът ще заседава в отново в понеделник (29 януари), като е вероятно ваканцията да се удължи до сряда.\r\nМария РУСЕВА", "date": "2018.01.24", "title": "Бургас: Обявена е грипна епидемия на територията на областта"}
{"url": "http://www.focus-news.net/news/2018/01/24/2480908/dzhumhuriet-govoritelyat-na-erdogan-prizova-sasht-da-obezorazhat-siriyskite-kyurdi.html", "text": "Говорителят на турския президент Реджеп Тайип Ердоган – Ибрахим Калън, направи оценка на операцията „Маслинова клонка” в Африн и обстановката в Сирия за ТВ канала CNN International, пише вестник „Джумхуриет”. Посланието му към Вашингтон е ясно и категорично: „САЩ имат само една конкретна стъпка, която могат и трябва да направят. А именно – веднага да съберат всички оръжия, които през последните две години са предоставили на Отрядите за народна самозащита (ОНС) на сирийските кюрди”, посочва още „Джумхуриет”.\r\nПревод и редакция:", "date": "2018.01.24", "title": "Джумхуриет: Говорителят на Ердоган призова САЩ да обезоръжат сирийските кюрди"}
{"url": "http://www.focus-news.net/news/2018/01/24/2480909/milka-hristova-bsp-ogromniyat-proval-na-byudzhet-2017-v-sofiya-e-v-usvoyavaneto-na-evropeyski-sredstva.html", "text": "Огромният провал на Бюджет 2017 на Столична община е в усвояването на европейски средства - само 29%. Подобен провал, аз, като общински съветник, не помня! Това заяви заместник-председателят на СОС от БСП Милка Христова в предаването \"Делници\" по телевизия \"Евроком\", съобщиха от пресцентъра на БСП - София.\r\n\"София повтаря модела, който в момента е в държавата\", обясни тя. \"Цялата държава през 2017-а има сериозен проблем по отношение на усвояването на европейски средства. Това означава, че има огромна липса на административен капацитет за усвояване на фондовете. Освен това, не е добре направена конкурсната документация. Има явно класиране на не най-добрите кандидати, което води до многократни съдебни обжалвания и до невъзможност да бъдат започнати обекти, както и невъзможност за подготвяне на техническа документация\", добави Христова. Тя даде пример с планирания вече няколко години поред ремонт на столичната улица \"Граф Игнатиев\". \"За трета година се отлага, сега е планиран в бюджета за 2018-а\", каза тя. \"Ако някой си направи труда да погледне инвестиционната програма и да я сравни с поименните списъци на обекти, ще види, че едни и същи обекти се повтарят всяка следваща година и се отчитат всяка следваща година, а реално нищо не се прави\", добави Христова.\r\nСпоред заместник-председателя на СОС проблемът с Инвестиционната програма не е само в това, че е изпълнена на половина. \"Това, разбира се, означава неремонтирани улици, непостроени детски градини и спортни бази\", обясни тя. \"Проблемът е в лошото качество на изпълненото. За съжаление, София вече е емблема на зле свършена работа. Няколко ремонта на столични улици и булеварди станаха нарицателно за лошо качество - \"Дондуков\", \"Шипченски проход\", \"Витоша\", НДК. А некачественото изпълнение на ремонтите означава само едно - пилеене на публичен ресурс\", каза още Христова.", "date": "2018.01.24", "title": "Милка Христова, БСП: Огромният провал на Бюджет 2017 в София е в усвояването на европейски средства"}
{"url": "http://www.focus-news.net/news/2018/01/24/2480910/evropeyskite-komisari-dimitris-avramopulos-vera-yourova-i-dzhulian-king-shte-uchastvat-v-neformalna-sreshta-na-saveta-po-pravosadie-i-vatreshni-raboti-v-sofiya-na-25-i-26-yanuari.html", "text": "Европейските комисари Димитрис Аврамопулос, Вера Йоурова и Джулиан Кинг ще участват в неформална среща на Съвета по правосъдие и вътрешни работи в София на 25 и 26 януари. Това съобщиха от пресцентъра на Представителството на ЕК в България. \r\nна 25 януари комисарите Аврамопулос и Кинг ще се присъединят към министрите на вътрешните работи за обмяна на мнения по реформата на Общата европейска система за убежище и следващите стъпки за подсилване на външните граници на ЕС. След срещата е насрочена пресконференция около 17.00 часа, която ще се предава на живо по сателитния канал Ebs+ . \r\nНа 26 януари комисар Йоурова ще обсъжда заедно с министрите на правосъдието работата по изграждането на Европейската прокуратура и Регламента „Брюксел IIa“ за съдебното сътрудничество по брачни дела и дела, свързани с родителската отговорност. Тя ще представи на министрите резултатите от Третата оценка на Кодекса на поведение за противодействие на незаконните изказвания онлайн, пораждащи омраза, извършена от неправителствени организации и публични органи, както и насоките на Европейската комисия за прилагане на Общия регламент относно защитата на данните.", "date": "2018.01.24", "title": "Европейските комисари Димитрис Аврамопулос, Вера Йоурова и Джулиан Кинг ще участват в неформална среща на Съвета по правосъдие и вътрешни работи в София на 25 и 26 януари"}
{"url": "http://www.focus-news.net/news/2018/01/24/2480911/glavnoto-myuftiystvo-istanbulskata-konventsiya-krie-riskove-za-identichnostta.html", "text": "Истанбулската конвенция не е привилегия за българските мюсюлмани. Тя крие рискове за идентичността като под формата на възпрепятстване на насилието над женския пол взима на прицел устойчивостта на семействата ни. Това се посочва в становище на Главното мюфтийство в Р България.\"Фокус\" публикува становището без редакторска намеса:", "date": "2018.01.24", "title": "Главното мюфтийство: Истанбулската конвенция крие рискове за идентичността"}
{"url": "http://www.focus-news.net/news/2018/01/24/2480912/vitseprezidentat-iliyana-yotova-za-parvi-pat-v-tozi-mandat-sazdadohme-elektronen-registar-v-koyto-mogat-da-se-vidyat-vsichki-sluchai-na-pomilvane.html", "text": "За първи път в този мандат създадохме електронен регистър, в който могат да се видят всички случаи на помилване. Това каза на пресконференция вицепрезидентът Илияна Йотова по повод една година от встъпването си в длъжност, предаде репортер на Агенция „Фокус“. „Ще кажа само по две думи за трите комисии от уважение към тяхното съдържание и към експертите, с които работих през тази една година. Комисията по помилвания. 577 молби за помилвания, от които 7 указа, издадени за помилване. И тук искам да спомена нещо изключително важно. За първи път в този мандат, моя и, разбира се, най-вече на г-н Радев, ние създадохме електронен регистър, в който на сайта на българския президент могат да се видят всички тези случаи на помилване. Разбира се, при спазване на законите за запазване на личните данни. Но казусите са там, мотивите, които е предложила Комисията по помилване, дискусията, която се е състояла, мотивите, с които вицепрезидентът е взел своето решение. Знаете ли, тази комисия е много важна, защото тя опира до много човешки съдби. Ами тя може да бъде един естествен коректив на политиката, която се води в цялата съдебна и правораздавателна система“, заяви Йотова. Според нея дори извадката от тези няколко стотици молби е много важна за това как изглеждаме в тази сфера. По думите ѝ все по-малко, все по-ниска е възрастта на тези, които извършват престъпление, все повече са необразованите хора, които извършват тези престъпления, а най-страшното е, че го вършат по няколко пъти. Според нея от дейността на тази комисия може да се направят и други изводи. „Една голяма част от процента престъпления са процентът престъпления от домашно насилие. При това, мотивите, които се пишат често за помилване, са още по-тревожен факт, тъй като извършителите на тези престъпления дори и не считат, че са извършили престъпления. От дейността на тази комисия може да се направи изводът, че превенцията в Закона за домашно насилие не изпълнява своите функции. Защото какво от това, че има ограничителни заповеди, какво от това, че идва полицията, когато се стига до убийства. От дейността на тази комисия се поставя големият въпрос за съдбата на децата, чиито родители са в местата за изтърпяване на наказания. От тази комисия става ясно, че все повече престъпления се вършат от зависими хора, от наркотици, от алкохол. И една голяма част от тези престъпления за съжаление са пътно-транспортни произшествия“, допълни тя. \r\nЗа Комисията по гражданство Йотова посочи, че от началото на мандата са дадени български документи на 3380 човека. „Направих си труда да видя колко са българските паспорти от началото на прехода. Приблизително тяхната сума е 153 хиляди човека. Какво може като извод да се направи от дейността на тази комисия? Това е, че са много ревниви другите институции. Но и те осъзнаха най-накрая, защото работим в екип и всички имаме едни и същи трудности, че е важно да има промяна в законодателните уредби на трите закона – за българите в чужбина, за българското гражданство и за пребиваването на чужденците в България. От тези близо над 3400 човека най-много паспорти са получили македонски граждани. И тъй като имаше предварителни запитвания, бих искала да кажа, че все още няма как да изчислим дали подписаният договор за добросъседство е увеличили или обратно, намалил молбите от страна на македонски граждани. Защото все още работим с молби отпреди подписването на това споразумение. Но има нещо много хубаво като тенденция и аз се надявам, че с общи усилия като държава не само трябва да я запазваме, трябва да я стимулираме. Че вече раждаме едно второ поколение млади българи, които искат да бъдат български граждани, защото техните родители вече са получили в предишните години укази за българско гражданство на основание български произход“, добави тя. \r\nИлияна Йотова подчерта, че за тази една година няма нито един човек или гражданин на друга държава, който да е поискал българско гражданство в т.нар. графа „крупни инвеститори“. За третата комисия – за получаване на политическо убежище, вицепрезидентът уточни, че там нещата са в много по-малки размери - 23 са подадените молби за закрила. По думите ѝ основният проблем там е, че гражданите, които подават тези молби, често не правят разлика между институцията даване на политическо убежище или получаване на статут на бежанци и затова техният брой е така ограничен и често пъти не се образуват преписки, защото не са в компетенциите на президентството. Илияна Йотова благодари лично на президента за това, че през тази една година е показал, че България има достойния президент, с който се работи леко, в синхрон, компетентно. \r\nЛюба АЛЕКСИЕВА", "date": "2018.01.24", "title": "Вицепрезидентът Илияна Йотова: За първи път в този мандат създадохме електронен регистър, в който могат да се видят всички случаи на помилване"}
{"url": "http://www.focus-news.net/news/2018/01/24/2480913/api-do-1800-chasa-shofyorite-da-se-dvizhat-s-povisheno-vnimanie-i-saobrazena-skorost-po-pat-i-1-vidin-montana-v-uchastaka-dolna-verenitsa-belotintsi-poradi-remontni-deynosti.html", "text": "Днес до 18.00 часа шофьорите да се движат с повишено внимание и съобразена скорост по път I-1 Видин - Монтана в участъка Долна Вереница - Белотинци, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.01.24", "title": "АПИ: До 18.00 часа шофьорите да се движат с повишено внимание и съобразена скорост по път I-1 Видин - Монтана, в участъка Долна Вереница - Белотинци, поради ремонтни дейности"}
{"url": "http://www.focus-news.net/news/2018/01/24/2480914/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ – Пирин дежурният служител на пункта. На останалите пунктове между България и Гърция, трафикът също се извършва без проблеми.\r\nЛора КАЛЧЕВА", "date": "2018.01.24", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/01/24/2480915/toma-bikov-gerb-otchetat-na-prezidenta-rumen-radev-beshe-otchet-na-upravlenieto-ni-ochakvahme-da-chuem-kakvo-e-napravil-toy-za-edna-godina.html", "text": "Отчетът на президента Румен Радев по-скоро беше отчет на нашето управление, което ни изненада. \r\nОчаквахме да чуем какво е направил президента за тази една година, за която управляваше България, дори в рамките на 3-4 месеца през служебното правителство. Това каза пред журналисти в Народното събрание депутатът от ГЕРБ Тома Биков за първата година от мандата на президента Румен Радев, предаде репортер на Агенция „Фокус“. „Нямаме проблем да отговорим на въпросите от пресконференцията на президента“, посочи той. „Президентът каза какво всички останали не са или са направили през последната година, докато е президент“, заяви Тома Биков. „От това, че беше увлечен да коментира работата ни, президентът забрави да спомене, че правителството му удължи санкциите срещу Русия и подписа СЕТА“, каза още депутатът.\r\nБиляна ИВАНОВА", "date": "2018.01.24", "title": "Тома Биков, ГЕРБ: Отчетът на президента Румен Радев беше отчет на управлението ни, очаквахме да чуем какво е направил той за една година"}
{"url": "http://www.focus-news.net/news/2018/01/24/2480916/reuters-deyvid-deyvis-ochakva-sporazumenie-za-tranziten-period-sled-brekzit-do-kraya-na-mart.html", "text": "Министърът по въпросите на Брекзит на Великобритания Дейвид Дейвис заяви в сряда, че очаква Обединеното кралство и Европейския съюз да се разберат за транзитния период след раздялата между Брюксел и Лондон до края на март, предава Reuters.\r\nОсвен това, Дейвис подчерта, че страната му няма да търси хармонизация на регулациите с Европейския съюз след напускането на Великобритания.\r\nПревод и редакция:", "date": "2018.01.24", "title": "Reuters: Дейвид Дейвис очаква споразумение за транзитен период след Брекзит до края на март"}
{"url": "http://www.focus-news.net/news/2018/01/24/2480917/pg-na-bsp-za-balgariya-poiska-narodnoto-sabranie-da-ne-razglezhda-istanbulskata-konventsiya-i-da-se-provede-referendum-za-i-protiv-neya.html", "text": "ПГ на „БСП за България“ поиска спиране на гледането на Истанбулската конвенция  в Народното събрание и референдум „за“ и „против“ нея. Това каза лидерът на БСП Корнелия Нинова по време на брифинг в Народното събрание, предаде репортер на Агенция „Фокус“. Нинова поиска истинска обществена дискусия. Тя добави, че към конвенцията не е приложен допълнителен доклад, който да каже какви закони трябва да се променят.  \r\nДеница КИТАНОВА", "date": "2018.01.24", "title": "ПГ на „БСП за България“ поиска Народното събрание да не разглежда Истанбулската конвенция и да се проведе референдум „за“ и „против“ нея"}
{"url": "http://www.focus-news.net/news/2018/01/24/2480918/veliko-tarnovo-vremenno-dvizhenieto-po-pat--407-pavel-sovata-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Временно движението по път III-407 Павел – Совата се осъществява в една лента поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.24", "title": "Велико Търново: Временно движението по път III-407 Павел – Совата се осъществява в една лента поради аварирал тежкотоварен автомобил"}
{"url": "http://www.focus-news.net/news/2018/01/24/2480919/toma-bikov-gerb-podchertavame-che-golyama-chast-ot-sreshtite-na-prezidenta-rumen-radev-s-mezhdunarodni-faktori-byaha-blagodarenie-na-premiera-boyko-borisov.html", "text": "Искаме да подчертаем, че голяма част от срещите, които президентът проведе с международни фактори, бяха благодарение на премиера Бойко Борисов. Това каза пред журналисти в Народното събрание депутатът от ГЕРБ Тома Биков за първата година от мандата на президента Румен Радев, предаде репортер на Агенция „Фокус“. „Той имаше срещи с тези международни фактори и по протокол те се видяха и с Румен Радев“, посочи той. „Не мисля, че тази пунктуалност в отчитането на международната дейност говори за много широката такава. Без да даваме оценки на международната дейност на президента, просто споменаваме факта“, коментира Тома Биков. „Това е добро за България. Правителството се опитва да работи в синхрон с президентската институция. Не знам дали от другата страна срещаме подобен подход“, каза още той.\r\nБиляна ИВАНОВА", "date": "2018.01.24", "title": "Тома Биков, ГЕРБ: Подчертаваме, че голяма част от срещите на президента Румен Радев с международни фактори, бяха благодарение на премиера Бойко Борисов"}
{"url": "http://www.focus-news.net/news/2018/01/24/2480920/prezidentat-rumen-radev-vsyaka-edna-eskalatsiya-na-obstanovkata-v-siriya-mozhe-da-dovede-do-seriozni-uslozhneniya-nadyavam-se-es-da-izleze-s-pozitsiya.html", "text": "Това, което стана в Сирия, тревожи всички. Това каза на пресконференция президентът Румен Радев по повод една година от встъпването си в длъжност, предаде репортер на Агенция „Фокус“. „Виждаме на практика, че се води една силна военна кампания. Осъществяват се масирани въздушни удари, загиват цивилни граждани. Това трябва да бъде обект, и то по-скоро, на внимание на международната общност. Мисля, че това е опасно. Всяка една ескалация на обстановката в Сирия може да доведе до сериозни усложнения. Надявам се, че ЕС най-сетне ще излезе със своя позиция, най-сетне ще има реална намеса и няма да чака тези въпроси да се решават извън нас по някакви други места, в някакви други преговори, които на практика се връщат върху нас като бумеранг“, заяви Радев. \r\nПо думите му по въпроса за Донбас, има ясни позиции и това е Минското споразумение. „То трябва да се изпълнява еднакво отговорно и от двете страни. Тук трябва да има много по-голяма прозрачност и двете страни трябва да дадат възможност за допускане на наблюдатели и реална оценка на международната общност какво точно става и как се изпълнява това споразумение“, допълни Радев. Според него това е единственият начин и трябва да се положат всички усилия този конфликт да бъде решен по дипломатически път. \r\nЛюба АЛЕКСИЕВА", "date": "2018.01.24", "title": "Президентът Румен Радев: Всяка една ескалация на обстановката в Сирия може да доведе до сериозни усложнения, надявам се ЕС да излезе с позиция"}
{"url": "http://www.focus-news.net/news/2018/01/24/2480921/sofiyska-gradska-prokuratura-vnese-obvineniya-sreshtu-6-rakovodni-litsa-ot-napoitelni-sistemi-ead.html", "text": "Софийска градска прокуратура предаде на съд шест длъжностни лица от ръководството на „Напоителни системи“ ЕАД – изпълнителни директори и членове на Съвета на директорите. Това съобщиха от пресцентъра на Прокуратура на Република България.\r\nНа Ст. Г. е повдигнато обвинение за това, че на 24 февруари 2012 г. в София, в качеството си на длъжностно лице – изпълнителен директор на „Напоителни системи“ ЕАД, е сключил неизгодна сделка с „НС Агро“ АД – гр. Добрич. Предметът на договор е за консултиране за необходимостта от лицензиране на „Напоителни системи“ ЕАД като ВиК-оператор по смисъла на Закона за регулиране на ВиК-услуги. В клаузите на договора е предвидено да се консултира и процедурата по издаване на лиценз пред ДКЕВР, както и реда и условията за поддръжката на лицензионния режим, при наличие на евентуално издаден лиценз. Такъв договор не е било необходимо да се сключва, тъй като „Напоителни системи“ ЕАД са били уведомени и от ДКЕВР, и от ресорния заместник-министър, че следват да разработят и представят в ДКЕВР бизнес-план за развитието на дейността си, заявление за утвърждаване на цени на услуги, които предоставят на дружества, и справка за фактурираните водни количества. „Напоителни системи“ ЕАД са били длъжни да сторят това по смисъла на Закона за регулиране на водоснабдителните и канализационните услуги /ЗРВКУ/. Вместо да изпълнят законовите си задължения, те са сключили договор с „НС Агро“ АД на стойност 20 000 лв., които впоследствие са били платени.  От това за \"Напоителни системи\" ЕАД е произлязла вреда в размер на 20 000 лв.\r\nСт. Г. е обвинен и за това, че на 12 юни 2012 г. в гр. София е съставил референция на „НС – Агро” АД – гр. Добрич, в която удостоверил неверни обстоятелства. Според подписаната референция, „НС Агро“ АД – гр. Добрич успешно е консултирал „Напоителни системи“ ЕАД за дейностите и мероприятията, които държавното дружество е трябвало да предприеме, за да бъде лицензирано като ВиК-оператор от ДКЕВР, а също и че „НС-Агро” АД разполага с екип от висококвалифицирани специалисти, което му позволява да се справи с поставените задачи качествено и ефективно, въпреки че на обвиняемия му е било известно, че към онзи момент „НС-Агро“ АД е разполагал с едно заето лице. \r\nСт. Г. е обвинен и за това, че в периода от 06 ноември 2012 г. до 13 май 2013г. в гр. София, като длъжностно лице умишлено не е положил достатъчно грижи за управлението и стопанисването на повереното му имущество. Съгласно анекси по  сключен между „Напоителни системи” ЕАД и „НС Агро” АД договор, той е подписал приемо-предавателни протоколи за резултати от изпълнението на договора и фактурите, без отчетената работа да e била действително извършена от „НС Агро” АД. От това са последвали значителни щети за предприятието в размер на 1 201 588,53 лв., представляващи сумите, изплатени по приетите фактури и заплатени законни лихви за забава, съдебни разноски и разноски по изпълнителни дела, като сумата е в особено големи размери и случаят е особено тежък. \r\nНа Ал. Х., като длъжностно лице -  член на Съвета на директорите на „Напоителни системи“ ЕАД, като извършител, и в съучастие с E. Г. – член на Съвета на директорите, и И. П. – изпълнителен  директор, присвоил чужди пари – сумата от 69 601,29 лева, представляващи разликата между начисленото и изплатено брутно възнаграждение, и полагащото се съгласно Правилника за реда за управление на правата на държавата в търговските дружества с държавно участие в капитала /ПРУПДТДДУК/ възнаграждение. Обвиняемият е наредил да се прилага бална оценка в размер на 11 единици за трите години, вместо полагащите се за 2014 г. 6 бални единици, за 2015г.  - 7,125 бални единици и за 2017 г.  - 6 бални единици, съгласно ПРУПДТДДУК, като присвояването е в особено големи размери и представлява особено тежък случай.\r\nЕ. Г. е предаден на съд за това, че на 23 март 2015 г. в гр. София, като длъжностно лице– член на Съвета на директорите на Напоителни системи ЕАД – гр. София, като съизвършител в съучастие с Ал. Х. – Председател на Съвета на директорите, и И. П. – Изпълнителен  директор, присвоил чужди пари, собственост на „Напоителни системи“ ЕАД – сумата от 69 601,29 лв., представляващи разликата между изплатеното брутно възнаграждение и полагащото се, съгласно Правилника за реда за управление на правата на държавата в търговските дружества с държавно участие в капитала /ПРУПДТДДУК/, възнаграждение на членовете на Съвета на директорите и Изпълнителния директор, поверени му да ги управлява. С Протокол от заседанието на Съвета на Директорите от 23.03.2015 г. той е наредил при определянето на сумата за възнаграждения на изпълнителния директор и членовете на Съвета на директорите на Напоителни системи ЕАД след месец ноември на 2014 г.: И. П. – изпълнителен директор, Е. Г. – член на съвета на директорите, и Ал. Х. – Председател на Съвета на директорите, както и Г. З. – изпълнителен директор от 28 юни 2016 г., да се прилага бална оценка в размер на 11 единици, вместо полагащите се за 2014 г. 6 бални единици, за 2015г.  - 7,125 и за 2017г.  - 6 бални единици, като присвояването е в особено големи размери и представлява особено тежък случай. \r\nБ. В. е предаден на съд за това, че на 05 ноември 2013 г. в гр. София, като длъжностно лице – изпълнителен директор на „Напоителни системи ЕАД“ – гр. София, съгласно договор за възлагане на управлението от 30 август 2013 г., присвоил чужди пари, собственост на „Напоителни системи“ ЕАД - сумата от 13 361.03 лева, представляваща разликата между изплатеното брутно възнаграждение и полагащото се съгласно Правилника за реда за упражняване на правата на държавата в търговските дружества с държавно участие в капитала /ПРУПДТДДУК/ възнаграждение на членовете на Съвета на директорите и Изпълнителния директор, поверени му да ги управлява. Със своя заповед обвиняемият наредил при определянето на сумата за възнаграждения на изпълнителния директор и членовете на Съвета на директорите: Б. В. – изпълнителен директор, Д. И. – член на съвета на директорите, и И. М. – член на Съвета на директорите, да се прилага бална оценка в размер на 11 единици, вместо 6 бални единици. \r\nБ. В. е обвинен и за това, че на 27 август 2014 г. в гр. София, като длъжностно лице – и.ф. изпълнителен директор на „Напоителни системи“ ЕАД със заповед за заместване, присвоил чужди вещи, поверени му да ги управлява – два преносими компютъра, собственост на „Напоителни системи“ ЕАД,  единият на стойност 1756, 66 лв., а другият -  на стойност 3200 лв. Обвиняемият е издал заповед компютрите да се бракуват, без да са налице основанията за това. Вещите били снети от отчет и преминали във владение съответно на финансовата директорка Н. Ж. и на Изпълнителния директор Д. М.\r\nД. И. е предаден на съд за това, че в периода от 26 ноември 2013 г. до 06 ноември 2014 г. в гр. София, при условията на продължавано престъпление с 4 деяния, които осъществяват поотделно един състав на едно и също престъпление, извършени през непродължителен период от време, като длъжностно лице – Изпълнителен директор на „Напоителни системи“ ЕАД, съзнателно сключил неизгодни сделки и от това са произлезли значителни вреди в общ размер на 2 986 355, 52 лв. за „Напоителни системи“ ЕАД, като случаят е особено тежък. Сключените сделки са, както следва: \r\n1. На 26 ноември 2013 г. в гр. София, в качеството му на длъжностно лице– Изпълнителен директор на „Напоителни системи“ ЕАД, съзнателно сключил неизгодна сделка  за правни съвети, консултации, процесуално представителство, въпреки наличието на щатни юрисконсулти. От това е произлязла значителна вреда в размер на 40 747, 84 лв. за предприятието, което представлява – „Напоителни системи“ ЕАД; \r\n 2. На 30 януари 2014 г. в гр. София, в качеството му на длъжностно лице– изпълнителен директор на „Напоителни системи“ ЕАД, съзнателно сключил неизгодна сделка, с предмет на договора – консултиране на работата на служителите в централно управление на възложителя по изготвянето на документация за участие в процедури за възлагане на обществени поръчки, въпреки наличието на щатни служители в „Напоителни системи“ ЕАД, занимаващи се с изготвяне на документация по ЗОП. От това е произлязла значителна вреда в размер на 13 102, 03 лв. за предприятието, което представлява – „Напоителни системи“ ЕАД; \r\n3. На 30 април 2014 г. в гр. София, в качеството му на длъжностно лице– Изпълнителен директор на „Напоителни системи“ ЕАД, съзнателно е сключил неизгодна сделка с предмет на договора – подпомагане при казуси с висока степен на фактическа и правна сложност, при липса на необходимост от сключването му, поради наличието в „Напоителни системи“ ЕАД на щатни юрисконсулти.  От това е произлязла значителна вреда в размер на 162 739, 78 лв. за предприятието, което представлява – „Напоителни системи“ ЕАД; \r\n4. На 06 ноември 2014г. в гр. София, в качеството му на длъжностно лице– Изпълнителен директор на „Напоителни системи“ ЕАД, съзнателно сключил неизгодна сделка – споразумение по договор, сключен между „Напоителни системи“ ЕАД и „НС – Агро“ АД, като с подписването на споразумението задължил „Напоителни системи“ ЕАД да плати на „НС – Агро“ АД, сумата от 2 769 765, 87 лева, за фактурирана, но неизвършена и неприета работа, съгласно клаузите на договора, и от това произлязла значителна вреда в размер на 2 769 765, 87  лв. за предприятието, което представлява – „Напоителни системи“ ЕАД.\r\nИ. П. е предаден на съд за това, че в периода от 15.12.2014 г. до 13.06.2016 г. в гр. София, при условията на продължавано престъпление със 79 деяния, които осъществяват поотделно един състав на едно и също престъпление, извършени през непродължителен период от време, като длъжностно лице– Изпълнителен директор на „Напоителни системи“ ЕАД, съзнателно е сключил неизгодни сделки и от това са произлезли значителни вреди в общ размер на 596 784, 56 лв. за предприятието, което представлява – „Напоителни системи“ ЕАД, като случаят е особено тежък . \r\n И. П. е обвинен и за това, че на 23 май 2015 г. като длъжностно лице – изпълнителен директор  на „Напоителни системи“ ЕАД – гр. София, като съизвършител в съучастие с Ал. Х. – Председател на Съвета на директорите, и Е. Г. –член на Съвета на директорите, присвоил чужди пари, собственост на „Напоителни системи“ ЕАД – сумата от 69 601,29 лева, представляващи разликата между изплатеното брутно възнаграждение и полагащото се съгласно Правилника за реда за управление на правата на държавата в търговските дружества с държавно участие в капитала /ПРУПДТДДУК/, възнаграждение на членовете на Съвета на директорите и Изпълнителния директор, поверени му да ги управлява. С Протокол от заседанието на Съвета на Директорите от 23.03.2015г. обвиняемият е наредил при определянето на сумата за възнаграждения на изпълнителния директор и членовете на Съвета на директорите на „Напоителни системи“ ЕАД след месец ноември на 2014 г.: И. П. – изпълнителен директор, Е. Г. – член на съвета на директорите и Ал. Х. – Председател на Съвета на директорите, както и Г. З. – изпълнителен директор от 28.06.2016 г., да се прилага бална оценка в размер на 11 единици, вместо полагащите се за 2014 г. 6 бални единици, за 2015г.  - 7,125 и за 2017 г.  - 6 бални единици, като присвояването е в особено големи размери и представлява особено тежък случай. \r\nПо делото са разпитани 16 свидетели. Всички обвиняеми са с мярка за неотклонение „подписка“. Предстои насрочване на делото от Софийски градски съд.", "date": "2018.01.24", "title": "Софийска градска прокуратура внесе обвинения срещу 6 ръководни лица от „Напоителни системи“ ЕАД"}
{"url": "http://www.focus-news.net/news/2018/01/24/2480922/korneliya-ninova-bsp-vnasyame-podpisi-za-provezhdane-na-referendum-po-istanbulskata-konventsiya-samo-narodat-mozhe-da-kazhe-svoeto-mnenie-po-sazdalata-se-situatsiya.html", "text": "Внасяме  подписи за провеждане на референдум по Истанбулската конвенция – само народът може да каже своето мнение по създалата се ситуация. Това каза лидерът на БСП Корнелия Нинова по време на брифинг в Народното събрание, предаде репортер на Агенция „Фокус“. Нинова заяви, че необходимите подписи ще бъдат внесени в деловодството на Народното събрание в утрешния ден. Лидерът на БСП заяви, че партията предлага въпросът на референдума да бъде „За“ или против“ сте ратификацията на Истанбулскака конвенция?“. Нинова заяви, че ако управляващите бързат и настояват и тази ратификация бъде направена, то тогава народът няма да може да се произнесе.\r\n„Ние продължаваме с внасянето на закони, които изпълняват изискванията на Истанбулската конвенция, що се отнася до насилието над деца. Смятаме, че това е верният път, за да стане реалност борбата срещу това насилие. Ние сме твърдо против него и затова продължаваме да внасяме тези закони“, каза Нинова и припомни, че ПГ на „БСП за България“ вече внесе промени в Наказателния кодекс. \r\nДеница КИТАНОВА", "date": "2018.01.24", "title": "Корнелия Нинова, БСП: Внасяме подписи за провеждане на референдум по Истанбулската конвенция – само народът може да каже своето мнение по създалата се ситуация"}
{"url": "http://www.focus-news.net/news/2018/01/24/2480923/sofiya-dvizhenieto-e-vazstanoveno-pri-km-13-v-posoka-burgas-na-avtomagistrala-trakiya.html", "text": "Движението е възстановено при км 13 в посока Бургас на автомагистрала \"Тракия\". Това съобщиха от пресцентъра на Агенция \"Пътна инфраструктура\".", "date": "2018.01.24", "title": "София: Движението е възстановено при км 13 в посока Бургас на автомагистрала \"Тракия\""}
{"url": "http://www.focus-news.net/news/2018/01/24/2480924/spetsializiranata-prokuratura-i-gdbop-neutraliziraha-grupa-za-imotni-izmami-na-teritoriyata-na-oblast-stara-zagora.html", "text": "Специализираната прокуратура повдигна обвинения на четири лица за участие в организирана престъпна група за имотни измами чрез съставяне и използване на неистински документи. Те са задържани на 21 януари 2018 г. при специализирана операция на ГДБОП, ТС БОП-Стара Загора и Специализираната прокуратура на територията на Стара Загора, Казанлък и Мъглиж. Това съобщиха от пресцентъра на Апелативна специализирана прокуратура. Според събраните до момента доказателства групата е осъществила пет фиктивни сделки с недвижими имоти, от които е усвоила около 300 000 лева. В жилището на участник в групата (един от осемте претърсени адреса) е открита „печатницата“, където са изготвяни неистинските документи. Оттам са иззети компютри, скенери, принтери и друга техника. Четири неистински нотариални акта, фалшиви квитанции за платени данъци на имоти, пълномощни и други документи, са открити в офиса, ползван от ръководителя на групата Ивайло К. В лек автомобил BMW X6 пък е открит фалшив нотариален акт, платежно нареждане между лица, пълномощни. По делото са иззети и неистинска диплома за средно образование, газов пистолет без документ за произход, 50 патрона калибър 22.\r\nДвама от участниците в групата издирвали малоимотни или наркозависими лица от региона, които срещу 500-1000 лева им предоставяли личните си данни. С тях „печатарят“ Славчо И. изготвял неистински нотариални актове за собственост. Впоследствие въпросните имоти били прехвърляни пред нотариус на реални купувачи. Те от своя страна превеждали сумите по договорите за покупка по банков път. Незабавно след преводите парите били изтегляни и взимани от ръководителя на групата.\r\nИвайло К. и двама от участниците са осъждани за различни престъпления, като срещу ръководителя има и висящо дело за измама. На 23 януари 2018 г. Специализираният наказателен съд уважи искането на прокуратурата и наложи мярка за неотклонение „Задържане под стража“ за всеки от тях. С постановление на наблюдаващия прокурор на четвъртия участник е наложена мярка „Подписка“.", "date": "2018.01.24", "title": "Специализираната прокуратура и ГДБОП неутрализираха група за имотни измами на територията на област Стара Загора"}
{"url": "http://www.focus-news.net/news/2018/01/24/2480925/toma-bikov-gerb-na-ksns-prezidentat-aplodira-angazhimenta-na-pravitelstvoto-za-2-ot-bvp-za-otbrana-do-2024-g-a-sega-e-razocharovan.html", "text": "Само преди 15-тина дни по време на КСНС президентът аплодира ангажимента на правителството до 2024 година да имаме постигнати 2% от БВП за отбрана. Това каза пред журналисти в Народното събрание депутатът от ГЕРБ Тома Биков за първата година от мандата на президента Румен Радев, предаде репортер на Агенция „Фокус“. „Сега сме изненадани от новата му позиция, че е разочарован от това, че не са отделени 2%. Разбираме, че е искал още през 2018 година да имаме 2%“, посочи той. „Така го разчитаме, ако е така трябва да продължи с говоренето по тази тема и да каже от кои сектори на обществения живот трябва да бъдат взети проценти и да бъдат дадени на отбраната веднага“, обясни Тома Биков. „Друг е въпросът дали ние ще се съобразим с това негово желание, но е длъжен да го обясни пред обществото“, коментира депутатът от ГЕРБ. „Концепцията на премиера Бойко Борисов, че отношенията между ЕС и Турция трябва да бъдат стабилни е от времето, когато Румен Радев не знаеше, че ще бъде кандидат за президент на БСП“, поясни Тома Биков. „Това е една от последователните политики на Бойко Борисов, не виждам защо президентът е учуден. Премиерът няма вина, че Меркел, Юнкер, Таяни и Туск, които участват в договарянето на срещата с Турция, най-накрая и Ердоган, имат желание да се срещнат с него“, каза още той.\r\nБиляна ИВАНОВА", "date": "2018.01.24", "title": "Тома Биков, ГЕРБ: На КСНС президентът аплодира ангажимента на правителството за 2% от БВП за отбрана до 2024 г., а сега е разочарован"}
{"url": "http://www.focus-news.net/news/2018/01/24/2480926/burgas-vav-vrazka-s-obyavenata-gripna-epidemiya-se-preustanovyavat-uchebnite-zanyatiya-na-teritoriyata-na-oblastta-do-29-yanuari.html", "text": "На свое заседание Регионалният щаб за борба с грипа и острите респираторни заболявания (ОРЗ) взе решение за обявяване на грипна епидемия на територията на област Бургас. Това съобщиха от Областна администрация - Бургас. Същото се налага във връзка с нарасналия брой на заболелите от грип и ОРЗ и по конкретно 236 регистрирани случаи на база 10 000 души, при граница 225/10000. По данни на специалистите от РЗИ най-засегнати са малките деца от 5 до 14 години и хората във възрастова група 30-64 години. С цел ограничаване разпространението на грипната епидемия Щабът ще предложи на кметовете на всички общини на територията на област Бургас да бъдат преустановени учебните дейности в училищата в срок от днес - 24 януари 2018 (за учениците втора смяна), до 29 януари 2018, понеделник (включително). По информация на РУО Бургас има възможност за преструктуриране на учебния материал, така че неучебните дни да не се отразят негативно върху учебния процес.\r\nСред другите превантивни мерки, които влизат в сила от днес са: детските градини да работят, но в режим на „засилен филтър” – ограничава се достъпът на родители, забранява се посещаването на болни деца, както и сливането на отделни групи, преустановяват се хоспитализациите и плановите операции, също така свижданията, консултациите на здрави бременни жени и деца, както и всички профилактични прегледи\r\nи имунизации. \r\nВ понеделник Щабът ще проведе повторно заседание и след запознаване с актуалната обстановка ще вземе решение кои мерки ще останат в сила и кои ще бъдат отменени.", "date": "2018.01.24", "title": "Бургас: Във връзка с обявената грипна епидемия се преустановяват учебните занятия на територията на областта до 29 януари"}
{"url": "http://www.focus-news.net/news/2018/01/24/2480927/plamen-dimitrov-knsb-vlizaneto-v-evrozonata-nyama-da-bade-prechka-za-uvelichavaneto-na-dohodite.html", "text": "Нито влизането в еврозоната, нито в чакалнята ще бъдат пречка за продължаващото ускорено развитие на увеличаването на заплатите в България и доходите от труд. Това каза президентът на Конфедерацията на независимите синдикати в България (КНСБ) и член на Икономическия и социален съвет (ИСС) Пламен Димитров на пресконференция относно присъединяването на България към ERM II и Еврозоната, предаде репортер на Агенция „Фокус“. „По тази тема сред социалните партньори има съгласие не от вчера. Общата ни единна позиция, че информираността в обществото и максималната мобилизация на всички фактори, икономически, политически, социални и обществени, трябва да бъдат общата ни цел“, отбеляза Пламен Димитров. Той даде примери с присъединяването на страните от Балтийския регион. По думите му при влизането си в чакалнята на еврозоната Латвия е била с ниво на конвергенция под 50%, докато България в момента е малко над това равнище. „Нивото на конвергенция представлява БВП на глава от населението изведен през паритета на покупателната способност спрямо средноевропейския. То оказва къде се намира дадената държава в общия конвергентен процес“, уточни Пламен Димитров. „Това показва, че България като степен на развитост и конвергираност всъщност е на нивото на Латвия, която тя е кандидатствала и влязла в еврозоната“, посочи той, като отбеляза, че именно Балтийските държави са престояли най-много в еврозоната – между 7 и 10 години и изрази умерен оптимизъм, че за България този срок ще е по-кратък. Пламен Димитров обясни, че при Латвия за десетте години в чакалнята нивото на конвергенция се е повишило с 12 пункта до 62%, докато при Литва, която е последната приета в еврозоната страната, от 53 във влизането в чакалнята се е повишило на 75 до влизането в зоната, тоест с 22 пункта. „Тези числа кореспондират с доходите. Казвам това, за да обясня, че очакването или целта България, която сега е с малко над 50% да достигне поне 60% преди влизането в еврозоната, са постижими и съвсем логично могат да бъдат заложени като индикатори за съответните политики на правителствата“, посочи Пламен Димитров. „Има скептици, които казват, че еврозоната, ще стегне доходите. Тези показатели опровергават, че еврозоната няма да позволи ускорено нарастване на доходите. За нас това е много важен извод, че няма да бъде пречка, нито влизането в еврозоната, нито в чакалнята за продължаващото ускорено развитие на увеличаването на заплатите в България и доходите от труд“, каза още той. \r\nВесела АЛЕКСАНДРОВА", "date": "2018.01.24", "title": "Пламен Димитров, КНСБ: Влизането в еврозоната няма да бъде пречка за увеличаването на доходите"}
{"url": "http://www.focus-news.net/news/2018/01/24/2480928/afp-madrid-blokira-sreshta-mezhdu-karles-puchdemon-i-predsedatelyat-na-katalunskiya-parlament-v-bryuksel.html", "text": "Испания е наредила на каталунския представител в Брюксел да блокира планирана среща там между отстранения каталунски лидер Карлес Пучдемон председателят на парламента на испанския автономен регион в сряда, предава AFP, като се позовава на дипломатически източници.\r\n„Представителят на каталунското правителство в Брюксел е инструктиран да не допуска тази среща да се проведе в сградата на каталунската дипломатическа мисия“, е заявил източникът пред AFP.\r\nПревод и редакция:", "date": "2018.01.24", "title": "AFP: Мадрид блокира среща между Карлес Пучдемон и председателят на каталунския парламент в Брюксел"}
{"url": "http://www.focus-news.net/news/2018/01/24/2480929/blagoevgrad-periodichno-se-izvarshvat-proverki-vav-vsichki-sotsialni-zavedeniya-v-oblastta-ne-sme-poluchavali-signali-za-nasilie.html", "text": "Периодично се извършват проверки във всички социални заведения в Област Благоевград. Това каза пред Радио „Фокус“ – Пирин Станка Михова, експерт в Регионална дирекция „Социално подпомагане“ по повод регистрирания случай с насилие в дом за деца „Хризантема“ в Габрово. По думите ѝ изненадващия посещения в домовете за деца с увреждания в региона правят инспектори от Държавна агенция за закрила на детето. „В област Благоевград има 6 такива центъра, които са сформирани след закриването на дома в село Петрово, община Сандански. Правят се проверки. За щастие към момента не сме получавали сигнали, подобни на този в Габрово. Смея да твърдя, че при нас се осъществява добра грижа“, каза още Михова. Тя добави, че към момента капацитетът на тези социални центрове е запълнен, като дори има много чакащи, които са предимно хора с психични разстройства.\r\nЛивия НИНОВА", "date": "2018.01.24", "title": "Благоевград: Периодично се извършват проверки във всички социални заведения в областта, не сме получавали сигнали за насилие"}
{"url": "http://www.focus-news.net/news/2018/01/24/2480930/pazardzhik-postanovkata-s-lyubovta-shega-ne-biva-shte-bade-predstavena-v-dramatichno-kuklen-teatar-konstantin-velichkov.html", "text": "Драматично куклен театър „Константин Величков“ в Пазарджик представя премиерата на постановката „С любовта шега не бива“, съобщиха за Радио „Фокус“ – Пазарджик от театъра в областния град. Пиесата е дело на режисьора Петър Денчев, сценографията и костюмите са поверени на Петър Митев, а музиката е на Христо Намлиев. Спектакълът е по едноименната творба на Алфред дьо Мюсе. Сюжетът разказва историята на Пердикан, който се опитва да спечели любовта на красивата Камий – момиче, прекарало последните десет години от живота си в манастир. Оръжието, към което той посяга, е може би най-използваното от арсенала на любовните битки. Младият мъж ухажва привлекателната и простодушна Розет, за да предизвика ревността на Камий. И успява. Само че току-що пламналата между тях взаимна любов внезапно трябва да угасне. Защото Розет, взела за истина любовната игра на Пердикан, се вижда изоставена и извършва постъпка, която кара другите двама от любовния триъгълник да си кажат сбогом. В ролите са актьорите Тодор Танчев, Авгестина-Калина Петкова, Стефан Попов, Елена Замяркова, Симеон Гълъбов, Людмила Даскалова и Димитър Терзиев. Премиерата на постановката е тази вечер  в 19.00 часа на камерната сцена на театъра в Пазарджик.\r\nАлбена ЖИЛЕКОВА", "date": "2018.01.24", "title": "Пазарджик: Постановката „С любовта шега не бива“ ще бъде представена в Драматично куклен театър „Константин Величков“"}
{"url": "http://www.focus-news.net/news/2018/01/24/2480931/vladimir-moskov-kmet-na-obshtina-gotse-delchev-2017-godina-beshe-stabilna-i-silna-za-obshtinata.html", "text": "2017 година беше стабилна и силна за Общината. Това каза за Радио „Фокус“ - Пирин Владимир Москов, кмет на Община Гоце Делчев. „През тази година е постигната стабилност в икономиката, стабилна работа на фирмите. Подкрепата, която получавах от Общината също беше много важна, за да я има тази стабилност и бяха провлечени допълнителни обекти и средства за решаване на ежедневните проблеми на града и на селата“, каза Москов. По думите му най-големият проект, с който са стартирали работа, е благоустрояването на Западния квартал в Гоце Делчев. „Това е кварталът, който е от страната на Градска река и опира в Пирин планина. Това е един от големите квартали на града. Първо стартираме със смяна на водопроводната мрежа и сега продължаваме с благоустрояването, като в края на април трябва  обектът изцяло да приключи и кварталът трябва да бъде обновен, така както са обновени останалите квартали в града ни“, каза Москов.\r\nЛора КАЛЧЕВА", "date": "2018.01.24", "title": "Владимир Москов, кмет на Община Гоце Делчев: 2017 година беше стабилна и силна за Общината"}
{"url": "http://www.focus-news.net/news/2018/01/24/2480932/dobrich-lideri-na-mezhdunarodnata-nagrada-na-hertsoga-na-edinburg-shte-rabotyat-s-uchenitsi-ot-su-dimitar-talev.html", "text": "Лидери на Международната награда на херцога на Единбург ще работят с ученици от СУ „Димитър Талев“ в Добрич. Това съобщи в предаването на Радио „Фокус“, „Всички в час“ директорът на училището Весела Панчева. „Това е една покана, която получихме от фондацията, която подготвя лидери. Осем млади наши учители преминаха през тази програма. Те са лидерите, менторите, които ще обучават всички ученици от 9-ти до 12-ти клас в нашето училище“, обясни тя. По думите ѝ обучението няма да е в традиционния и познат вид, а по-скоро ще ги стимулират, ще ги провокират, ще бъдат техни най-близки наблюдатели в процеса на тяхното реализиране. „Нещата са свързани в няколко области – в област личностно израстване, в област доброволчество, в област чуждоезиково обучение, в област инициативност и накрая ще има оцеляване в лагер, който ще бъде за децата, които са преминали успешно всички модули, защото е модулно това обучение и учениците ще покажат всичко научено на практика. Бих искала да отправя апел, защото част от децата, които ще достигнат финалната права, ще имат нужда от специфично оборудване – облекло, специфични помощни средства за оцеляване в планината. Може би ще имаме нужда от спонсори, от хора, които биха се съгласили да подкрепят деца, преминали през няколко кръга, т.е. те са показали, че носят у себе си хъс, носят у себе си желание да станат по-добри, да станат по-големи човеци“, каза Весела Панчева. Тя сподели също, че тази международна награда извън пределите на България има голям авторитет. Работодателите, които знаят за нея, видят ли информация в CV-то на младия човек, кандидатстващ за работа, че той е носител на наградата, това му дава безапелационно предимство при наемането за дадена позиция на работа. „Защото това е гаранция, че този млад човек притежава определен набор от качества, които са много важни за съвременния млад човек – да бъдеш лидер, да бъдеш адекватен към всяка ситуация, да бъдеш с бърза мисъл, да можеш да се ориентираш във всяка обичайна, необичайна ситуация, да можеш да се справяш с предизвикателствата на живота“, коментира Весела Панчева. \r\nЖулиета НИКОЛОВА", "date": "2018.01.24", "title": "Добрич: Лидери на Международната награда на херцога на Единбург ще работят с ученици от СУ „Димитър Талев“"}
{"url": "http://www.focus-news.net/news/2018/01/24/2480933/toma-bikov-gerb-prezidentat-podkrepi-motivite-za-vota-na-nedoverie-na-bsp-sreshtu-kabineta-ako-zhelae-politicheska-kriza-da-go-kazhe-yasno.html", "text": "Учудени сме, че президентът практически подкрепи мотивите за вота на недоверие на БСП срещу кабинета. Ако той желае политическа криза в България - да излезе и да го каже ясно. Това каза пред журналисти в Народното събрание депутатът от ГЕРБ Тома Биков за първата година от мандата на президента Румен Радев, предаде репортер на Агенция „Фокус“. „Но и да обясни с какво тя ще спомогне за решаването на всички проблеми, които избори в отчета си“, посочи той. „Притеснително е, че възгледите на президента съвпадат с тези на БСП. Считаме, че след като беше избран Румен Радев, трябва да бъде президент на всички българи“, изтъкна Тома Биков. „Винаги сме поддържали тази позиция и сме се отнасяли с уважение към него като президент на всички българи, включително и на хората, които са гласували за ГЕРБ“, заяви депутатът. „Президентът трябва да бъде равноотдалечен от всички политически сили. В противен случай, ако се позиционира от страната на опозицията, прави груба политическа грешка“, каза още Тома Биков.\r\nВ отговор на въпрос какво има между президента Румен Радев и ГЕРБ - война или противоборство депутатът коментира: „Подложени сме на мониторинг. Нямаме проблем с политиката, която водим“. „Ние не водим войни, искаме да решаваме проблемите на хората. Считаме, че има големи проблеми. Нямаме време за войни- който има време, нека да води войни“, заяви Тома Биков. Попитан споделя ли ГЕРБ вижданията на президента Румен Радев за свободата на словото депутатът посочи: „Не ги споделяме. Виждам колко медии има около мен, ако това не е свобода на словото- здраве му кажи. Всички проблеми се дискутират по телевизиите постоянно“. \r\nБиляна ИВАНОВА", "date": "2018.01.24", "title": "Тома Биков, ГЕРБ: Президентът подкрепи мотивите за вота на недоверие на БСП срещу кабинета - ако желае политическа криза, да го каже ясно"}
{"url": "http://www.focus-news.net/news/2018/01/24/2480934/gripna-epidemiya-e-obyavena-na-teritoriyata-na-sofiyska-oblast-ot-25-yanuari.html", "text": "РЗИ – Софийска област обявява грипна епидемия на територията на цялата Софийска област от утре, 25 януари 2018 г., с всички произтичащи от това противоепидемични мерки и преустановяване на учебните занятия за пет календарни дни, до 29 януари включително. Това съобщиха от пресцентъра на Министерството на здравеопазването.\r\nГрипна епидемия е обявена и на територията на област Бургас. На Регионално управление на образованието в Бургас е препоръчано да бъдат преустановени учебните занятия от днес следобед (24 януари) до понеделник (29 януари) включително. \r\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.01.24", "title": "Грипна епидемия е обявена на територията на Софийска област от 25 януари"}
{"url": "http://www.focus-news.net/news/2018/01/24/2480935/tass-balgarskiyat-prezident-zayavi-che-problemite-okolo-donbas-tryabva-da-badat-resheni-na-osnovata-na-minskite-sporazumeniya.html", "text": "Президентът на България Румен Радев смята, че проблемите около Донбас трябва да се решават на основата на Минските споразумения и само по дипломатически път, предава ТАСС.\r\n„По въпроса за Донбас има ясно изразена позиция – трябва да се спазват Минските споразумения. Тези договорки трябва да се изпълняват отговорно от всяка от страните“, заяви Радев по време на пресконференция в София в сряда, отговаряйки на въпрос на ТАСС относно новия Закон за реинтеграция на Донбас, приет от украинския парламент на 18 януари.\r\nБългарският президент подчерта, че „е необходимо да се осигури максимална прозрачност“. „Всяка от страните трябва да осигури условия за работа на международните наблюдатели, които биха могли да дадат на международната общественост реална представа за това, което се случва там и как се изпълняват тези споразумения. Дипломацията е единственият способ за решаване на този проблем“, посочи той.\r\nВърховната рада на Украйна прие внесения от президента на страната Петро Порошенко Проектозакон „За особеностите на държавната политика по осигуряването на държавния суверенитет на Украйна над временно окупираните територии на Донецка и Луганска области“ на 18 януари.\r\nПревод и редакция:", "date": "2018.01.24", "title": "ТАСС: Българският президент заяви, че проблемите около Донбас трябва да бъдат решени на основата на Минските споразумения"}
{"url": "http://www.focus-news.net/news/2018/01/24/2480936/mon-v-314-uchilishta-v-stranata-e-preustanoven-uchebniyat-protses-zaradi-visoka-zabolevaemost.html", "text": "Поради висока заболеваемост в 314 училища в страната днес няма да има учебни занятия. Това съобщиха от пресцентъра на Министерство на образованието и науката. От днес до 26 януари в 121 училища в област Стара Загора ще бъдат в грипна ваканция. \r\nВ област Бургас 138 училища от днес са в грипна ваканция до 29 януари.\r\nВ 17 училища в община Благоевград също няма да се учи днес.\r\nДо 24 януари продължава и грипната ваканция за СУ „Васил Левски“ в град Опака, област Търговище.\r\nОт 24 до 26 няма да има учебни занятия в СУ“ Св. св. Кирил и Методий“ в Криводол, област Враца.\r\nПоради висока заболеваемост днес не се учи и в ПГСС “Св. Георги Победоносец“ в  Суворово, област Варна.\r\nВ Пловдивска област няма да учат 4 училища– ОУ „Св. Св. Кирил и Методий в село Стрелци, НУ „Св. Св. Кирил и Методий“- село Борец, СУ „Христо Смирненски“ и ПГ „Зл. Бояджиев“ в град Брезово.\r\nВ област Хасково няма да има занятия в 15 училища – СУ „Д-р П. Берон“ - гр. Свиленград, ОУ „Христо Ботев“ - с. Крепост, ОУ „Васил Левски“ - с. Ябълково, ОУ „Д. Матевски“ - град Меричлери, ОУ „Христо Смирненски“ в село Радиево и 10 училища в Димитровград.\r\nВ област Габрово е обявена грипна ваканция за 6 училища – СУ „М. Райкович“ и ПГИ „Рачо Стоянов“ в град Дряново, ОУ „Проф. П.Н.Райков“, СУ „П.Р. Славейков“ и НГПИ „Тревненска школа“ в град Трявна, както и ОУ „В.Левски“ – с. Плачковци\r\nВ Софийска област няма да има учебни занятия в СОУ „Хр. Ботев“ – Горна Малина, поради ремонт на отоплителната инсталация, и в ОУ „Иван Вазов“ в Мусачево.\r\nВ област Кюстендил от 24 до 26 януари няма да има занятия в 7 училища - ОУ“ Н. Вапцаров“, СУ „Хр. Ботев“ и ПГ в гр. Бобов дол, ОУ „Хр. Ботев“ - село Невестино, НУ „Св. Св. Кирил и Методий“ в Раждавица, ОУ „Хр. Павлович“ и СУ „Св. Климент Охридски“  в град Дупница.\r\nВ ОУ „Хр.Ботев“ в ямболското село Кукорево също няма да се учи на 24 януари.", "date": "2018.01.24", "title": "МОН: В  314 училища в страната е преустановен учебният процес заради висока заболеваемост"}
{"url": "http://www.focus-news.net/news/2018/01/24/2480937/adv-mihail-ekimdzhiev-za-stanovishteto-na-bpts-za-istanbulskata-konventsiya-tsarkvata-se-darzhi-kato-arhaichna-sekta-i-napomnya-za-sashtestvuvaneto-si-po-nepodhodyasht-povod-s-neadekvaten-komentar.html", "text": "Църквата се държи като архаична секта и напомня за съществуването си по неподходящ повод с неадекватен коментар. Това каза за Радио „Фокус“ – Пловдив адвокат Михаил Екимджиев в коментар на становището на Светия синод на Българската православна църква по повод Истанбулската конвенция. По думите му, вместо да се грижи за спасяването на душите на хората, за това те да се открият към Бог и към религията, Църквата се затваря в себе си, капсулира се и се грижи за своите благини. „Вижте какво правят Протестантската или Католическата църква. Вижте техните мисии за подпомагане на бедните, за приобщаване на хората към християнските ценности. Какво от това прави Българската православна църква, освен от време на време да излиза с някоя неадекватна позиция за гей парадите, срещу Мадона, срещу някои естрадни изпълнители и т.н. Това е нелепо. Най-вероятно и там не знаят за какво става въпрос или просто, понеже е по-трудно, нямат куража по по-трудния начин да оправдаят загубата на институционално доверие. Както държавните и светски институции, така и Българска православна църква губи доверието на хората“, коментира Екимджиев. По думите му в съвремието Църквата не е тази институция, която трябва да бди за моралните ценности, а се е превърнала в секта, която се занимава най-вече със собствените си проблеми. „От време на време по неподходящи поводи и начини напомня за съществуването си и се възползва от тази заблуда, която беше насадена сред хората, че Истанбулската конвенция създава опасност от трети пол, от размиването на половете и т.н. Съвременният човек е притиснат от динамиката на живота, от цялата тази глобализация. Обществото е България е доста провинциално и патриархално. Хората с този тип нагласи, особено в по-малките населени места, се чувстват застрашени от цялата тази динамика, в която не могат да се ориентират какво се случва, кой кой е, кое е добро и кое лошо. Цялата тази шарения и сложнотия на живота, която неизбежно ще ни се наложи, ги плаши. Да се съпротивляваме на глобализацията е все едно да се съпротивляваме на земното притегляне“, коментира още адвокат Михаил Екимджиев.\r\nТони МИХАЙЛОВ", "date": "2018.01.24", "title": "Адв. Михаил Екимджиев за становището на БПЦ за Истанбулската конвенция: Църквата се държи като архаична секта и напомня за съществуването си по неподходящ повод с неадекватен коментар"}
{"url": "http://www.focus-news.net/news/2018/01/24/2480938/antoaneta-bares-direktor-na-nkiz-tselta-na-memoranduma-s-rusenskiya-universitet-e-da-bade-postignata-vrazka-mezhdu-biznesa-i-universiteta.html", "text": "Целта на меморандума с Русенския университет е да бъде постигната връзка между бизнеса и университета. Това коментира за Радио „Фокус“ Антоанета Барес, изпълнителен директор на „Национална компания индустриални зони“ ЕАД,  по повод подписания меморандум за сътрудничество между тях и Русенския университет „Ангел Кънчев“ за развитието на проекта за ускорено професионално изграждане на млади специалисти. Антоанета Барес допълни, че се очакват нови инвестиции, които да бъдат в полза за град Русе:\r\n„Проекта ни е много амбициозен. За момента имаме партньорство със Софийския университет, Лесотехническия университет, Техническия университет в София, Университета за национално и световно стопанство, Нов български университет, вече и Русенския университет. Планираме Шуменския университет, Варненския университет, този в Бургас и Велико Търново. Амбицията ни се простира до постигане на партньорства и с професионалните гимназии, тъй като голяма част от инвеститорите търсят работна ръка с различни познания, коментира Антоанета Барес. \r\nТя допълни, че професионалните гимназии, които се намират на територията на страната дават добра подготовка на учениците в съчетание с добри практики и съответно резултатът е добри кадри, които могат да бъдат сериозна част от бизнеса.", "date": "2018.01.24", "title": "Антоанета Барес, директор на НКИЗ: Целта на меморандума с Русенския университет е да бъде постигната връзка между бизнеса и университета"}
{"url": "http://www.focus-news.net/news/2018/01/24/2480940/ekathimerinigartsiya-speshno-zasedanie-na-sinoda-na-gratskata-pravoslavna-tsarkva-po-vaprosa-za-pregovorite-za-imeto.html", "text": "Синодът на гръцката православна църква свиква спешно заседание по въпроса за преговорите за името на 26 януари 2018 г., петък, предава електронното издание на вестник \"Еkathimerini\". Заседанието се свиква по искане на архиепископът на Атина и на цяла Гърция Йеронимус и на него ще се разискват както преговорите по името, така и проведения в Солун многохиляден протест срещу предоставянето на Скопие  правото на употреба на името Македония.\r\n\"Еkathimerini\" припомня, че Солунския митрополит Антимос е призовал Синода да преразгледа позицията си спрямо протеста и да не допусне термина \"Македония\" в съставното име на бившата югорепублика.\r\nПо-рано главата на гръцката православна църква заяви, че е съгласен с противопоставянето на употребата на името \"Македония\", но \"не подкрепя участието в протеста в Солун и предупреди гърците да бъдат внимателни\".", "date": "2018.01.24", "title": "\"Еkathimerini\"(Гърция): Спешно заседание на Синода на гръцката православна църква по въпроса за преговорите за името"}
{"url": "http://www.focus-news.net/news/2018/01/24/2480941/britanski-ministar-kam-evropeyski-grazhdani-ne-se-pritesnyavayte-nyama-da-badete-deportirani.html", "text": "Министърът по въпросите на Брекзит на Великобритания Дейвид Дейвис заяви, че европейските граждани, живеещи в Обединеното кралство, нямат причини да се притесняват от излизането на страната от Европейския съюз, обещавайки, че те няма да бъдат депортирани, предава Reuters.\r\nНо Дейвис, говорейки пред парламентарна комисия, заяви, че може да възникнат спорове относно избирателните права на хора с двойно гражданство – нещо, което британските министри трябва да разрешат чрез двустранни преговори.\r\nПревод и редакция:", "date": "2018.01.24", "title": "Британски министър към европейски граждани: Не се притеснявайте, няма да бъдете депортирани"}
{"url": "http://www.focus-news.net/news/2018/01/24/2480942/veliko-tarnovo-delegatsiya-ot-kazahstan-prouchva-dobrite-praktiki-na-obshtinata-v-sotsialnite-uslugi.html", "text": "Делегация от Казахстан проучва добрите практики в социалните услуги на общинско ниво в града. Това съобщиха от пресцентъра на Община Велико Търново. Чуждестранните гости бяха посрещнати от заместник-кмета по хуманитарни дейности Ганчо Карабаджаков, както и от ръководството на дирекция „Социални дейности и здравеопазване“. По време на работната среща бе представен комплексът от 34 социални услуги, които Община Велико Търново осигурява за различни целеви групи. \r\nЕкспертите от Казахстан споделиха, че старопрестолният град е известен с водещите си позиции в социалната политика на общинско ниво и с много добрата мрежа от социални услуги, чрез които са обхванати максимален брой целеви групи. Обсъдени бяха механизмите на разкриване, функциониране, финансиране и управление на различните дейности. Заместник-кметът Ганчо Карабаджаков и директорът на дирекция „Социални дейности и здравеопазване“ д-р Диляна Вачкова подчертаха важното значение на европейската солидарност за успешното функциониране на мрежата от социални услуги и за изграждането на материална база. Разговорът обхвана също въпроси за множеството пенсионерски клубове и младежки центрове в по-малките населени места, както и работата на центровете за настаняване от семеен тип.\r\nЧуждестранната делегация включва представители на централната и местните власти в Казахстан, както и на неправителствени организации, работещи в сферата на местното самоуправление и развитие. Гостите посетиха дневен център за възрастни хора с увреждания, където видяха на място как функционира една от общо 34-е социални услуги. Експертите се запознаха и с богатото културно-историческо наследство на Велико Търново.", "date": "2018.01.24", "title": "Велико Търново: Делегация от Казахстан проучва добрите практики на Общината в социалните услуги"}
{"url": "http://www.focus-news.net/news/2018/01/24/2480943/haskovo-blizo-6-km-e-opashkata-ot-tovarni-avtomobili-na-balgarska-teritoriya-koito-izchakvat-da-preminat-prez-gkpp-kapitan-andreevo-8-km-e-kolonata-ot-turska-strana.html", "text": "Близо 6 км е опашката от товарни автомобили на българска територия, които изчакват да преминат през ГКПП \"Капитан Андреево\", 8 км е колоната от турска страна. Това съобщиха за Агенция \"Фокус\" шофьори, които изчакват да преминат през пункта.", "date": "2018.01.24", "title": "Хасково: Близо 6 км е опашката от товарни автомобили на българска територия, които изчакват да преминат през ГКПП \"Капитан Андреево\", 8 км е колоната от турска страна"}
{"url": "http://www.focus-news.net/news/2018/01/24/2480944/pregled-na-mezhdunarodnite-novini-do-13-chasa-agentsiya-fokus.html", "text": "Експлозия е избухнала пред офис на благотворителната организация „Спасете децата“ (Save the Children) в източната част на Афганистан.\r\n„Мога да потвърдя за експлозия пред офисите на „Спасете децата“ в град Джалалабад“, съобщи прессекретарят на управата на провинцията Нангархар Анаула Когяни. Той допълни, че при нападението се е запалило превозно средство на организацията.\r\n*** Комитетът по конституционните въпроси на Европейския парламент иска да намали броя на европейските депутати от 751 до 705 след предстоящите през 2019 година европейски избори и излизането на Великобритания от Съюза.\r\nПричина за намаляването на депутатите с 46 е излизането на Обединеното кралство от ЕС, както се очаква, на 29 март 2019 година.\r\nВъзможността за създаване на транснационални листи в бъдещето също е одобрена. В момента британците имат 73 места в парламента. Според проекта за реформа, 27 от тях ще бъдат запазени и разпределени между 14 от останалите в страни-членки през 2019 година.\r\nФранция и Испания ще получат по четири допълнителни депутати, а Италия ще се сдобие с три. Белгия, както и повечето други членки, ще запазят сегашния брой представители.\r\nЧленовете на комитета гласуваха също във вторник за транснационална листа за следващите европейски избори.\r\nПрилагането на подобна система ще стане възможно ако бъде приета реформа в Закона за европейските избори до 2019 година. Но, това не съвпада с плановете на Европейската народна партия – най-голямата в Европейския парламент.\r\nСпоред консерваторите, 46-те британски места, които трябва да изчезнат след следващите европейски избори, трябва да бъдат „запазени в резерв“, за да могат потенциално да бъдат дадени на бъдещи транснационални евродепутати, или на тези, идващи от нови страни-членки.\r\nПроектозаконът, предложен от комитета, ще бъде гласуван на пленарна сесия на Европейския парламент в Страсбург през февруари. Но последната дума за разделянето на овакантените места и евентуалното създаване на транснационални листи ще имат лидерите на страните-членки на Съюза.\r\n*** Повече от 60 хиляди филипинци са били принудени да напуснат домовете си заради изригването на вулкана Майон, следва от съобщение на Националния съвет за управление в извънредни ситуации.\r\nПо-рано се съобщаваше за 40 хиляди евакуирани.\r\n„Според данните за 06.00 часа (24.00 българско време), на 24 януари, общо 18372 семейства/ 71373 души са били засегнати (от изригването на вулкана)... от тях 14483 семейства/55068 души се намират в 59 центъра за евакуация... Още 1395 семейства/6156 души са евакуирани извън центровете“, се казва в съобщението.\r\nСпоред последните данни, в нощта срещу сряда са фиксирани изригвания на лава на височина от 3000 до 5000 метра. В 17 града и общини са затворени училищата. 50 вътрешни и международни полети са отменени.\r\n*** Босна и Херцеговина трябва да стане пълноправен член на Световната търговска организация много скоро, се разбра след срещата между министъра на външната търговия и икономическите връзки на БиХ Мирко Сарович и делегация на СТО, оглавена от посланика на българската мисия за СТО в Женева и председател на работната група на СТО за БиХ Атанас Папаризов.\r\nТова може да е историческо събитие за БиХ, както отбеляза Сарович и след като основите пречки са били отстранени, в момента се правят последните крачки към приемане в СТО. Заключителните преговори с Бразилия, Украйна и Русия ще се проведат през февруари.\r\n„Вече изпратихме последната си оферта на Украйна и Бразилия и не виждаме повече пречки с тях. Що се отнася до Русия, ще се позовем на подготвеното Решение за качеството на течните горива за процедурата и ще ги информираме за това, което ще бъде достатъчно за нас в настоящия момент“, отбеляза министър Сарович.\r\nТой също изрази очакванията си, че БиХ ще получи позитивно мнение от тези държави и то ще бъде обсъдено и прието по време на скорошна сесия на Министерския съвет на БиХ, както е било анонсирано от Министерството на външната търговия и икономическите връзки.\r\nДелегацията на СТО е констатирала, че балканската страна е осъществила голям прогрес в преговорите и отговаря на критериите за бъдещо членство в търговската организация.\r\n„Отдадеността на министър Сарович към процеса доведе до ситуация, в която вече можем да говорим, че фактическото приемане на БиХ в СТО е много близо и страната има пълната ни подкрепа“, заяви посланик Папаризов.\r\nСрещите на работната група в Женева ще се проведат през февруари и май и Папаризов изрази оптимизма си, че решението за пълноправно членство на БиХ в СТО ще бъде прието в края на месец юли.\r\n***Лидерът на македонистката организация в Гърция \"Виножито\", Павлос Васкопулос, смята че решение в спора за името ще се намери едва когато Гърция признае македонската идентичност.\r\nСпоред Васкопулос допълнително влияние върху позицията на Гърция може да окаже и \"влошеното положение на Гърция спрямо западните ѝ партньори\".\r\nЛидерът на македонистите твърди, че \" македонското малцинство в Гърция не са аргумент за членството на Македония в НАТО, въпреки че страната е далеч от зачитането на правата му.\"\r\nПавлос Васкопулос определя участниците в митинга в Солун като \"малки групи от обществото, въпреки че всеки средностатистически грък е трениран да мисли като протестиращите.\"Агенция \"Фокус\" припомня: \"Виножито\" или политическа партия \"Виножито\"(The Rainbow Party), член на Европейския свободен алианс, претендира да представлява интересите на определящите се като етнически македонци на територията на Гърция. Организацията е създадена през 1994 г. и първоначално се свързва с идеята за възстановяване на дейността на Комунистическата партия в Гърция. \r\nсмята се еквивалент на действащата в България нерегистрирана сепаратистка организация \"ОМО\"Илинден\"-Пирин и заедно с нея търси международно финансиране за дейността си в защита на т.нар. човешки права на етническите македонци.\r\nНа 27 април 2007 г. Агенция \"Фокус\" съобщи за посещение на в САЩ \"свободните македонци\" Павлос Васкопулос и Стойко Стойков, лидер на ОМО \"Илинден\"-Пирин, организирано и финансирано от Обединената македонска диаспора и за проведени срещи с представители на Конгреса по повод на правата на македонците в България и в Гърция.\r\n*** Министърът на финансите на САЩ Стивън Мнучин заяви в сряда, че участието на президента на страната Доналд Тръмп на Световния икономически форум в швейцарския град Давос има за цел да насърчи международните партньорства, въпреки протекционистките политики на администрацията в Белия Дом.\r\n“Това участие цели да представи политиката „Америка на първо място“, която не означава, че нямаме намерение да работим с останалия свят“, заяви Мнучин в кулоарите на елитната бизнес конференция в швейцарския ски курорт.\r\n„Тя означава само, че президента Тръмп ще защитава американските интереси, както и повечето правят за собствените си страни“, добави той.\r\nАмериканският държавен глава трябва да се изкаже пред делегатите на форума в петък.\r\n*** Турция ще продължи провеждането на операцията в Сирия до унищожаването на последния екстремист от терористическата организация, чиито арсенали са били попълнени от пет хиляди камиона и две хиляди самолета натоварени с оръжия, заяви турският президент Реджеп Таийп Ердоган в сряда.\r\n„Първоначално Турция ще унищожи терористите в северозападна Сирия, а след това ще създаде там условия за завръщане на бежанците. Става дума за 3,5 милиона души, избягали в Турция“, подчерта Ердоган.\r\nСпоред неговите думи, Турция води борба с организация, която поставя под оръжие 13-15 годишни деца и жени-домакини насила и събираща данъци от гладуващи хора.\r\nЕрдоган е категоричен, че Турция отново е нарушила плановете на силите, опитващи се да „потушат пожара с чужди ръце.\r\n*** Говорителят на турския президент Реджеп Тайип Ердоган – Ибрахим Калън, направи оценка на операцията „Маслинова клонка” в Африн и обстановката в Сирия за ТВ канала CNN International. Посланието му към Вашингтон е ясно и категорично: „САЩ имат само една конкретна стъпка, която могат и трябва да направят. А именно – веднага да съберат всички оръжия, които през последните две години са предоставили на Отрядите за народна самозащита (ОНС) на сирийските кюрди”, посочва още „Джумхуриет”.\r\n***Синодът на гръцката православна църква свиква спешно заседание по въпроса за преговорите за името на 26 януари 2018 г., петък. Заседанието се свиква по искане на архиепископът на Атина и на цяла Гърция Йеронимус и на него ще се разискват както преговорите по името, така и проведения в Солун многохиляден протест срещу предоставянето на Скопие  правото на употреба на името Македония.\r\n\"Еkathimerini\" припомня, че Солунския митрополит Антимос е призовал Синода да преразгледа позицията си спрямо протеста и да не допусне термина \"Македония\" в съставното име на бившата югорепублика.\r\nПо-рано главата на гръцката православна църква заяви, че е съгласен с противопоставянето на употребата на името \"Македония\", но \"не подкрепя участието в протеста в Солун и предупреди гърците да бъдат внимателни\".", "date": "2018.01.24", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/01/24/2480945/otets-petar-hubenov-hram-sv-sv-konstantin-i-elena-plovdiv-v-istanbulskata-konventsiya-se-prokarva-ideya-koyato-zastrashava-ustoite-na-semeystvoto.html", "text": "Пловдивският свещеник Петър Хубенов, председател на храм „Св. св. Константин и Елена“, стои твърдо зад позицията на Светия синод по отношение на Истанбулската конвенция. „Аз съм съгласен с дефинициите в документа по отношение насилието над човека, над който и да е той”, каза за Радио \"Фокус\" - Пловдив отец Петър Хубенов. Според него това са неща, които не са разбираеми, дори в рамките на едно семейство.\r\nПо думите му в конвенцията се прокарва идея, която след това да получи развитие и която застрашава устоите на семейството. „Виждаме как се развиват нещата в съвременното общество, особено в Западна Европа – една свобода, която преминава в свободия”, каза отец Хубенов. „Само ако се каже, че жената по някакъв начин е притисната от мъжа, дори психически, тя може да се разведе и му вземе всичко”, добави отец Петър Хубенов. Според него, именно затова хората не искат да се венчават и женят, защото мислят само за материалното. „Правят го от страх да не загубят материалното, защото живеем в един материален свят, изцяло само за материални облаги и страхувайки се само за тях. А къде остава душата, сърцето, любовта, къде е свободата тогава?”, каза още отец Хубенов. Според него именно затова решението и позицията на Светия синод е правилна по отношение на Истанбулската конвенция. Понятията мъж, жена, семейство и създаване на устои на семейството са важни неща за едно общество. „В съвременния свят, в който човек няма семейство, той живее за да бъде свободен”, каза Петър Хубенов. Според него един от основните въпроси, които човек трябва да си зададе, е какво означава свободата днес. Дали това означава да нямаш и да не носиш отговорност, или  да носиш такава и да изпитваш удовлетворението от това.\r\nПопитан дали политиците ще се вслушат в гласа на Синода, отец Петър Хубенов отговори, че политиците също са хора, които имат семейства. Всеки от тях желае доброто на децата си, а някои от тях вече са се опарили от постъпките им. „Дано Господ да даде благоразумие! Всеки според живота си дава своя глас, но дано това да е за доброто и благото на хората! Дано човек да има любов, да я усеща и да я подкрепя с надеждата и с основата на вярата си!”, каза още отец Петър Хубенов.\r\nПо думите му молитви в Пловдивската епархия е имало винаги. Те са били и ще бъдат за доброто и благото на хората и за спасението на душите им.\r\nЦветана ТОНЧЕВА", "date": "2018.01.24", "title": "Отец Петър Хубенов, храм „Св. св. Константин и Елена“ - Пловдив: В Истанбулската конвенция се прокарва идея, която застрашава устоите на семейството"}
{"url": "http://www.focus-news.net/news/2018/01/24/2480946/ministar-lilyana-pavlova-shte-vzeme-uchastie-v-godishnata-sreshta-na-svetovniya-ikonomicheski-forum-v-davos.html", "text": "Министърът за Българското председателство на Съвета на ЕС 2018 Лиляна Павлова е на тридневно посещение в Давос, където ще вземе участие в Годишната среща на Световния икономически форум. Това съобщиха от пресцентъра на Министерство за Българското председателство на Съвета на ЕС 2018. Тази година форумът събира световните лидери в бизнеса, политиката и културата под мотото: „Да дадем общо бъдеще в един разединен свят“. Министър Лиляна Павлова ще проведе и редица двустранни срещи с представители на правителства на различни страни, както и водещи международни компании. \r\nКато член на групата „Новите лидери на Европа“ (New Leaders for Europe Community), тя ще вземе участие в редица форуми за обсъждане на събития, оказващи влияние върху регионалния и световен дневен ред, ролята и бъдещето на Европа в света.\r\nМинистър Павлова е член и на работната група (Think-tank) за европейска политика, която е част от инициативата на Световния икономически форум „Нова концепция за Европа“. Инициативата има за цел да предложи пътна карта за бъдещите управленски модели и бъдещето развитие на Европа. В работната група участват и редица високопоставени представители на европейските държави и институции. В рамките на форума в Давос работната група ще представи доклад, обобщаващ идеи, предложения и виждания за бъдещето на Европа.", "date": "2018.01.24", "title": "Министър Лиляна Павлова ще вземе участие в Годишната среща на Световния икономически форум в Давос"}
{"url": "http://www.focus-news.net/news/2018/01/24/2480947/veliko-tarnovo-trima-mazhe-sa-osadeni-za-krazhba-na-kasa-s-nad-5-000-lv-ot-ofis.html", "text": "Трима души, разбили офис и откраднали каса с пари са осъдени след обвинение на Районна прокуратура - Велико Търново. Това съобщиха от пресцентъра на Апелативна прокуратура - Велико Търново. Павлин Р. и Валентин С. като извършители и Димитър И. като помагач са осъдени за това, че на 14 юни 2016 г. в гр. Велико Търново, от офис на фирма, чрез повреждане на преграда, здраво направена за защита на имот – счупване на три броя секретни патрони на входна врата, чрез използване на моторно превозно средство – лек автомобил „Фолксваген Голф” и техническо средство за счупване на секретните патрони, отнели чужди движими вещи - метална каса на стойност 207,90 лева и съдържащата се в нея парична сума от 5 418 лева, собственост на търговско дружество и сумата от 500 лева, собственост на една от служителките - всички на  стойност 6125,90 лева, от владението на собствениците, без тяхно съгласие, с намерение противозаконно да ги присвоят.\r\nВалентин С. е осъден на една година и шест месеца лишаване от свобода. На Павлин Р. е наложено наказание от една година и четири месеца лишаване от свобода, което на основание чл. 66 от НК е отложено с четири години изпитателен срок. Наказанието на Димитър И. е една година лишаване от свобода с три години изпитателен срок. Присъдата подлежи на обжалване пред Окръжен съд - Велико Търново.", "date": "2018.01.24", "title": "Велико Търново: Трима мъже са осъдени за кражба на каса с над 5 000 лв. от офис"}
{"url": "http://www.focus-news.net/news/2018/01/24/2480948/blagoevgrad-nad-200-grama-marihuana-sa-izzeti-pri-proverka-na-zhilite-v-grada.html", "text": "Над 200 грама марихуана са иззети при проверка на жилите в града. Това съобщиха от ОДМВР - Благоевград. Проверката е извършена от полицейски служители на сектор „ПКП“ при ОДМВР - Благоевград на 23 януари 2018 г. в Благоевград. Жилището е обитавано от Т.П. (на 25 г.) от Благоевград. В него е намерена и иззета около 216 грама тревиста маса, реагираща положително на канабис и две електронни везни. Т.П. е задържан със заповед за задържане до 24 часа. Образувано е досъдебно производство. Работата по случая продължава.", "date": "2018.01.24", "title": "Благоевград: Над 200 грама марихуана са иззети при проверка на жилите в града"}
{"url": "http://www.focus-news.net/news/2018/01/24/2480949/anadolu-agency-peti-den-na-operatsiyata-maslinova-klonka-v-siriyskiya-rayon-afrin.html", "text": "В Северозападна Сирия е неутрализирана група от осем сирийски кюрдски терористи, опитали се да проникнат в лагера на турските части, съобщават от Генералният щаб на ВС на Турция, предава Anadolu Agency.\r\nВ нощта срещу 24 януари, в района на Шейх Хороз в Африн, диверсанти са се опитали да извършат нападение в тила на турските подразделения, но са били унищожени в резултат от завързалия се бой.\r\nТурция прехвърля допълнителна бронетехника в района на провеждане на операцията „Маслинова клонка“ в Северозападна Сирия.\r\nОт турската провинция Хатай в Сирия са прехвърлени танкове и бронетранспортьори.\r\nПревод и редакция:", "date": "2018.01.24", "title": "Anadolu Agency: Пети ден на операцията „Маслинова клонка“ в сирийския район Африн"}
{"url": "http://www.focus-news.net/news/2018/01/24/2480950/dobrich-s-izlozhba-i-voennoistoricheska-vazstanovka-shte-badat-otbelyazani-140-godini-ot-osvobozhdenieto-na-grada-ot-osmansko-robstvo.html", "text": "С изложба и военноисторическа възстановка Добрич ще отбележи 140 години от своето освобождение от османско робство, предаде кореспондент на Радио „Фокус” – Варна. Община град Добрич е отправила покана към добричлии и гости на града да се включат в проявите по повод годишнината на 27 януари. Събитията ще започнат в 10.00 часа с поклонение и поднасяне на венци и цветя на Паметника на победата, известен като паметника на ген-лейтенант А. Е. Цимерман. В 11.30 часа от началото на пешеходната зона при „Стара къща“ ще започне военноисторическа възстановка на посрещането на руските войски, освободили Хаджиоглу Базарджик. Тя ще бъде представена от Национално дружество „Традиция – Регионален клуб „46 – ти пехотен Добрички полк“ с участието на регионални клубове от Панагюрище, Велики Преслав, Априлци – Троян, Варна, Силистра, Шумен и Миноносеца „Дръзки“ - Варна. През целия ден ще бъдат поднасяни цветя на паметници и паметни места, свързани с освобождението на Добрич от османско владичество. „Да бъдем заедно и да се поклоним през саможертвата на героите, отдали живота си за Освобождението на Добрич!“, е призивът на Общината. Изложба „И сложиха главите си за Отечеството“ проследява борбите за национално освобождение в Добруджа. Представена е във фоайето на Областна администрация в Добрич в навечерието на отбелязването на 140 години от освобождението на добруджанския град от османско робство. Изложбата фокусира вниманието върху един особено важен период от историята – Възраждането. Това е време на национално и духовно пробуждане, към което поколенията често се обръщат, черпейки поводи за гордост и вдъхновение. Експозицията, която включва постери, е посветена на Освобождението на България от османско владичество и проследява борбите на добруджанци и усилията в името на свободата. От призива на Паисий през хайдутството и подвизите на Димитър Калъчлията и Пейо Буюйклията, Априлското въстание, до Руско-турската война от 1877-1878 г. и героизма на Българското опълчение – всичко това е част от уникалния разказ за свободата на България. „Това е един разказ, съхранен в национална ни памет като един от най-светлите и важни моменти от миналото“, посочват от Областна администрация.\r\nЖулиета НИКОЛОВА", "date": "2018.01.24", "title": "Добрич: С изложба и военноисторическа възстановка ще бъдат отбелязани 140 години от Освобождението на града от османско робство"}
{"url": "http://www.focus-news.net/news/2018/01/24/2480951/stanka-mihova-rd-sotsialno-podpomagane-blagoevgrad-zaplatite-v-sotsialnite-tsentrove-sa-niski-no-tova-ne-e-povod-da-se-izvarshva-nasilie-spryamo-potrebitelite-na-uslugite.html", "text": "Заплатите в социалните центрове са ниски, но това не е повод да се извършва насилие спрямо потребителите на услугите. Това каза за Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. По думите ѝ заплатите на служителите се правят на база единни разходни стандарти, които се одобряват всяка година от Министерски съвет. „Тези година в сравнение с миналата е увеличена заплатата на хората, които работят в такива центрове. Групата на хората с психични разстройства е трудна за работа, но това не е повод за насилие“, подчерта Михова. Тя добави, че в последно време се наблюдава неблагоприятна тенденция, свързана с това, че младите хора не искат да работят с хора, които имат умствени или физически увреждания. Като пример в тази посока Михова посочи, че в Благоевград има два центъра в близост до Икономическият техникум, които имат стая за рехабилитация, но липсва рехабилитатор. „Един рехабилитатор би могъл да обслужва няколко центъра, но въпреки количеството специалисти, които „бълва“ университетът в Благоевград, младите просто се плашат да работят с такива пациенти“, коментира Михова.\r\nЛивия НИНОВА", "date": "2018.01.24", "title": "Станка Михова, РД „Социално подпомагане“ – Благоевград: Заплатите в социалните центрове са ниски, но това не е повод да се извършва насилие спрямо потребителите на услугите"}
{"url": "http://www.focus-news.net/news/2018/01/24/2480952/ministar-neno-dimov-kato-predsedatel-na-saveta-na-es-balgariya-shte-raboti-za-poddarzhaneto-na-balansa-mezhdu-ikonomicheskoto-razvitie-i-opazvaneto-na-okolnata-sreda.html", "text": "България се нарежда на едно от първите места в Европа по биоразнообразие, в това число и като място на възникване на нови биологични видове. В тази връзка разглеждаме икономическото развитие и растежа в рамките на баланс с опазването на околната среда. Именно за поддържането на този баланс ще работим активно и последователно като председатели на Съвета на Европейския съюз. Това каза министърът на околната среда и водите Нено Димов, който представи приоритетите на Българското председателство на Съвета на ЕС в областта на околната среда пред Комисията по околна среда, обществено здраве и безопасност на храните на Европейския парламент в Брюксел, предаде репортер на Агенция \"Фокус\". \"За нас, като председател на Съвета, е от изключително значение усвояването и ефективен и открит диалог с Европейския парламент като съзаконодателен орган. Разглеждам представянето на законодателните и политическите приоритети в областта на околната среда като важна част от отношенията ни с Европейския парламент\", коментира Димов. \"Приемайки предизвикателството на първото Българско председателство на Съвета на Европейския съюз, изразявам готовността си за постоянен контакт с цел намиране на работещи решения и постигане на реални резултати в защита на интересите на европейските граждани и на основните европейски ценности. Европа и европейските граждани се нуждаят от повече сигурност, стабилност и солидарност. Сигурност, гарантираща и защитаваща здравето на планетата и здравето на хората. Стабилност, осигуряваща конкурентна среда, включително чрез устойчив растеж и „зелена“ икономика и с акцент върху прехода към кръгова икономика и екоиновации. Солидарност, основана на кохезията и цялостното сближаване в европейското общество, при отчитане на географските, културните и социално-икономическите особености на регионите\", каза още Димов.", "date": "2018.01.24", "title": "Министър Нено Димов: Като председател на Съвета на ЕС България ще работи за поддържането на баланса между икономическото развитие и опазването на околната среда"}
{"url": "http://www.focus-news.net/news/2018/01/24/2480953/galina-stoyanova-kmet-na-kazanlak-byudzhetat-na-obshtinata-za-2018-godina-e-balansiran-sotsialen-spravedliv-i-realen-za-izpalnenie.html", "text": "Бюджетът и Инвестиционната програма на Община Казанлък за 2018 година бяха приети на първо четене, по време на 32-рото редовно заседание на Общинския съвет, предаде кореспондент на Радио „Фокус“. Пред съветниците кметът Галина Стоянова като вносител представи параметрите на Бюджета. „ Бюджетът за 2018 година е балансиран, социален, справедлив и реален за изпълнение“, заяви тя. Спрямо бюджета за 2017 година, който е 47 милиона лева, проектът за бюджет за 2018 година е в рамките на 51.363 884 млн. лева - с 4.178 647 млн. лв. повече. Това е 114, 64 % увеличение на бюджета преди всичко в частта на държавно- делегирани дейности. Местните приходи в рамките на 16.195 589 млн. лв. остават на нивото на предходната 2017 година. Приходът от продажби е намален с 982 520 лв., тъй като не се предвижда промяна на местните данъци и такси и на приходната част на бюджета.\r\nПодобряване на образователната инфраструктура в община Казанлък ще бъде един от водещите акценти и на Бюджет 2018- та. Работата по проект „Обновяване на образователната инфраструктура в община Казанлък“ по Оперативна програма „Региони в растеж 2014 – 2020“ ще завърши до края на 2019 година. Той е на обща стойност 9.504 532 млн. лв. В рамките на проекта ще бъде извършен основен ремонт, внедряване на мерки за енергийна ефективност и облагородяване на дворните пространства на три детски градини в жк „Изток“ и на пет основните училища в градовете Крън и Шипка, и селата Хаджидимитрово, Овощник и Ръжена. Предстоят и ремонти в Детска градина „Мечо Пух“ и Защитено жилище в село Дунавци.\r\nСред главните инфраструктурни проекти е „Обновяване на градската среда в град Казанлък“, като по Оперативна програма „Региони в растеж“ 2014-2020г. до края 2018 г. ще приключи проектът за 5.655 048 млн. лв. в жк. „Изток“ с реконструкция и рехабилитация на 4 улици и обновяване на 2 междублокови пространства и реконструкция на трето.\r\nДве дългосрочни екологични цели предвижда Бюджет 2018-та – рекултивиране на Депото за отпадъци в местността „Каракос“, което е затворено и проектиране на канализация на квартал „ Цанко Минков“, който в момента е извън канализационната мрежа на Казанлък.\r\nПредвиждат се отчуждителни процедури  за разширение на отклонението на път I – 6, който ще изгради 4 детелина“ за свързване на индустриалната зона към обходния път на Казанлък.\r\nПрез 2018 година ще започнат реалните дейности по ключовия за Община Казанлък проект за интегриран градски транспорт - етап 1 по Оперативна програма „Региони в растеж 2014 – 2020“. Проектът е в размер на 3.690 050 млн. лв. \r\nЗакупуването на земята под съществуващите бунгала на Община Казанлък в Несебър е един от акцентите за Общината през 2018-та година . Идеята е в дългосрочен план пространството да бъде развито в място за отдих. \r\nСвоето становище по обсъждания бюджет изразиха съветници от различни групи в ОбС, които подкрепиха предложенията, а според съветниците на БСП – Лява България, бюджетът е неправилно планиран. \r\nСлавяна ГАЙДАРОВА", "date": "2018.01.24", "title": "Галина Стоянова, кмет на Казанлък: Бюджетът на Общината за 2018 година е балансиран, социален, справедлив и реален за изпълнение"}
{"url": "http://www.focus-news.net/news/2018/01/24/2480954/prof-d-r-lalko-dulevski-iss-tryabva-da-pokazhem-garantsii-che-rezultatite-ni-po-kriteriite-za-vlizane-v-evrozonata-shte-badat-ustoychivi-vav-vremeto.html", "text": "Трябва да покажем гаранции, че резултатите ни по критериите за влизане в еврозоната ще бъдат устойчиви във времето. Това каза проф. д-р Лалко Дулевски, председател на Икономическия и социален съвет (ИСС), на пресконференция относно присъединяването на България към ERM II и еврозоната, предаде репортер на Агенция „Фокус“. \r\nПо отношение на реформите, които трябва да бъдат предприети, Димитър Бранков от Българската стопанска камара (БСК) и член ИСС, отбеляза, че те са в два аспекта - единият е свързан с чисто технически аспекти, като промяна на законодателството, подготовка на финансовата система, настройките на софтуери, на транзакциите и т.н. Другият е свързан с отдавна отлагани реформи в здравеопазване, образователна система, борбата с корупцията и др. По думите му в трите периода от присъединяването ни към еврозоната – преди влизането в чакалнята, престоят в нея и влизането в самата зона, са необходими различни мерки и реформи, които ще трябва да предприеме страната ни. Той припомни четирите критерии, на които трябва да отговаря България, за да стане член на еврозоната. „Нивото на държавен дълг да е под 60 процента, нашето е около 25-26%. Бюджетен дефицит под 3%, знаете, че само в отделни години сме се отклонявали. Дългосрочният лихвен процент от така наречените 10-годишни държавни ценни книжа да бъде не повече от държавите с най-добри показатели. Нивото на ръст на цените да бъде по-малко от 1,5% от трите държави с най-добри постижения по отношение на ръста на цените. Това са 4-е критерии, които изискват усилия във фискалната политика, политиката на доходите и дори енергийната политика“, отбеляза Димитър Бранков. \r\nПроф. Дулевски от своя страна посочи: „Ние имаме да изпълни 4 критерия и ги изпълняваме. Европейската комисия иска от нас покажем, че ние гарантираме устойчивост на постигнатите до момента резултати във времето и подобряването им разбира се. Трябва да покажем гаранции, че те ще бъдат устойчиви във времето, а не сега. Тези гаранции са в реформите“. \r\nВесела АЛЕКСАНДРОВА", "date": "2018.01.24", "title": "Проф. д-р Лалко Дулевски, ИСС: Трябва да покажем гаранции, че резултатите ни по критериите за влизане в еврозоната ще бъдат устойчиви във времето"}
{"url": "http://www.focus-news.net/news/2018/01/24/2480955/sliven-obshtinskiyat-savet-shte-glasuva-byudzheta-na-obshtinata-za-2018-g-na-25-yanuari.html", "text": "Общинският съвет ще гласува бюджета на Общината за 2018 г. на 25 януари. 103 млн. лева са проходната и разходната част в основния финансов документ на Сливен, съобщи зам.- председателят на съвета Кирчо Димитров, предаде репортер на Радио „Фокус“ – Сливен. Според Димитров бюджетът е реалистичен и изпълним и покрива напълно основните функции на Община Сливен. Според Димитров, биха могли да се заделят повече средства за спорт и социални дейности, но по време на действащ план за стабилизация на общинските финанси, се налага да се ограничават разходите. Трябвало и увеличаване на заплатите в администрацията, дори това да стане за сметка на преструктурирането и/или на съкращения на щатове.\r\nНаложително било и да се търсят стимули за повишаване на приходите в бюджета. Един от начините била финансовата децентрализация на общините. „Трябва повече финансова независимост за общините, а не да се чакат подаяния от държавния бюджет“, заяви Кирчо Димитров.\r\nДеян Дечев, зам.-председател на съвета от квотата на БСП, заяви, че левицата няма да подкрепи бюджета за тази година. Основният аргумент са малкото средства в капиталовата програма. Съветниците от БСП няма да подкрепят и предструктурирането на училищната мрежа. Това предложение ще бъде разгледано на заседанието на ОбС – Сливен на 22 февруари.\r\nЛюдмила ЙОРГОВА", "date": "2018.01.24", "title": "Сливен: Общинският съвет ще гласува бюджета на Общината за 2018 г. на 25 януари"}
{"url": "http://www.focus-news.net/news/2018/01/24/2480956/tass-sauditskite-vlasti-obyaviha-kraya-na-kampaniyata-za-borba-s-koruptsiyata.html", "text": "Властите на Саудитска Арабия обявиха края на мащабната си кампания за борба с корупцията, в хода на която бяха задържани редица принцове, бивши и настоящи министри и видни предприемачи, предава ТАСС, като се позовава на съобщение в държавния саудитски телевизионен канал Al Arabiya.\r\nСпоред неговата информация, на предложението на държавата за сделка за предаване на част от активите и собствеността за обезщетяване на държавата за нанесените й вреди са се съгласили повечето от задържаните под стража. Делата на 95 души, отказали се от извънсъдебна сделка, са предадени в прокуратурата и те ще бъдат изправени пред съда. Имената на несъгласилите се на споразумение не са разгласени.\r\nКакто съобщиха от арабските медии, станалият за три месеца „затвор“ за десетки високопоставени саудитци хотел Риц-Карлтън ще възобнови работа на 14 февруари.\r\nВ началото на ноември, Висшият комитет по борба с корупцията, начело с престолонаследникът на саудитския трон Мохамед бин Салман, постави под стража десетки членове на кралското семейство, държавни служители и предприемачи, обвинявайки ги във финансови и длъжностни престъпления. Общо бяха разпитани повече от 300 души.\r\nКакто заяви кронпринцът, 95% от обвиняемите са се съгласили на сделка, предавайки част от своите активи на властите, за да ги обезщетят за нанесените вреди на държавата, достигнали през последните години до $100 млрд. долара.\r\nПревод и редакция:", "date": "2018.01.24", "title": "ТАСС: Саудитските власти обявиха края на кампанията за борба с корупцията"}
{"url": "http://www.focus-news.net/news/2018/01/24/2480957/ministar-neno-dimov-osnovni-nashi-prioriteti-sa-kragovata-ikonomika-i-ekoinovatsiite-vav-fokusa-na-predsedatelstvoto-postavyame-i-podobryavaneto-na-kachestvoto-na-vazduha.html", "text": "Основни наши приоритети са кръговата икономика и екоиновациите. Това каза министърът на околната среда и водите Нено Димов, който представи приоритетите на Българското председателство на Съвета на ЕС в областта на околната среда пред Комисията по околна среда, обществено здраве и безопасност на храните на Европейския парламент в Брюксел, предаде репортер на Агенция \"Фокус\". \"В своята програма сме поставили акцент върху прехода към кръгова икономика и ефективно използване на ресурсите и намаляване на въздействието върху околната среда. Ще работим за постигане на устойчив растеж и създаване на благоприятстваща среда и условия за прилагане на екоиновативни решения\", каза още Димов. \r\n\"Приветстваме приетия миналата седмица от Европейската комисия минипакет за кръгова икономика. Планираме да отдадем приоритет на новата Стратегия за пластмасите, като организираме дебат на ниво министри по време на съвета през месец март\", добави министърът. По думите му дискусиите ще бъдат насочени към това как да се увеличи рециклирането и да се намали значително депонирането и изгарянето на пластмасови отпадъци. \"Въз основа на резултатите от дебата ще работим за приемането на заключение на съвета през месец юни. В тези заключения ще дадем насоки на комисията относно следващите стъпки и това кои мерки от стратегията трябва да бъдат приложени спешно и с по-висок приоритет\", коментира Нено Димов. Той отбеляза, че част от дебата ще бъде и съобщението относно допирните точки между законодателствата за химикалите, продуктите и отпадъците. \r\nМинистърът на околната среда и водите каза още, че във фокуса на председателството се поставя и подобряването на качеството на атмосферния въздух. \"Замърсяването на въздуха е сериозен не само екологичен, но и социален проблем, поставящ множество предизвикателства по отношение на управлението и смекчаването на въздействията на вредните замърсители. Проблем, пред който са изправени не само отделни държави членки. Според Европейската комисия 16 държави се сблъскват с този проблем, но и Европейският съюз като цяло. Затова ще насочим усилията си към инициативи, свързани с популяризиране на използването на различни механизми, включително иновативни решения за подобряване качеството на въздуха с цел защита на здравето на европейските граждани и околната среда\", каза още Нено Димов и добави, че това ще бъде основна тема на конференцията на високо ниво, посветена на екоиновациите, която се организира съвместно с Европейската комисия на 5 и 6 февруари в София.", "date": "2018.01.24", "title": "Министър Нено Димов: Основни наши приоритети са кръговата икономика и екоиновациите, във фокуса на председателството поставяме и подобряването на качеството на въздуха"}
{"url": "http://www.focus-news.net/news/2018/01/24/2480958/kyustendil-13-detsa-i-mladezhi-s-tezhki-uvrezhdaniya-se-otglezhdat-v-tsentara-za-nastanyavane-ot-semeen-tip-kam-kompleksa-za-sotsialni-uslugi-v-grada.html", "text": "13 деца и младежи с тежки увреждания се отглеждат в Центъра за настаняване от семеен тип към Комплекса за социални услуги в Кюстендил. Това каза пред Радио „Фокус” – Кюстендил Силвия Янакиева, управител на социалната институция. По думите ѝ първоначално центърът е създаден по проект по Оперативна програма „Регионално развитие”, а след това съществува като делегирана от държавата дейност. „Центърът е за 14 деца и младежи, като съотношение са 6 момичета и 7 момчета, общо 13 са в момента. Капацитетът ни е 14 деца и младежи. В Центъра за настаняване от семеен тип за деца и младежи предоставяме социална услуга от резидентен тип, която предоставя жизнена среда за пълноценно израстване и развитие на децата и младежите, за които към момента на настаняването не е възможно да бъдат отглеждани в биологичното им семейство”, каза Силвия Янакиева. По думите ѝ е създадена среда, близка до семейната, при която младежите с увреждания получават необходимата индивидуална грижа, подкрепа за личностно развитие, изграждане на умения за самостоятелен и независим живот. В Центъра работят социални терапевти, кинезитерапевти, психолог, трудов терапевт, социални работници, медицински сестри. „Като цяло се стремим да изграждаме в тях умения за самостоятелен живот. Повечето от тях са с изключително тежки увреждания и без намесата на специалисти е невъзможно да се обгрижват сами. Децата и младежите в центъра освен грижата, която получават от работещите там, посещават и външна услуга – център за социална рехабилитация и интеграция, което е изключително важно, защото имат нужда да излязат от центъра, тъй като непосещавайки външни услуги, рискуваме да се превърнем в институция”, каза Силвия Янакиева. По думите ѝ е необходима промяна в профила на Центъра. „Към момента сме предприели действия за това да му бъде променен профилът. Тъй като моята идея е да бъде Център за настаняване от семеен тип за пълнолетни лица с увреждания. Защото едно такова преместване от услуга в услуга, не е добре за потребителите. Периодът на адаптация е много труден, към момента смея да твърдя, че са адаптирани към услугата и една такава намеса, извеждане от услугата, би им оказала пагубно влияние”, каза Силвия Янакиева. Според нея с промяната на профила, децата и младежите, които са си в услугата, ще си останат в Центъра, докато е възможно.\r\nВенцеслав ИЛЧЕВ", "date": "2018.01.24", "title": "Кюстендил: 13 деца и младежи с тежки увреждания се отглеждат в Центъра за настаняване от семеен тип към Комплекса за социални услуги в града"}
{"url": "http://www.focus-news.net/news/2018/01/24/2480959/plovdiv-obshtinata-podpisa-dogovor-po-op-regioni-v-rastezh-za-7-novi-sotsialni-uslugi.html", "text": "Общината подписа договор по ОП „Региони в растеж“ за 7 нови социални услуги, предаде репортер на Радио „Фокус” - Пловдив. По програмата ще бъде финансирано създаването на два центъра за настаняване от семеен тип за деца, дневен център за деца с увреждания и техните семейства, дневен център за деца с тежки множествени увреждания и техните семейства, център за обществена подкрепа, преходно и наблюдавано жилище. \"След официалното връчване на документите в срок от 24 месеца проектите трябва да бъдат реализирани. Стойността им е 2 391 600 лева\", съобщи Георги Титюков, заместник-кмет „Спорт, младежки дейности и социална политика“.\r\nМястото, където ще се реализират три от услугите, е бившият Дом за деца, лишени от родителска грижа „Рада Киркович“ - сграда, паметник на културата, намираща се на улица „Димитър Цончев“ № 11. „Освен това възнамеряваме да изготвим проект и да кандидатстваме за една иновативна услуга пред Министерството на труда и социалната политика. Идеята е със средства от Европейския социален фонд да бъде изграден център за заместваща грижа“, посочи Георги Титюков и обясни, че това означа, че когато някой се грижи за свой възрастен болен роднина, да може да бъде заместван до 14 календарни дни в годината. Така този човек (асистент) може да се възползва да отиде на обучение, да почива или ако се налага нещо друго, като лечение например.\r\nСрокът за кандидатстване е 30 март и освен Пловдив още 5 областни града са включени като бенефициенти – София, Варна, Бургас, Плевен и Русе.\r\n„Община Пловдив ще предлага два варианта на заместващата грижа. В единия случай, общински служители ще посещават домовете на болните и ще ги гледат на място денонощно. Във втория – болният може да бъде настанен временно в центъра за заместваща грижа“, обясни Веселина Ботева, директор дирекция „Социална политика“.\r\nПроектът е на стойност 1 милион лева, а 40% от средствата са предвидени за ремонти – обзавеждане, оборудване за хора със специфични потребности.\r\n„Тази услуга заедно с Центъра за социална рехабилитация и интеграция на деца с разстройство в аутистични спектър ще бъдат разположени на едно място. Така бившият ДДЛРГ „Рада Киркович“ ще се оформи като голям модерен, привлекателен комплекс за социални услуги за деца, възрастни и техните семейства“, каза още заместник-кметът Георги Титюков.\r\nТой каза още, че в момента тече процедура част от помещенията на 5-етажната сграда да бъдат отдадени под наем на фондация „За нашите деца“ и Националния алианс за работа с доброволци, с които Община Пловдив е дългогодишен партньор в социалната сфера.\r\nДо края на годината се очаква да бъдат разкрити допълнително социални услуги – като Дневен център за пълнолетни лица с психични разстройства и деменция и други.\r\nЦветана ТОНЧЕВА", "date": "2018.01.24", "title": "Пловдив: Общината подписа договор по ОП „Региони в растеж“ за 7 нови социални услуги"}
{"url": "http://www.focus-news.net/news/2018/01/24/2480960/dzhumhuriet-erdogan-imame-7-8-zhertvi-v-operatsiyata-maslinova-klonka-v-afrin.html", "text": "Турският президент Реджеп Тайип Ердоган заяви, че досега в операцията „Маслинова клонка” в Африн са загинали 7-8 военни от въоръжените сили и от Свободната сирийска армия (ССА), пише вестник „Джумхуриет”. За сметка на това, са били „обезвредени” общо 268 „терористи”. Ердоган подчерта, че операцията „ще продължи срещу всички терористични организации в района, а не както се представя от някои кръгове – само против кюрдите”. Турският президент не пропуска да критикува позициите по този въпрос на Берлин и на Вашингтон. Упреците му към Германия са, че „на летище Хановер привърженици на Кюрдската работническа партия (ПКК) са малтретирали турски граждани, а местната полиция е останала безучастна”. Претенциите към САЩ са, че дори и предишният президент Барак Обама е „излъгал и предал Анкара по време на подобна „маслинова” операция в сирийския град Мембич”, посочва още „Джумхуриет”. \r\nПревод и редакция:", "date": "2018.01.24", "title": "Джумхуриет: Ердоган: Имаме 7-8 жертви в операцията „Маслинова клонка” в Африн"}
{"url": "http://www.focus-news.net/news/2018/01/24/2480961/vidin-prekrateni-sa-uchebnite-zanyatiya-v-uchilishtata-na-teritoriyata-na-obshtinata-v-ramkite-na-dnite-25-i-26-yanuari.html", "text": "Прекратени са учебните занятия в училищата на територията на община Видин за два дни – 25 и 26 януари. Това каза на пресконференция кметът на общината Огнян Ценков, предаде репортер на Радио „Фокус“ – Видин. Ценков посочи, че от вчера, 23 януари в областта е обявена грипна епидемия от Регионалната здравна инспекция. „В училищата на територията на община Видин заболеваемостта  сред учениците е между 20% и 30%. За да се ограничи разпространението на грип и остри респираторни заболявания сред децата прекратяваме учебните занятия за два дни“, каза Огнян Ценков. Той допълни, че детските градини ще продължат да работят, като се въвежда строг сутрешен  контрол при приема на деца и при най-малко съмнение за заболели деца те се връщат на родителите им. Задължава се персонала в детските градини да работи с медицински маски на лицето, три пъти на ден да се извършва дезинфекция и проветряване на помещенията в помещенията на градините. Ръководствата на видинските училища трябва да осигурят на 29 януари подходящ температурен режим в класните стаи, след  двудневната принудителна ваканция на учениците.\r\nАнна ЛОЗАНОВА", "date": "2018.01.24", "title": "Видин: Прекратени са учебните занятия в училищата на територията на общината в рамките на дните 25 и 26 януари"}
{"url": "http://www.focus-news.net/news/2018/01/24/2480962/sport-sloveniya-norvegiya-i-kapar-v-grupata-na-balgariya-za-liga-na-natsiite.html", "text": "Станаха ясни съперниците на България за груповата фаза в Лига \"С\" на новия турнир под егидата на УЕФА – Лига на нациите. На жребия в Лозана финландецът Яри Литманен изтегли България в една група с отборите на Словения, Норвегия и Кипър.\r\nТурнирът ще се проведе през септември, октомври и ноември 2018 година. Отборите са разделени в четири лиги. Победителите във всяка от тях ще си разпределят 4 квоти за Евро 2020-а. Ако някои от тимовете са се класирали за финалите на шампионата чрез квалификациите, мястото им в плейофите ще бъде заето от следващия отбор в съответната група.", "date": "2018.01.24", "title": "Спорт: Словения, Норвегия и Къпър в групата на България за Лига на нациите"}
{"url": "http://www.focus-news.net/news/2018/01/24/2480963/kyustendil-pametna-plocha-na-efrem-karanov-shte-bade-postavena-v-grada.html", "text": "Паметна плоча на Ефрем Каранов ще бъде поставена в Кюстендил. Това съобщи пред журналисти инициаторът на събитието Георги Петров, предаде репортер на Радио „Фокус” – Кюстендил. Паметната плоча ще бъде открита на 28 януари от 11.00 часа на къщата, в която е живял Ефрем Каранов. Поводът е годишнината от рождението на академик Ефрем Каранов, а именно 165 години, които се навършват на 28 януари. Ефрем Каранов е бил и председател на първото македонско дружество в Кюстендил, един от възродителите на читалище „Братство“. Награждаван е с орден „За граждански заслуги“. Обявен е за почетен гражданин на Кюстендил.\r\nВенцеслав ИЛЧЕВ", "date": "2018.01.24", "title": "Кюстендил: Паметна плоча на Ефрем Каранов ще бъде поставена в града"}
{"url": "http://www.focus-news.net/news/2018/01/24/2480964/adv-mihail-ekimdzhiev-istanbulskata-konventsiya-govori-za-zashtitata-na-zhenite-kato-bazisno-uslovie-za-tyahnata-svoboda-i-palnotsenna-realizatsiya.html", "text": "Истанбулската конвенция говори за защитата на жените като базисно условие за тяхната свобода и пълноценна реализация. Това каза за Радио „Фокус“ – Пловдив адвокат Михаил Екимджиев. По думите му в пространството се появяват псевдоконсервативни и псевдоморализаторски позиции на патриотите и на църквата по отношение на Истанбулската конвенция, гласящи да се знае кой е мъж и кой е жена. „Всички това го знаем, но има и хора, които не знаят какви са. И за тях, и за нас всички като общество, е важно те да са свободни да се самоопределят. Те живеят в тежки стигми. Знаем как хомосексуалистите се прикриват цял живот, сключват фиктивни бракове, създават нещастни семейства, самоубиват се, развеждат се и т.н.,вместо да се реализират пълноценно в това общество и да дават енергията и капацитета си, който несъмнено повечето от тях притежават. Въпросът е за свободата на хората, за защитата на жените като базисно условие за тяхната свобода и пълноценна реализация“, коментира адв. Михаил Екимджиев. По повод текста на Истанбулската конвенция той смята, че ставаме жертва на собствените си страхове, не неразбирането си и на повърхностния прочит. „Аз не мога да обвиня голямата част от тези хора, които настина са притиснати от екзистенциални проблеми и са объркани в този свят. Преди 2 - 3 години така бяха ужасени от призрака на бежанците, които едва ли не напираха на вълни с милиони и щяха да превземат техните къщи и селски дворове. Сега вече са ужасени от прииждащи отвсякъде травестити и гейове. Когато хората са бедни, уплашени и объркани, много лесно е да се внушават страхове, които пък хранят политици, политически и религиозни демагози. Едва ли не, ратифицирането на Истанбулската конвенция се възприема като апокалипсис“, коментира още адв. Михаил Екимджиев.\r\nТони МИХАЙЛОВ", "date": "2018.01.24", "title": "Адв. Михаил Екимджиев: Истанбулската конвенция говори за защитата на жените като базисно условие за тяхната свобода и пълноценна реализация"}
{"url": "http://www.focus-news.net/news/2018/01/24/2480965/kyustendil-bez-zatrudneniya-se-osashtestvyava-preminavaneto-prez-gkpp-gyueshevo.html", "text": "Без затруднения се осъществява преминаването през ГКПП „Гюешево”. Това съобщи за Радио „Фокус” – Кюстендил дежурният на граничния българо-македонски пункт. Към този час на деня няма натоварване, преминаването и обработката на документи на леките и на тежкотоварните моторни превозни средства става без забавяне. На вход и на изход трафикът е слаб. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.01.24", "title": "Кюстендил: Без затруднения се осъществява преминаването през ГКПП „Гюешево”"}
{"url": "http://www.focus-news.net/news/2018/01/24/2480966/haskovo-priklyuchiha-chast-ot-remontite-v-chitalishte-zarya.html", "text": "Приключиха част от ремонтите в  читалище „Заря“. Готова е рампата и е монтиран подемника за хора с увреждания, което осигурява достъпност до институцията. Това съобщиха от пресцентъра на Община Хасково. Средствата са по проект „Осигуряване на достъпна архитектурна среда за културни, исторически и спортни обекти за хора с увреждания” за 57 хиляди лева, изготвен от Община Хасково и реализиран от читалището. 30 хиляди от общинския бюджет са вложени в обновяването на тоалетни в читалището, които не са ремонтирани основно от изграждането на сградата. \r\nДо края на седмицата ще бъде обявена обществена поръчка за ремонт на отоплителна и вентилационна система на читалището за 214 хиляди лева. Предвижда се газификация на сградата, пълна подмяна на котелната и отоплителната инсталация, изграждане на вентилационна инсталация. Повече от 25 години голямата зала на читалище „Заря“ не се отоплява през зимата, до сега няма изградена система за охлаждане и вентилация. \r\nПодписан е договорът по Програмата за Трансгранично сътрудничество Гърция - България 2014 - 2020, по проект за обновяване на осветителната и озвучителна инсталация в читалище „Заря“. Със 700 хиляди лева по този  проект ще се  ремонтира и сцената на читалището. Към момента се изготвя документацията за обявяване на обществена поръчка за това обновяване. Сега осветлението е от преди около 60 години. \r\nПредстои и ремонт на покрива на читалището, който ще бъде включен в обща обществена поръчка за текущи ремонти на общински сгради през тази година.", "date": "2018.01.24", "title": "Хасково: Приключиха част от ремонтите в читалище „Заря“"}
{"url": "http://www.focus-news.net/news/2018/01/24/2480967/afp-es-izrazi-trevoga-otnosno-spornata-reforma-na-pravosadnata-sistema-v-rumaniya.html", "text": "Европейският съюз изрази „тревога“ относно плановете на румънското правителство да проведе спорна реформа в правосъдната система, предупреждавайки, че това е „отстъпление“ в усилията на страната в борбата срещу корупцията, предава AFP.\r\n„Следим последните развития в Румъния с тревога“, заявиха председателят на Европейската комисия Жан-Клод Юнкер и заместник-председателят Франс Тимерманс в сряда чрез взаимно обръщение.\r\nПревод и редакция:", "date": "2018.01.24", "title": "AFP: ЕС изрази „тревога“ относно спорната реформа на правосъдната система в Румъния"}
{"url": "http://www.focus-news.net/news/2018/01/24/2480968/vesela-pancheva-su-dimitar-talev-dobrich-uchilishteto-e-parvo-v-oblastta-i-chetvarto-v-stranata-vavelo-elektronna-sistema-za-dostap-do-sgradata.html", "text": "Средно училище „Димитър Талев“ в Добрич е първо в областта и четвърто в страната, въвело електронна система за достъп до сградата. Тази система работи от няколко години и вече е доказала своята ефективност, заяви в предаването на Радио „Фокус“ „Всички в час“ директорът на училището Весела Панчева. „В Добрич има една професионална гимназия, където направиха подобен контрол на достъпа. Въвеждането на тази система беше крачка към създаване на модел на безопасно училище. Живеем в много размирни времена, в които опасностите дебнат отвсякъде. Смея да кажа, че с тази система ние заявихме пред обществото, че тук има правила и те се спазват от всички, че ние съблюдаваме дори и това да научим децата, изчаквайки да се чекират, на търпение и толерантност. Учим ги с тези си действия на едни други човешки качества – да уважават правилата и да ги спазват. Много бяхме подложени на агресия от страна на всякакви хора, в интернет пространството, къде ли не, че едва ли не с тези чипове ние ги жигосваме, дамгосваме, някакви такива безумни неща. Смея да кажа, че системата работи, тя е в полза на децата и техните родители, защото в момента, в който видим, че ученикът не е дошъл за първи час, а класният ръководител няма обаждане, че ученикът отсъства по здравословни или някакви други причини, за нас е сигнал веднага да се обадим и по този начин родителите са спокойни, защото във всеки един момент ние знаем детето им тук ли е, какво е положението. Това е една стъпка към безопасност и ред, към дисциплина. Крайно време е да проумеем, че ако искаме да възпитаваме читави, образовани хора, трябва да има ред и дисциплина. Няма как да се случи без това“, каза Весела Панчева. \r\nВ контекста на начина на работа в училището през миналата година Весела Панчева бе удостоена от българските синдикати със званието „Директор на годината“. За това признание тя сподели: „Приемам го като признание за целия екип на училище „Талев“, защото една птичка пролет на прави. Ако моите колеги не са плътно до мен, ако ние не работим като едно цяло, като един жив организъм, просто няма как да се случи каквото и да било като постижение. Много висока чест, много високо доверие, много съм щастлива от факта, че всичко онова, което сме постигнали като социално партньорство, като условия на труд, като взаимодействие ръководство-учители, учители-ръководство-синдикати е било забелязано, оценено и удостоено с една изключително висока награда. Разбрах от синдикатите, че такава награда в област Добрич не е получавана от директор. Това ме кара да се чувствам още по-обнадеждена, че всичко онова, което се случва в нашето училище е в правилната посока и че правим нещата така, че да се случват добре за децата, за обществото и бъдещето на България“. \r\nЖулиета НИКОЛОВА", "date": "2018.01.24", "title": "Весела Панчева, СУ „Димитър Талев“ - Добрич: Училището е първо в областта и четвърто в страната, въвело електронна система за достъп до сградата"}
{"url": "http://www.focus-news.net/news/2018/01/24/2480969/vladimir-moskov-kmet-na-obshtina-gotse-delchev-tazi-godina-shte-zapochne-obnovyavaneto-na-vtoro-osnovno-uchilishte-gotse-delchev-i-profesionalna-gimnaziya-dimitar-talev.html", "text": "Тази година ще стартира обновяването на Второ основно училище „Гоце Делчев“ и Професионална гимназия „Димитър Талев“. Това каза за Радио „Фокус“ - Пирин Владимир Москов, кмет на Община Гоце Делчев. „Те ще бъдат изцяло обновени вътре, като ще бъдат и санирани. Детските градини в кварталите „Комсала“ и „Средна“ ще бъдат също обновени. Ще бъде изграден и Център за телемедицина, като ще бъдат обновени и здравните служби в Брезница и Лъжница, които са две от големите села в общината“, каза още Москов. По думите му през 2017 година е разширен и Центърът на възрастни хора с увреждания в бившата казарма. „Бяха създадени по-добри условия за грижата на хората с проблеми, което е жизнено важно за хората, които живеят на територията на града ни. Бяха сменени 4 километра водопроводна мрежа в града и в селата. Основно се работеше в селата Мосомище и Брезница, както и в Господинци. Бяха асфалтирани определени улици в града и в някои от селата. Подготвени са редица проекти България - Гърция и България - Македония, като България и Гърция ще стартира тази пролет“, каза още Москов.\r\nЛора КАЛЧЕВА", "date": "2018.01.24", "title": "Владимир Москов, кмет на Община Гоце Делчев: Тази година ще започне обновяването на Второ основно училище „Гоце Делчев“ и Професионална гимназия „Димитър Талев“"}
{"url": "http://www.focus-news.net/news/2018/01/24/2480970/dha-erdogan-shte-razgovarya-dnes-po-telefona-s-tramp-za-operatsiyata-v-afrin-a-vchera-chavushoglu-se-izrepchi-na-tilerson.html", "text": "Турският президент Реджеп Тайип Ердоган ще обсъди днес по телефона операцията „Маслинова клонка” в Африн с президента на САЩ Доналд Тръмп, предаде информационната агенция Догу хабер ажансъ (ДХА). Съобщението направи министърът на външните работи Мевлют Чавушоглу, който е в Париж за участие в международна конференция на ниво външни министри. Там Чавушоглу се е срещнал отделно с държавния секретар на САЩ Рекс Тилерсон по същата тема – ситуацията в Сирия. Пред него е изразил позиция, че не трябва да се отричат информациите за изстрелвани срещу Турция ракети от страна на сирийските кюрди. „Проверете си източниците; не говорете с нас с устата на Отрядите за народна самозащита (ОНД) на сирийските кюрди, които са продължение на Кюрдската работническа партия (ПКК)”, е казал Чавушоглу на Тилерсон, цитиран от ДХА.\r\nПревод и редакция:", "date": "2018.01.24", "title": "ДХА: Ердоган ще разговаря днес по телефона с Тръмп за операцията в Африн, а вчера Чавушоглу се изрепчи на Тилерсон"}
{"url": "http://www.focus-news.net/news/2018/01/24/2480971/varna-dvizhenieto-po-am-hemus-v-posoka-sofiya-pri-km-400-se-osashtestvyava-v-edna-lenta-poradi-paten-intsident.html", "text": "Движението по АМ \"Хемус\" в посока София при км 400 се осъществява в една лента поради пътен инцидент. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.24", "title": "Варна: Движението по АМ \"Хемус\" в посока София при км 400 се осъществява в една лента поради пътен инцидент"}
{"url": "http://www.focus-news.net/news/2018/01/24/2480972/kyustendil-v-ramkite-na-edna-godina-obshtina-dupnitsa-e-izdala-101-razresheniya-za-stroezh.html", "text": "В рамките на една година Община Дупница е съставила констативни протоколи относно незаконни и увредени строежи. Това съобщи за Радио „Фокус” – Кюстендил Христо Апостолов, експерт към Община Дупница. По думите му става въпрос за извършени проверки на строежи и установени пропуски. Издадените протоколи са за премахване, поправяне или заздравяване на сгради и строежи, негодни за използване или застрашени от самосрутване. „Някои са изпълнили предписанията, а други са на последващ етап за финансова санкция”, каза Христо Апостолов. В рамките на една година Община Дупница е издала 101 разрешения за строеж. В същото време приключилите строителни дейности за същия период са 78 и са вписани в регистъра на техническите паспорти. 132 са разгледани и одобрени инвестиционни проекти, по които предстои издаването на разрешение за строеж, а други 101 са съгласуваните идейни инвестиционни проекти.\r\nВенцеслав ИЛЧЕВ", "date": "2018.01.24", "title": "Кюстендил: В рамките на една година Община Дупница е издала 101 разрешения за строеж"}
{"url": "http://www.focus-news.net/news/2018/01/24/2480973/ministar-neno-dimov-aktivno-shte-rabotim-po-novata-zakonodatelna-ramka-za-dekarbonizatsiya-na-transporta.html", "text": "Активно ще работим по новата законодателна рамка за декарбонизация на транспорта. Това каза министърът на околната среда и водите Нено Димов, който представи приоритетите на Българското председателство на Съвета на ЕС в областта на околната среда пред Комисията по околна среда, обществено здраве и безопасност на храните на Европейския парламент в Брюксел, предаде репортер на Агенция \"Фокус\". \"Ще се стремим към постигане на политическо съгласие в преговорите с вас по предложението за мониторинг и докладване на емисиите от въглероден диоксид от нови тежки превозни средства. Започваме интензивни дискусии и по предложението за установяване на стандарти за емисии на въглероден диоксид от нови леки и лекотоварни пътнически автомобили. Отчитайки неговата значимост за автомобилната индустрия и всички европейски граждани, планираме провеждането на дебат на ниво министри по време на юнския съвет с цел получаване на политически насоки за процеса и визия за декарбонизация на сектора\", заяви министърът. \r\nНено Димов каза още, че в Европа има политически консенсус по въпросите за климатичните промени и мерките, които трябва да бъдат предприети, и България е част от този консенсус. \"В рамките на предстоящите месеци предстои активна подготовка на СОР 24 и предстоящия Facilitative dialogue за прилагане на договореностите по Споразумението от Париж. Ще адресираме и въпросите за адаптация през призмата на потенциала на политиките на Европейския съюз и по-добрата мобилизация на финансови ресурси от бюджета на Съюза\", каза още той. \r\nМинистърът на околната среда и водите отбеляза, че българското председателство идва в ключов момент за бъдещето на Европейския съюз. \"Сблъскахме се с предизвикателства, които трудно можехме да предвидим, и с кризи, за които бяхме забравили във времената на благоденствие. Вярвам, че предизвикателствата ни обединиха, направиха ни по-силни, а кризите ни научиха, че не трябва да приемаме нищо за даденост. И смятам, че на кризите трябва да отговорим с повече Европа. Затова вярвам, че бъдещето принадлежи на единна Европа, която е обединена, просперираща и солидарна, защото съединението правил силата\", каза още Димов.", "date": "2018.01.24", "title": "Министър Нено Димов: Активно ще работим по новата законодателна рамка за декарбонизация на транспорта"}
{"url": "http://www.focus-news.net/news/2018/01/24/2480974/burgas-43-godishen-mazh-e-zadarzhan-za-pritezhanie-na-300-grama-marihuana.html", "text": "43-годишен мъж е задържан за притежание на 300 грама марихуана. Това съобщиха от пресцентъра на ОДМВР – Бургас. В резултат на полицейските действия на служители от отдел \"Криминална полиция\" при ОДМВР – Бургас съвместно със служители на Районно управление - Малко Търново е задържан криминално проявен мъж с инициали А.М., 43-годишен от Малко Търново, като в обитаваното от него жилище, разположено в бл. 3 в жк. \"Майор Вишняев\" в Малко Търново, са намерени и иззети три плика със суха зелена тревна маса (марихуана) с общо тегло около 300 грама. Събраните материали по образувано досъдебно производство материали са докладвани в Бургаска окръжна прокуратура. Работата по случая продължава от служители на отдел \"Криминална полиция\" при ОДМВР – Бургас и Районно управление - Малко Търново.", "date": "2018.01.24", "title": "Бургас: 43-годишен мъж е задържан за притежание на 300 грама марихуана"}
{"url": "http://www.focus-news.net/news/2018/01/24/2480975/sliven-vazstanoveno-e-dvizhenieto-na-tovarni-avtomobili-nad-12-tona-prez-kotlenski-prohod.html", "text": "Възстановено е движението на товарни автомобили над 12 тона през Котленски проход. Това съобщиха от пресцентъра на Агенция \"Пътна инфраструктура\".", "date": "2018.01.24", "title": "Сливен: Възстановено е движението на товарни автомобили над 12 тона през Котленски проход"}
{"url": "http://www.focus-news.net/news/2018/01/24/2480976/makedoniya-v-sabota-zoran-zaev-shte-zapoznae-liderite-na-nay-golemite-politicheski-partii-s-rezultatite-ot-pregovorite-s-gartsiya.html", "text": "В събота, 27 януари 2018 г., ще се проведе среща на държавния връх на Македония с лидерите на най-големите политически партии, на която премиерът Зоран Заев ще представи резултатите от преговорите с Гърция в Давос, предава  скопското издание \"МКД\".\r\nНа срещата се очаква да присъстват президентът Георги Иванов, лидера на Демократичния съюз за интеграция, Али Ахмети, както и новият лидер на опозиционната ВМРО-ДПМНЕ, Християн Мицковски.", "date": "2018.01.24", "title": "Македония: В събота Зоран Заев ще запознае лидерите на най-големите политически партии с резултатите от преговорите с Гърция"}
{"url": "http://www.focus-news.net/news/2018/01/24/2480977/blagoevgrad-zhitelite-na-obshtina-petrich-mogat-da-plashtat-zadalzheniyata-si-kam-obshtinskata-hazna-po-elektronen-pat.html", "text": "По електронен път данъкоплатците в община Петрич ще могат да плащат задълженията си към общинската хазна. Това съобщиха от Община Петрич. Данъкоплатците ще могат да се възползват от това удобство, след като попълнят заявление в отдел „Местни данъци и такси”.  За целта еднократно посещават на място отдела и на база подадено заявление по образец ще получават специален код за достъп до системата. Кодът се изпраща на посочена от лицето електронна поща. Посредством този код всеки може да провери на https://petrich.imeon.bg задълженията си към Община Петрич и да ги заплати по електронен път. Освен електронно, местните данъци и такси могат да бъдат платени на касите на отдела, където от миналата година е налично и ПОС терминално устройство. На този етап от данъчната кампания за 2018 година в община Петрич, гражданите могат да заплащат данъка върху превозните средства. От средата на следващия месец ще започне заплащането на данък сграда и такса битови отпадъци. До 31 януари 2018 г. е крайният срок за подаването на патентна декларация. Лицата, които до 31 януари на текущата година са подали данъчна декларация и в същия срок са заплатили пълния размер на патентния данък, определен съгласно декларираните обстоятелства, ползват отстъпка от 5 на сто. Патентният данък може да бъде внесен и на четири равни вноски, както следва: за първото тримесечие – до 31 януари;за второто тримесечие – до 30 април; за третото тримесечие – до 31 юли; за четвъртото тримесечие – до 31 октомври. Ако бъдат пропуснати срокове се налагат санкции. Лицата, които подлежат на облагане с туристически данък, подават декларация по образец в отдел „Местни данъци и такси” до 30 януари 2018 г.", "date": "2018.01.24", "title": "Благоевград: Жителите на община Петрич могат да плащат задълженията си към общинската хазна по електронен път"}
{"url": "http://www.focus-news.net/news/2018/01/24/2480978/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В това издание на предаването „Симитли – минало, настояще и бъдеще“ на Радио „Фокус“ – Пирин продължаваме да говорим за 15-ото юбилейно издание на фестивалa „Симитлия – Древната земя на кукерите“, което се проведе на 13 януари на стадион „Септември“ в Симитли, защото макар кукерските игри да са вече в историята, за тях ще се говори още дълго време. Причината е, че за първи път от както се провежда фестивала имаше рекорден брой участници – над 5 000 хиляди разпределени в 33 групи. Публиката на стадиона през деня също бе многохилядна. За днес сме поканили трима много интересни събеседници. Първият от тях е Кирил Бельов, хореограф и арт-мениджър, който бе и председател на журито на фестивала „Симитлия – Древната земя на кукерите“. Каква е неговата равносметка от игрите ще чуете в началото на предаването. Във първата част от днешното ни издание ще говорим и с Иванка Чакалска, кмет на село Крупник, тъй като кукерите от групата на селото тази година станаха големите победили на игрите. Във втората част пък ни предстои разговор със Симо Соколов, който е ръководител на кукерската група „Братя Соколови“ – Петрич, която взе най-голямото отличие сред гостуващите групи. В края на предаването няма да пропуснем да направим и обзор на по-важните новини и събития за общината от последните 7 дни.\r\nТелефоните за връзка със студиото са 0885 303 373 и 073/ 88-55-81. Имейлът на предаването pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.01.24", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/01/24/2480979/ognyan-tsenkov-kmet-na-obshtina-vidin-zapochvame-2018-g-sas-samochuvstvie-otgovornost-i-optimizam.html", "text": "Започваме 2018 г. със самочувствие, отговорност и оптимизъм. Това каза на пресконференция кметът на Община Видин Огнян Ценков, предаде репортер на Радио „Фокус“ – Видин. Той посочи, че след 2 години усилена работа, 2018 г. ще бъде годината на видимите резултати. „Преодоляхме сериозни предизвикателства, финансово стабилизирахме общината с приемането на финансово оздравителен план, разплатихме се с най-големите ни кредитори. Започваме и най-големите проекти на общината – реконструкция на централната пешеходна зона във Видин, модернизация на образователната инфраструктура с осъществяването на ремонти в СУ „Цар Симеон Велики“ и ППМГ „Антим I“, ремонт на Английската гимназия и ремонт на училище „Отец Паисий“. Предстои ни и ремонт на Гребната база във Видин и ремонт на сградата на Драматичния театър, саниране на административни и многофамилни сгради“, каза Огнян Ценков. Той посочи, че всички тези дейности , които ще се извършат ще доведат до промени за подобряване на средата на живеене, както и за подобряване на образователната инфраструктура, привличане на инвестиции и разкриване на нови работни места.\r\nАнна ЛОЗАНОВА", "date": "2018.01.24", "title": "Огнян Ценков, кмет на Община Видин: Започваме 2018 г. със самочувствие, отговорност и оптимизъм"}
{"url": "http://www.focus-news.net/news/2018/01/24/2480980/predsedatelyat-na-pg-na-gerb-tsvetan-tsvetanov-obsadi-s-shtefan-mayer-ot-hdshss-vazmozhnostite-za-parlamentaren-kontrol-nad-deynostta-na-evropol.html", "text": "Председателят на ПГ на ГЕРБ и председател на Комисията по вътрешна сигурност и обществен ред в Народното събрание Цветан Цветанов проведе работна среща с говорителя по вътрешни работи на парламентарната група на ХДС/ХСС в германския Бундестаг Щефан Майер, съобщиха от пресцентъра на ПП ГЕРБ. Двамата разговаряха в Брюксел за напредъка в работата на Групата за съвместен парламентарен контрол над дейността на Европол от страна на националните парламенти и Европейския парламент. Цветанов и Майер, които от години работят заедно по теми в областта на вътрешните работи и сигурността, разговаряха в рамките на интерпарламентарната конференция по въпросите на Европейската програма за миграция в Брюксел, на която участваха представители на вътрешните комисии от националните парламенти.\r\nВ рамките на парламентарното измерение на Естонското председателство не беше постигнато съгласие между всички държави как точно да се осъществява този контрол. Въпросът беше оставен за решаване в рамките на Парламентарното измерение на Българското председателство, а следващата среща на Съвместната група за парламентарен контрол, която ще обсъди и процедурните правила за функционирането си, ще се състои на 18-19 март в София.\r\nПървоначално девет държави изразиха резерви по предложените процедурни правила за Групата, но част от тях оттеглиха възраженията си в резултат на двустранни преговори. Щефан Майер, който ще бъде един от четиримата депутати в немската делегация към Групата и Цветан Цветанов стигнаха до общия извод, че трябва да се намери баланс, който да позволява на Европейския парламент и националните парламенти да упражняват контрол над Европол, като в същото време не се отнема ресурс от организацията.", "date": "2018.01.24", "title": "Председателят на ПГ на ГЕРБ Цветан Цветанов обсъди с Щефан Майер от ХДС/ХСС възможностите за парламентарен контрол над дейността на Европол"}
{"url": "http://www.focus-news.net/news/2018/01/24/2480981/sofiya-do-1600-chasa-dvizhenieto-po-am-trakiya-pri-km-38-v-posoka-sofiya-se-osashtestvyava-v-izprevarvashtata-lenta-poradi-remontni-deynosti.html", "text": "До 16.00 часа днес движението по АМ \"Тракия\" при км 38 в посока София се осъществява в изпреварващата лента поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2018.01.24", "title": "София: До 16.00 часа движението по АМ \"Тракия\" при км 38 в посока София се осъществява в изпреварващата лента поради ремонтни дейности"}
{"url": "http://www.focus-news.net/news/2018/01/24/2480982/varna-vazstanoveno-e-dvizhenieto-po-am-hemus-v-posoka-sofiya-pri-km-400.html", "text": "Възстановено е движението по АМ \"Хемус\" в посока София при км 400, в област Варна. Това съобщиха от пресцентъра на Агенция \"Пътна инфраструктура\".", "date": "2018.01.24", "title": "Варна: Възстановено е движението по АМ \"Хемус\" в посока София при км 400"}
{"url": "http://www.focus-news.net/news/2018/01/24/2480983/pernik-obshtinski-savet-tran-shte-glasuva-byudzheta-na-obshtinata-za-2018-g-na-31-yanuari.html", "text": "Общински съвет – Трън ще гласува бюджета на Общината за 2018 г. на 31 януари. Редовното заседание на Общинския съвет ще се проведе от 14.00 часа на 31 януари в заседателната зала на Община Трън. Това съобщиха от пресцентъра на Общината. В дневния ред на заседанието са включени и темите за определяне на заплатите на кметовете на селата Филиповци и Туроковци, определяне на възнагражденията на общинските съветници за участие в комисии и сесии на Общински съвет – Трън, както и одобряване на Подробен устройствен план във връзка с проекта за реконструкция на довеждащия водопровод в града. Очаква се съветниците да дискутират и годишната програма за управление и разпореждане с имоти – общинска собственост за 2018 г., както и да приемат отчета за състоянието на общинската собственост и за резултатите от нейното управление през 2017 г. На заседанието ще бъде направен отчет за дейността на Общински съвет - Трън и неговите комисии за периода 01 юли 2017 г. – 31 декември 2017 г.", "date": "2018.01.24", "title": "Перник: Общински съвет – Трън ще гласува бюджета на Общината за 2018 г. на 31 януари"}
{"url": "http://www.focus-news.net/news/2018/01/24/2480984/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с кмета на село Голямо Белово Росица Данкова за работата по проекти и за това, което предстои през тази година като ремонти на инфраструктурата. Наш събеседник ще бъде и кметът на едно от най-малките села в общината – село Габровица. С Кирил Симеонов ще разговаряме за историята на населеното място и съхранените традиции, за проблемите на малките села и за необходимостта от подмяна на водопроводната мрежа в Габровица. Във втората част на предаването ще ви разкажем за живота и дейността на един от известните жители на община Белово – епископ Евстатий Пелагонийски. Повече приносът на духовника ще чуете от Севдалина Попова, директор на Музейна сбирка „Атанас Хрисчев“ в Белово. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.01.24", "title": "Акценти в предаването „Белово – градът на трите планини“ на Радио \"Фокус\" - Пазарджик"}
{"url": "http://www.focus-news.net/news/2018/01/24/2480985/prof-bozhidar-dimitrov-istorik-s-neuspeh-shte-zavarshi-sreshtata-mezhdu-gartsiya-i-makedoniya-za-t-nar-spor-za-imeto.html", "text": "С неуспех ще завърши срещата между Гърция и Македония за т. нар. „спор за името“. Това каза в дневния блок на Радио „Фокус“ историкът проф. Божидар Димитров за срещата между гръцкия и македонския премиер Алексис Ципрас и Зоран Заев в опит за решаването на спора. Според историка, ако името на Македония съдържа географско определение, гръцкият народ в своето мнозинство няма да го приеме. По думите на проф. Божидар Димитров масовите протести в Солун и други гръцки центрове изразяват категоричната позиция на гражданите, за което заслужават уважение и респект. Той добави, че България също през годините е застъпвала подобна на гръцката позиция. „Още президентът Първанов протестира, а мисля, че след това и Бойко Борисов. Този път ние няма да се съгласим с географско определение, в смисъл Северна или Южна, тъй като ние имаме част от Македония. Това е повод за териториални претенции в бъдеще. Зоран Заев няма да ги прояви, но може би ще го направи някой друг след него. Затова не трябва да се създават ситуации, които в близкото бъдеще могат да предизвикват ерозии в националната сигурност“, коментира той. Проф. Божидар Димитров допълни, че ще е необходим евентуален референдум в Македония за самото име. „Македония“ е име на гръцка държава и гръцки народ, безследно изчезнали през 2 в. пр. Хр., но това днешните македонци не го знаят“, добави историкът.", "date": "2018.01.24", "title": "Проф. Божидар Димитров, историк: С неуспех ще завърши срещата между Гърция и Македония за т. нар. „спор за името“"}
{"url": "http://www.focus-news.net/news/2018/01/24/2480986/kathimerini-prezidentat-na-kipar-zayavi-che-problemat-za-imeto-na-makedoniya-ne-e-v-sashtinata-na-vaprosa.html", "text": "Президентът на Кипър Никос Анастасиадис заяви в сряда, че не е важно как ще се казва Бившата югославска република Македония (БЮРМ), а в същината на въпроса е да се подсигури, че в конституцията на тази страна не се поставят иредентистки цели, пише електронното издание на гръцкия вестник Kathimerini.\r\n„Ако имаше начин да се преодолеят текстове в македонската конституция, поставящи иредентистки цели , то името не би имало значение“, заяви Анастасиадис в интервю пред Радио Proto, коментирайки разговорите между Атина и Скопие за името на бившата югорепублика под егидата на ООН. „Не бих имал нищо напротив да се наричат и Северна Гърция, ако искат“.\r\n„Ако Гърция може, чрез инвестиции, да упражнява влияние и да контролира съседна страна-лилипут, тогава се чудя какъв е този спор за името. Какво значение има името?“, заяви президентът на Кипър.\r\nАнастасидис препоръча по време на преговорите с БЮРМ, Гърция да се фокусира върху отстраняването на членовете в конституцията на страната, които могат да бъдат възприемани дори като „потенциална далечна заплаха за Гърция“. \r\n„Защо“, попита той, „Гърция да не се възползва от своята ситуация и не си осигури близък партньор? Защото тя може и да се нарече Северна Македония? Наистина ли се притесняваме дали Александър Велики е грък или не? Позволяваме си да влизаме в дебат относно безспорен факт“.\r\nПревод и редакция:", "date": "2018.01.24", "title": "Kathimerini: Президентът на Кипър заяви, че проблемът за името на Македония не е в същината на въпроса"}
{"url": "http://www.focus-news.net/news/2018/01/24/2480987/veliko-tarnovo-oblastta-e-na-vtoro-myasto-v-stranata-po-broy-na-detsata-otglezhdani-v-priemni-semeystva.html", "text": "Областта е на второ място в страната по брой на децата, отглеждани в приемни семейства. Регистрираните приемни семейства в региона към края на 2017 година са общо 139. В тях са настанени над 140 деца. Това сочи справка на Радио „Фокус“ – Велико Търново на сайта на Агенцията за социално подпомагане. Най-много приемни родители има в област Варна – 142-ма. От Агенцията отчитат стабилност по отношение  броя на утвърдените приемни семейства по проект „Приеми ме 2015“ в края на миналата година. Общият брой на семействата е 2 194. Те са разпределени, както следва по области: в Шумен – 134, в Монтана – 131, в Хасково – 122 и в Пазарджик – 118. Най-малко има в област София – 21, под 100 е броят им и в Силистра – 23, Кърджали и Ямбол – 30.\r\nСпоред експертите се отчита незначително намаление при общия брой на приемните семейства през 2017 година, спрямо предходната. „Той се дължи на предприетото регулиране и целево планиране по общини и региони, съобразно установените потребности по места, както и на стъпките за поддържане и повишаване качеството на предоставяната услуга. Резултат от същия процес е и намалелият брой кандидати за приемни семейства – 167 през 2017 година, срещу 406 през 2016 година. Проектът стартира на 1 януари 2016 г. с 1 489 утвърдени приемни семейства в 82 общини-партньори“, казват още от Агенцията.\r\nКъм края на годината 2017 година децата, отглеждани в приемните семейства по проекта в 146 общини-партньори са общо 2 056. Те са настанени в 1695 приемни семейства. За 2018 година е предвидено да се организира набиране и утвърждаване на общо 658 нови приемни семейства, съобразно идентифицираната потребност за конкретен профил деца в общините партньори.\r\nЗаличените приемни семейства през 2017 година са общо 209, като за насилие от страна на приемния родител може да се говори в един случай от септември миналата година.", "date": "2018.01.24", "title": "Велико Търново: Областта е на второ място в страната по брой на децата, отглеждани в приемни семейства"}
{"url": "http://www.focus-news.net/news/2018/01/24/2480988/todor-yosifov-natsionalno-sdruzhenie-mladezhki-glas-misiyata-ni-e-da-podpomagame-razvitieto-na-mladite-hora.html", "text": "Мисията на Национално сдружение „Младежки глас“ е да подпомага развитието на младите хора. Това каза пред Радио „Фокус“ в рубриката „България обича младите“ председателят на организацията Тодор Йосифов. По думите на Йосифов в началото на своето съществуване „Младежки глас“ е бил съставен от 7 души, докато в момента броят на официално приетите членове в организацията надхвърля 10 000. Според председателя на сдружението това е доказателство за силата на идеята и огромната маса хора, които се борят за развитието на младите. По думите на Йосифов първите областни структури на „Младежки глас“ са създадени в София, Пловдив и Варна, към днешна дата подобни структури има из цялата страна. „Думата доверие е ключът към младите хора. Националният статут не е привилегия, това е отговорност да доказваш непрекъснато какво правиш за младежта. А за нас самите това е мисия и чест, защото национално-представителния статут ни дава силата да продължим да развиваме организацията”, посочи Тодор Йосифов и добави, че организацията има свои последователи из цялата страната, а не само в по-големите градове у нас. „Имаме клонове и в малките населени места, които изцяло се управляват от местни млади хора, местни лидери и мощността на организацията се дължи именно на тях“, каза още Йосифов. Той посочи също, че само за следващите 2 месеца организацията предлага десетки инициативи в България, като клоновата мрежа на сдружението работи усилено в тази насока.", "date": "2018.01.24", "title": "Тодор Йосифов, Национално сдружение „Младежки глас“: Мисията ни е да подпомагаме развитието на младите хора"}
{"url": "http://www.focus-news.net/news/2018/01/24/2480989/masirani-savmestni-aktsii-za-nezakonna-darvesina-se-provedoha-na-teritoriyata-na-regionalna-direktsiya-po-gorite-plovdiv.html", "text": "Масирана акция на горски инспектори от Регионална дирекция по горите - Пловдив, горски служители от Държавно горско стопанство - Хисар, служители на РУП - Хисар, Зонално жандармерийско управление - Пловдив и Сектор \"Специализирани полицейски сили\" се проведе днес на територията на с. Ръжево конаре, с. Дълго поле, с. Бегово и с. Долна махала. Това съобщиха от пресцентъра на Изпълнителна агенция по горите.\r\nПроверени бяха 44 частни адреса за съхранение на незаконна дървесина. В следствие на мащабната акция са съставени 16 акта за установяване на административно нарушение за съхранение на незаконна дървесина и конфискувани 27 куб.м. дърва за огрев. \r\nПрез зимните месеци, когато опитите за нерегламентиран дърводобив зачестяват, засилен контрол се извършва на територията на цялата регионална дирекция. Проверките продължават.\r\nОт началото на годината до днес на територията на РДГ - Пловдив са извършени повече от 830 броя проверки, 147 от тях на превозни средства, 83 обекта за добив на дървесина, 71 обекта за продажба на обла и фасонирана дървесина и НГП, 303 ловци, 92 риболовци и 130 други физически лица и имоти.\r\nЗа периода са съставени общо 40 акта по Закона за горите. В прокуратурата са изпратени 15 преписки.", "date": "2018.01.24", "title": "Масирани съвместни акции за незаконна дървесина се проведоха на територията на Регионална дирекция по горите - Пловдив"}
{"url": "http://www.focus-news.net/news/2018/01/24/2480990/kyustendil-bez-promyana-ostava-epidemiologichnata-obstanovka-v-oblastta.html", "text": "Без промяна остава епидемиологичната обстановка в областта. Това съобщи за Радио „Фокус” – Кюстендил д-р Красимира Панчева, главен експерт към Дирекция „Надзор на заразните болести” към Регионална здравна инспекция – Кюстендил. По думите й събраните от днес данни сочат, че обстановката е на нивото от предходния ден. Община Бобов дол остава в грипна епидемия. В грипна ваканция до петък са и училищата в селата Раждавица и Невестино, както и две учебни заведения в Дупница. Същото се отнася и до трите училища в Бобов дол. „Нямаме нови общини или училища, в които да е обявена грипна епидемия или ваканция”, каза д-р Панчева. По думите й обстановката е динамична и се следи непрекъснато.\r\nВенцеслав ИЛЧЕВ", "date": "2018.01.24", "title": "Кюстендил: Без промяна остава епидемиологичната обстановка в областта"}
{"url": "http://www.focus-news.net/news/2018/01/24/2480991/inzh-krasimir-krastev-rd-pbzn-veliko-tarnovo-tryabva-da-se-vzemat-merki-za-ogranichavane-na-dostapa-do-izostavenata-sgrada-v-staroto-voenno-uchilishte-v-grada.html", "text": "Трябва да се вземат мерки за ограничаване на достъпа до изоставената сграда в района на Старото военно училище в града. Това каза за Радио „Фокус“ – Велико Търново инж. Красимир Кръстев, началник на Регионална дирекция „Пожарна безопасност и защита на населението“ – Велико Търново. Той посочи, че за пореден път в сградата възниква пожар, като в повечето случаи пламъците са причинени от бездомници и клошари. По думите му тук правомощията са на местната власт, тъй като сградата е общинска собственост. Инж. Кръстев посочи, че влизането на лица в сградата след снощния пожар е изключително опасно. „Цялата сграда в момента е напоена с тонове вода. Възможно е конструкцията да поддаде. Затова е хубаво да се помисли за някакви мерки за обезопасяване. Сградата е с голяма площ и всеки един може да влезе вътре от всевъзможни страни, тъй като има много врати и прозорци. Обезопасяването трябва да е от всички страни. За трети път се пали тази сграда и наистина трябва да се вземе решение относно нейното бъдеще. Ние можем да сложим ограничителна лента за заостряне на вниманието, но тя е преодолима“, посочи началникът на Регионалната дирекция „Пожарна безопасност и защита на населението“ във Велико Търново. Той добави, че предстоят разговори с местната власт за обезопасяване на мястото и ограничаване на достъпа до него. \r\nПрез пролетта на 2015 година горя покрива на сградата. Три години преди това помещенията бяха освободени от държавни и общински служби, но сградата все още не е съборена.\r\nНадежда КРЪСТЕВА", "date": "2018.01.24", "title": "Инж. Красимир Кръстев, РД ПБЗН - Велико Търново: Трябва да се вземат мерки за ограничаване на достъпа до изоставената сграда в Старото военно училище в града"}
{"url": "http://www.focus-news.net/news/2018/01/24/2480992/sofiya-izpravyat-pred-sada-mazh-za-bludstvo-spryamo-14-godishnata-si-dashterya.html", "text": "Софийска районна прокуратура внесе обвинителен акт за блудство спрямо 14 годишно дете – дъщеря на извършителя, съобщиха от пресцентъра на Прокуратурата на Р България. Пострадалата С. - на 14 години, живеела в София, в къща, заедно с майка си А., биологичния си баща - Радослав В. и брат си. Същите обитавали първия етаж на къщата, състоящ се от кухня, баня и две стаи, обособени като спални. На 3 април 2017 г., около 22.00 часа, А. легнала да спи заедно със сина си в една от спалните. Около 23.00 часа пострадалата също легнала при тях – на дивана в същото помещение. След около 15 минути В. влязъл в стаята, и докато пострадалата С. била заспала, започнал да извършва блудствени действия спрямо нея. С. се събудила, извикала на висока глас към майка си, след което обвиняемият напуснал спалнята. Около 23.30 часа, В. отново влязъл при дъщеря си, продължавайки да извършва действия на удовлетворяване половото си желание спрямо С. След последвали от страна на С. викове, между майка й и В. възникнал скандал, в хода на който обвиняемият ударил А., а С. напуснала жилището, отправяйки се към сградата на 02 РУ СДВР. Там тя разказала за случилото се и още същата нощ двете с майка й били настанени в кризисен център в гр. София.\r\nВ. бил задържан, а по случая било образувано досъдебно производство.\r\nРазследването е приключено под ръководството и надзора на Софийска районна прокуратура, като на 24 януари 2018 г. е внесен обвинителен акт срещу А. за извършено от него престъпление по чл. 150, ал. 1 НК (блудство). Предвид високата обществена опасност на деянието и дееца, на В. е определена мярка за неотклонение „задържане под стража“.\r\nПредстои делото да бъде насрочено за разглеждане в Софийски районен съд.", "date": "2018.01.24", "title": "София: Изправят пред съда мъж за блудство спрямо 14-годишната си дъщеря"}
{"url": "http://www.focus-news.net/news/2018/01/24/2480993/redzhep-taiyp-erdogan-turtsiya-iska-da-vazstanovi-spravedlivostta-a-ne-da-zagrabi-teritoriya-v-siriya.html", "text": "Чрез своята операция в Северозападна Сирия, Турция иска да възстанови справедливостта, а не да заграби територия, заяви президентът на страната Редцеп Таийп Ердоган в сряда, предава Anadolu Agency.\r\nВ изказването си пред местни чиновници в президентския комплекс, Ердоган заяви, че операцията в сирийския район Африн, край турските граници, цели турските Въоръжени сили, подкрепяни от бойците от Свободната сирийска армия (ССА), да поеме контрол над района.\r\n„Нашата цел е възстановяването на справедливостта, а не заграбването на територия“, подчерта Ердоган.\r\nТурция, първо ще унищожи терористите, а след края на операция „Маслинова клонка“, ще може да върне 3,5 милиона сирийски бежанци обратно в техните домове, добави той.\r\nВ отговор на твърденията на „Сирийските демократични сили“ от по-рано в сряда, че в района на Африн няма терористи от „Ислямска държава“, за което Агенция „Фокус“ вече информира, турският президент заяви, че сирийските кюрдски „Отряди за народна самоотбрана“ и „Демократическия съюз“ са освободили всички затворници от екстремистката организация, при условие да се сражават с турската армия и ССА.\r\n„Всички тези терористични организации са едни и същи... Това са терористични групи, преследващи една и съща цел в един и същ сценарий, но с различни роли“.\r\nОсвен това, Ердоган нападна тези, които грешно описват операцията като нападение „срещу кюрдските братя, докато е ясно, че операцията е насочена срещу няколко терористични организации“.\r\nТурският държавен глава припомни, че подобни обвинения са се чували и по време на предходната турска операция „Щита на Ефрат“.\r\n„Турция неутрализира повече от 3 хиляди бойци от „Ислямска държава“ и стотици сирийски кюрдски терористи по време на операция Щита на Ефрат“, подчерта Ердоган, добавяйки, че Турция е помогнала на стотици хиляди сирийци да се върнат по своите домове.\r\n„Чудя се, защо тези, които нападат Сирия не забелязват това?“, попита турският президент.\r\nНакрая, Ердоган предупреди, че операция „Маслинова клонка“ ще продължи до смъртта и на последния терорист.\r\nПревод и редакция:", "date": "2018.01.24", "title": "Реджеп Таийп Ердоган: Турция иска да възстанови справедливостта, а не да заграби територия в Сирия"}
{"url": "http://www.focus-news.net/news/2018/01/24/2480994/plovdiv-sluzhiteli-na-mitnitsa-plovdiv-sa-zadarzhali-4-000-litra-nelegalen-etilov-alkohol.html", "text": "Служители на Митница Пловдив са задържали при „роуд стоп“ проверка 4 000 литра нелегален етилов алкохол. Това съобщиха за Радио „Фокус“ – Пловдив от отдел „Връзки с обществеността“ на Митницата. На входа на град Гурково, в посока Прохода на Републиката, митническите служители са спрели за проверка товарен автомобил. При проверката в товарното помещение на камиона са открити 4 еднотонни пластмасови съда, пълни с безцветна течност с мирис на етилов алкохол. При извършения полеви тест се установява, че алкохолния градус на течността е 96.7%. Шофьорът на превозното средство не е представил документи, удостоверяващи плащането на дължимия за стоката акциз. Той обяснил, че не е присъствал на товаренето, което е било извършено от непознати за него лица. Етиловият алкохол и камиона са задържани в Митница \"Пловдив\" с цел извършване на допълнително разследване и установяване на виновните лица. От пресцентъра на Митница \"Пловдив\" уточняват, че проверката е осъществена на 18 януари.\r\nПо първоначални изчисления е предотвратена щета за бюджета от близо 44 000 лева, представляващи дължимия за стоката акциз. В тези случаи законът предвижда глоба от двойния размер на акциза или близо 88 000 лв.\r\nТони МИХАЙЛОВ", "date": "2018.01.24", "title": "Пловдив: Служители на Митница \"Пловдив\" са задържали 4 000 литра нелегален етилов алкохол"}
{"url": "http://www.focus-news.net/news/2018/01/24/2480995/pazardzhik-registrirani-sa-dva-sluchaya-na-zaboleli-ot-kucheshka-teniya-prez-poslednata-sedmitsa-na-teritoriyata-na-oblastta.html", "text": "Два случая на заболели от ехинококоза (кучешка тения) са регистрирани през последната седмица (от 15 до 21 януари) на територията на област Пазарджик, сочи справка на Националния център по обществено здраве и анализи. Освен тях има и един заболял от туберкулоза. При заразните заболявания са отчетени също случаи на болни от скарлатина, варицела, остър вирусен хепатит и ротавирусен гастроентерит.", "date": "2018.01.24", "title": "Пазарджик: Регистрирани са два случая на заболели от кучешка тения през последната седмица на територията на областта"}
{"url": "http://www.focus-news.net/news/2018/01/24/2480996/plamen-dimitrov-knsb-polzite-ot-vlizaneto-na-balgariya-v-evrozonata-shte-badat-na-parvo-myasto-vav-fiskalnata-oblast.html", "text": "Ползите от влизането на България в еврозаната ще бъдат на първо място във фискалната област. Това каза президентът на Конфедерацията на независимите синдикати в България (КНСБ) и член на Икономическия и социален съвет (ИСС) Пламен Димитров в интервю за Радио „Фокус“ относно присъединяването на България към ERM II и еврозоната. По думите му валутният борд е този, който задържа доходите, а не влизането в чакалнята на еврозоната. „Десетки милиарда лева ще бъдат освободени поради факта, че няма да бъдат нужни, за да подкрепят валутния борд на България. С тях всъщност могат да бъдат подкрепяни определени политики: дали става дума за конкретни инвестиции, които могат да дадат бързи решения, дали трябва да се дадат допълнителни социални трансфери към най-ощетените групи или да се подкрепят доходите - това, според мен, трябва да бъде една от централните теми на дискусия в обществото и да стане ясно какво иска то. Говорим за сериозни суми, които могат да решат дълго отлагани проблеми в някои сфери, в това число и в сферата на доходите в някои категории, не за всички“, коментира президентът на КНСБ. Показателно е, че доходите в държави като Литва и Латвия растат и преди да влязат в еврозоната, и сега, след като са влезли, допълни Пламен Димитров. Той уточни, че през последните 4-5 години доходите в тези държави ежегодно се увеличават с минимум 50 евро, което е ясен знак, че движението към еврозоната и у нас ще даде тласък на доходите.", "date": "2018.01.24", "title": "Пламен Димитров, КНСБ: Ползите от влизането на България в еврозоната ще бъдат на първо място във фискалната област"}
{"url": "http://www.focus-news.net/news/2018/01/24/2480997/hristian-mitev-obedineni-patrioti-ne-sme-obsazhdali-predlozhenieto-za-referendum-za-istanbulskata-konventsiya.html", "text": "Предложението за референдум за Истанбулската конвенция не е обсъждано в групата на „Обединени патриоти“. Моята лична позиция е, че идеята никак не е лоша. Това каза пред журналисти народният представител от ПГ на „Обединени патриоти“ Христиан Митев за предложението на БСП да се проведе референдум „за“ или „против“ Истанбулската конвенция, предаде репортер на Агенция „Фокус“. „Смятам, че по въпроси, които засягат неограничен кръг от лица, какъвто е случаят с Истанбулската конвенция, е редно и логично да бъде взето становището на максимален брой граждани“, посочи той. „Не бих избързал да изразявам категорични позиции, тъй като действително при референдум е много важно по какъв начин ще бъде зададен въпросът“, коментира Христиан Митев. „В предходни референдуми, например този за АЕЦ „Козлодуй“ имаше доста неясен въпрос, след което последваха съответните резултати“, припомни той. „Много трябва да се внимава как ще бъде зададен въпросът. Той да е ясен, да не е противоречив и всеки гражданин да може да формира ясна и категорична позиция по него“, изтъкна Христиан Митев. „Ще отстояваме твърдо категоричната си отрицателна позиция на ратифицирането на тази конвенция. Има достатъчно нормативни предписания и в сегашното законодателство“, заяви той. „Не е необходимо да се ратифицира една конвенция, ако имаме недобре работещи норми, е достатъчно да бъдат направени необходимите изменения в законодателството“, каза още той.\r\nБиляна ИВАНОВА", "date": "2018.01.24", "title": "Христиан Митев, „Обединени патриоти“: Не сме обсъждали предложението за референдум за Истанбулската конвенция"}
{"url": "http://www.focus-news.net/news/2018/01/24/2480998/plovdiv-konsortsium-vzima-13-linii-ot-obshtinskata-transportna-shema-v-grada.html", "text": "Консорциум взима 13 линии от общинската транспортна схема в Пловдив, предаде репортер на Радио „Фокус” - Пловдив. Това са линии с номера 1, 6, 7, 15, 16, 18, 29, 37, 44, 66, 99, 116 и 222, чийто договор с досегашните превозвачи беше изтекъл. Консорциумът „Пловдив 2017“ обединява три от големите превозвачески фирми в града – на Веселин Дошков, на Димитър Чолаков и на Петко Ангелов.\r\nДнес бяха отворени ценовите предложения, които са в зависимост от големината на автобусите. Предложенията са за 1.78 лева без ДДС за километър пробег за автобуси от 50 до 70 места и 1.95 без ДДС за автобуси над 70 места. Препоръчителната цена на Общината беше средно до 1.80 лева.\r\nПредстои специална комисия да изготви доклад, който ще бъде предоставен на кмета. Той трябва да утвърди избора на изпълнител.\r\nОчаква се нови 120 автобуса от клас Евро 6 да се включат в системата на градския транспорт в Пловдив. Изискванията на Общината бяха автобусите да гарантират високо качество на услугата. За първи път в договора с превозвачите се въвежда и изискване те сами да оборудват автобусите си за връзка със системата на градския транспорт и те да са видими по информационните табла.\r\nЦветана ТОНЧЕВА", "date": "2018.01.24", "title": "Пловдив: Консорциум взима 13 линии от общинската транспортна схема в града"}
{"url": "http://www.focus-news.net/news/2018/01/24/2480999/elena-dineva-tsdg-prolet-selo-skrat-dalgi-godini-rabotihme-po-proekt-za-integratsiya-na-detsa-ot-romski-i-turski-proizhod.html", "text": "Дълги години ЦДГ „Пролет“ – село Скрът е работила по проект за интеграция на деца от ромски и турски произход. Това каза за Радио „Фокус“ – Пирин директорът на институцията Елена Динева. По думите ѝ по Националната програма „С грижа към всеки ученик“ са работили четири години. „До миналата година имахме необходимият брой деца, които можехме да включим. Те бяха от групата ни в село Яворница. Аз лично съм работила по проекта и имаше много голям напредък на децата‚ но в момента нямаме необходимия брой, за да се включи ме в програмата“, каза още Елена Динева. Тя добави, че към детската градина не се реализират извънкласни дейности. „Единствено организираните от нас мероприятия, които подготвяме заедно с децата“, посочи Елена Динева.\r\nЛивия НИНОВА", "date": "2018.01.24", "title": "Елена Динева, ЦДГ „Пролет“ – село Скрът: Дълги години работихме по проект за интеграция на деца от ромски и турски произход"}
{"url": "http://www.focus-news.net/news/2018/01/24/2481000/pencho-milkov-bsp-da-otlozhim-razglezhdaneto-na-istanbulskata-konventsiya-v-pravna-komisiya-za-da-sme-sigurni-v-izbora-si.html", "text": "Да отложим разглеждането на точката от дневния ред за Истанбулската конвенция, за да можем, когато пристъпим към обсъждането, да сме сигурни в своя избор. Това каза депутатът от БСП Пенчо Милков на заседание на парламентарната правна комисия, предаде репортер на Агенция „Фокус“. „Международно-правният договор, който ни се предлага за разглеждане, създаде разделение в обществото, което със всеки следващ ден придобива все по-големи измерения. Вместо проблемът да се решава, той се задълбочава“, заяви той. „Мотивите, които ни се предлагат, са точно 2 страници. В своята същност те не дават отговори, а преразказват определени абзаци от документа“, коментира Пенчо Милков. „Съобразно Закона за международните договори има изрични текстове, които не са изпълнени от вносителя“, посочи депутатът. „Желанието ни е обществото да вземе решението обосновано“, каза още той.\r\nБиляна ИВАНОВА", "date": "2018.01.24", "title": "Пенчо Милков, БСП: Да отложим разглеждането на Истанбулската конвенция в правна комисия, за да сме сигурни в избора си"}
{"url": "http://www.focus-news.net/news/2018/01/24/2481001/prezidentat-rumen-radev-shte-prisastva-na-vrachvaneto-na-nagradite-na-germanskata-ikonomika-v-balgariya-za-2017-godina.html", "text": "На 25 януари президентът Румен Радев ще присъства на награждаването на фирми, допринесли за развитието на българо-германските икономически отношения през 2017 година. Церемонията ще започне в 19.00 часа в Аулата на СУ „Св. Кл. Охридски“. Това съобщиха от прессекретариата на държавния глава.  \r\nОтличията се връчват за четиринадесети път от Германо-Българската индустриално-търговска камара. Номинираните компании тази година са общи 32. Наградата на Германската икономика в България за 2017 година ще бъде присъдена в четири категории.", "date": "2018.01.24", "title": "Президентът Румен Радев ще присъства на връчването на наградите на германската икономика в България за 2017 година"}
{"url": "http://www.focus-news.net/news/2018/01/24/2481002/sport-palen-zhrebiy-za-grupite-na-nations-league.html", "text": "Днес в Лозана бе изтеглен жребият за групите на Nations League - новият турнир под егидата на УЕФА, който беше създаден с цел да се премахнат лишените от интрига приятелски мачове между националните отбори. Идеята е отделните тимове да играят срещу равностойни съперници, а най-добрите ще заслужат правото да се класират за финалите на Евро 2020. \r\n55-те отбора бяха разпределени в 4 дивизии според мястото си в ранглистата на УЕФА. Тези от 1-о до 12-о място са в Дивизия \"А\", от 13-о до 24-о място са в Дивизия \"В\", от 25-о до 39-о в Дивизия \"С\" и от 40-о до 55-о - в Дивизия \"D\".  \r\nБългария бе в трета урна на жребия за Дивизия \"C\". \"Лъвовете\" попаднаха в \"Група 3\" заедно с отборите на Словения, Норвегия и Кипър. \r\nПобедителите в 4-те групи на Дивизия \"А\" ще се срещнат във финален турнир през юни следващата година. Победителите в останалите три дивизии ще се изкачат в по-горната такава. Най-слабите отбори в дивизии \"А\", \"В\" и \"С\" ще изпаднат в по-долната.  \r\n Ако някои от тимовете са се класирали за финалите на шампионата през 2020 година чрез квалификациите, мястото им в плейофите ще бъде заето от следващия отбор в съответната група. Във всяка дивизия ще има полуфинални мачове при разменено домакинство и финал. Победителите ще се класират за Евро 2020.\r\nЖребият по дивизии и групи:\r\nДивизия \"А\"\r\nГрупа 1\r\n1. Германия\r\n2. Франция\r\n3. Холандия\r\nГрупа 2 \r\n1. Белгия\r\n2. Швейцария \r\n3. Исландия\r\nГрупа 3 \r\n1. Португалия\r\n2. Италия \r\n3. Полша\r\nГрупа 4 \r\n1. Испания\r\n2. Англия\r\n3. Хърватия\r\nДивизия \"В\"\r\nГрупа 1 \r\n1. Словакия\r\n2. Украйна\r\n3. Чехия\r\nГрупа 2  \r\n1. Русия\r\n2. Швеция\r\n3. Турция\r\nГрупа 3\r\n1. Австрия\r\n2. Босна и Херцеговина\r\n3. Северна Ирландия \r\nГрупа 4\r\n1. Уелс\r\n2.Ирландия\r\n3. Дания\r\nДивизия \"C\"\r\nГрупа 1 \r\n1. Шотландия\r\n2. Албания\r\n3. Израел \r\nГрупа 2 \r\n1. Унгария \r\n2. Гърция\r\n3. Финландия\r\n4. Естония\r\nГрупа 3 \r\n1. Словения\r\n2. Норвегия\r\n3. БЪЛГАРИЯ\r\n4. Кипър\r\nГрупа 4 \r\n1.  Румъния\r\n2. Сърбия\r\n3. Черна гора\r\n4. Литва\r\nДивизия \"D\"\r\nГрупа 1 \r\n1. Грузия\r\n2. Латвия\r\n3. Казахстан\r\n4. Андора\r\nГрупа 2 \r\n1. Беларус\r\n2. Люксембург\r\n3. Молдова\r\n4. Сан Марино\r\nГрупа 3\r\n1. Азербайджан\r\n2. Фарьорски о-ви\r\n3. Малта\r\n4. Косово \r\nГрупа 4\r\n1. Македония\r\n2. Армения\r\n3. Лихтенщайн\r\n4. Гибралтар", "date": "2018.01.24", "title": "Спорт: Пълен жребий за групите на Nations League"}
{"url": "http://www.focus-news.net/news/2018/01/24/2481003/predsedatelyat-na-voenniya-komitet-na-evropeyskiya-sayuz-general-mihail-kostarakos-pristiga-na-ofitsialno-poseshtenie-v-balgariya.html", "text": "По покана на началника на отбраната генерал-лейтенант Андрей Боцев днес, 24 януари, на официално посещение у нас пристига председателят на Военния комитет на Европейския съюз генерал Михаил Костаракос, съобщиха от пресцентъра на Министерството на отбраната.\r\nУтре, 25 януари, председателят на най-висшия военен орган на Европейския съюз първо ще се срещне с началника на отбраната генерал-лейтенант Андрей Боцев и с министъра на отбраната Красимир Каракачанов, който на официална церемония ще го награди с почетен знак „Св. Георги“ - I степен за офицери. \r\nПрограмата на визитата на генерал Михаил Костаракос включва среща с президента и върховен главнокомандващ на Въоръжените сили Румен Радев.", "date": "2018.01.24", "title": "Председателят на Военния комитет на Европейския съюз генерал Михаил Костаракос пристига на официално посещение в България"}
{"url": "http://www.focus-news.net/news/2018/01/24/2481004/vladimir-moskov-kmet-na-obshtina-gotse-delchev-nay-golyamata-ni-trudnost-e-privlichane-na-sredstva-za-asfaltirane-na-ulitsi-v-selata.html", "text": "Най-голямата ни трудност е привличане на средства за асфалтиране на улици в селата. Това каза за Радио „Фокус“ - Пирин Владимир Москов, кмет на Община Гоце Делчев. „Все още има улици в големите села, които нямат асфалт. Хубаво е, че успяхме да сменим водопроводите и сега търсим възможности да се асфалтират улиците. Това е един от големите проблеми на общината, който стои все още на дневен ред въпреки свършените неща“, каза още Москов. „Другият проблем за Община Гоце Делчев е в натрупаните неразплатени разходи, като ние поетапно решаваме проблема. Ако не се осигурят допълнителни приходи за общините, това ще остане открит въпрос, тъй като не става въпрос за някакво охолство или прахосничество, а за решаване на ежедневни проблеми“, каза Москов. По думите му през последните няколко години сериозно са спаднали местните приходи, а нуждите си стоят и това довежда до натрупване на неразплатени разходи.\r\nЛора КАЛЧЕВА", "date": "2018.01.24", "title": "Владимир Москов, кмет на Община Гоце Делчев: Най-голямата ни трудност е привличане на средства за асфалтиране на улици в селата"}
{"url": "http://www.focus-news.net/news/2018/01/24/2481005/prezidentat-rumen-radev-shte-provede-sreshta-s-predsedatelya-na-voenniya-komitet-na-evropeyskiya-sayuz.html", "text": "На 25 януари, от 16.00 часа държавният глава Румен Радев ще разговаря на „Дондуков“ 2 с председателя на Военния комитет на Европейския съюз генерал Михаил Костаракос. Това съобщиха от прессекретариата на държавния глава.\r\nГостът е на посещение у нас по покана на началника на отбраната генерал-лейтенант Андрей Боцев.", "date": "2018.01.24", "title": "Президентът Румен Радев ще проведе среща с председателя на Военния комитет на Европейския съюз"}
{"url": "http://www.focus-news.net/news/2018/01/24/2481006/sofiya-dvizhenieto-po-am-trakiya-pri-km-38-v-posoka-sofiya-e-vazstanoveno.html", "text": "Движението по АМ \"Тракия\" при км 38 в посока София е възстановено. Това съобщиха от пресцентъра на Агенция \"Пътна инфраструктура\".", "date": "2018.01.24", "title": "София: Движението по АМ \"Тракия\" при км 38 в посока София е възстановено"}
{"url": "http://www.focus-news.net/news/2018/01/24/2481007/danail-kirilov-gerb-da-provedem-obsazhdaneto-na-istanbulskata-konventsiya-da-razsazhdavame-kato-postoyanna-komisiya-i-da-si-svarshim-rabotata.html", "text": "Предлагам да не променяме дневния ред, да проведем обсъждането, да разсъждаваме като постоянна парламентарна комисия, не можем да определим графика на пленарните заседания, както и скоростта на законодателните процедури. Предлагам да си свършим работата. Това каза председателят на правна комисия Данаил Кирилов във връзка с предложението на БСП Истанбулската конвенция да не се разглежда на днешното заседание, предаде репортер на Агенция „Фокус“. „Повече от 3 години съобразяваме, че има такава Конвенция и отражението й в законодателството. Стремили сме се да създадем подходяща правна среда за прилагането й, когато бъде ратифицирана“, заяви той. „Няма да коментирам откога Истанбулската конвенция и процедурата по подписването, прилагането е предмет на анализ в общественото пространство. Правна комисия започна да говори за нея в края на 2014 година и началото на 2015 година“, обясни Данаил Кирилов. „Правна комисия не е водеща комисия, но Конвенцията има съществено значение за българското право“, коментира той.\r\nДепутатът от „Обединени патриоти“ Емил Димитров коментира: „Днес в НС приехме конвенция от 1970 година, 48 години тази конвенция я чакаме“. „Едно нещо е чакало 48 години, а друго като Истанбулската конвенция влиза за гласуване веднага. Ето я различната законодателна скорост“, посочи той и допълни, че също като БСП счита, че обсъждането на Конвенцията трябва да бъде оттеглено от днешния дневен ред.\r\nБиляна ИВАНОВА", "date": "2018.01.24", "title": "Данаил Кирилов, ГЕРБ: Да проведем обсъждането на Истанбулската конвенция - да разсъждаваме като постоянна комисия и да си свършим работата"}
{"url": "http://www.focus-news.net/news/2018/01/24/2481008/kanal-5-makedoniya-spored-anketa-poddrazhkata-v-makedoniya-za-vlizane-v-es-i-nato-e-nad-60.html", "text": "На въпросът в анкета, дали членството на Македония в ЕС би било положително за страната – позитивно са отговорили 63% - а сред младежите между 18 и 29, дори 71% от отговорите са позитивни. Поддръжката за НАТО е 65,8 процента, предава скопският телевизионен „Канал 5“.\r\nНа въпросът дали ЕС е най-добрата алтернатива или Македония трябва да търси собствен път на развитие, различен от ЕС – 50,2% са отговорили, че Съюза е най-добрата алтернатива за Скопие, а 35,9%, че трябва да се търси друга алтернатива. По този въпрос е очевидна разликата между гласоподавателите на ВМРО-ДПМНЕ и СДСМ – 55% от привържениците на ВМРО-ДПМНЕ са заявили, че трябва да се търси друга алтернатива, докато 69,3% от тези на СДСМ са били категорични, че ЕС е единственият път. Анкетата показва, че очакванията на македонските граждани за скорошно влизане в Блока са се увеличили – 29,6% смятат, че Македония може да очаква пълноправно членство през следващите 5 години, докато предходната година техният процент е бил 18,7.\r\nВ следствие от това се е намалил броят на тези, които мислят, че Македония никога няма да стане страна-членка на ЕС. Позитивна оценка за Договора за добросъседство с България са дали 42,8% от запитаните, а 30% - негативна.\r\nПревод и редакция:", "date": "2018.01.24", "title": "„Канал 5“ (Македония): Според анкета, поддръжката в Македония за влизане в ЕС и НАТО е над 60%"}
{"url": "http://www.focus-news.net/news/2018/01/24/2481009/parlamentarnata-pravna-komisiya-prie-predlozhenieto-na-bsp-za-otmyana-na-razglezhdaneto-na-istanbulskata-konventsiya.html", "text": "Парламентарната правна комисия прие предложението на БСП за отмяна на разглеждането на Истанбулската конвенция, предаде репортер на Агенция „Фокус“. За отпадането на точката от дневния ред гласуваха 10 народни представители, 8 бяха „против“, а един гласува с „въздържал се“.\r\nБиляна ИВАНОВА", "date": "2018.01.24", "title": "Парламентарната правна комисия прие предложението на БСП за отмяна на разглеждането на Истанбулската конвенция"}
{"url": "http://www.focus-news.net/news/2018/01/24/2481010/binali-yaldaram-turskata-armiya-e-unishtozhila-214-tseli-po-vreme-na-operatsiyata-v-afrin.html", "text": "Министър-председателят на Турция Бинали Йълдъръм заяви в сряда, че общо 214 цели са ударени и унищожени по време на операция „Маслинова клонка“ в северозападния сирийски район Африн, предава Anadolu Agency.\r\nГоворейки, по време на съвместна пресконференция с нигерския си колега Бриги Рафини в Анкара, Йълдъръм заяви, че операцията върви по план.\r\n„214 цели са ударени и неутрализирани. Операциите по зачистване продължават“, добави още той.\r\nТурският премиер повтори думите на президента на страната Реджеп Таийп Ердоган, че оперцията ще продължи, докато района не бъде изчистен изцяло от терористични групировки като „Ислямска държава“, „Отрядите за народна самоотбрана“ , „Демократическия съюз“ и „Работническата партия на Кюрдистан“ (ПКК).\r\nПревод и редакция:", "date": "2018.01.24", "title": "Бинали Йълдъръм: Турската армия е унищожила 214 цели по време на операцията в Африн"}
{"url": "http://www.focus-news.net/news/2018/01/24/2481011/zlatin-velev-zam-kmet-na-plovdiv-nyama-da-ima-uvelichenie-na-tsenite-na-gradskiya-transport.html", "text": "Няма да има увеличение на цените на градския транспорт в Пловдив. Това съобщи пред журналисти Златин Велев, заместник-кмет по транспорта, предаде репортер на Радио „Фокус”- Пловдив. Запазват се и цените на картите за градския транспорт. По думите му допълнителните средства, които Общината дава на превозвачите, са за по-качествена услуга на същите цени. \"С тях се дофинансират картите за градски транспорт, а цените на билетите и на картите запазваме същите\", каза Велев. Той обясни, че се обсъжда и движение на автобусите до по-късно през лятото. Предвижда се някои автобуси в Пловдив да се движат до 24 часа през лятото, а през зимата – до 22.30 часа. По думите на Златев не е оправдано всичките 29 линии да се движат до по-късно през лятото. Ще се търси балансът и ще има само няколко линии, които да покриват всички квартали. Заместник-кметът добави, че освен това ще се направи така, че интервалът между курсовете да е до 10-15 минути, защото не бива да се допуска в късните часове да има автобуси, които да се движат през половин час, тъй като това отказва хората. Общината е възложила преброяване и анкети в различните части на града, за да проучи общественото мнение. По думите на Велев в същото време превозвачите от консорциума, който спечели 12-те линии, вече съжаляват за цените, които са предложили. Те смятат, че с увеличението на цените на горивата и на минималната работна заплата трудно ще могат да се вместят в тези цени.\r\nЦветана ТОНЧЕВА", "date": "2018.01.24", "title": "Златин Велев, зам.-кмет на Пловдив: Няма да има увеличение на цените на градския транспорт"}
{"url": "http://www.focus-news.net/news/2018/01/24/2481012/reuters-spored-vitsepremiera-na-turtsiya-ima-malka-veroyatnost-stranata-mu-da-se-izpravi-litse-v-litse-sas-sasht-v-siriyskiya-rayon-manbidzh.html", "text": "Вицепремиерът на Турция Бекир Боздаг заяви в сряда, че не мисли, че страната му може да се изправи лице в лице със САЩ, докато провежда военната си операция в Сирия, като съществува малка вероятност това да се случи единствено в района на град Манбидж, предава Reuters.\r\nВ интервю пред американската агенция, Боздаг заяви, че Турция ще продължи, ако се налага, да използва въздушното пространство над сирийски район Африн, докато военната операция на Анкара срещу подкрепяните от САЩ кюрдски „Отряди за народна самоотбрана“ навлезе в петия си ден.\r\nТурският вицепремиер, който е и говорител на правителството, добави, че Турция е готова за всички видове сътрудничество със САЩ и Русия, ако това ще донесе мир в региона.\r\nПревод и редакция:", "date": "2018.01.24", "title": "Reuters: Според вицепремиера на Турция, има малка вероятност страната му да се изправи лице в лице със САЩ в сирийския район Манбидж"}
{"url": "http://www.focus-news.net/news/2018/01/24/2481013/premierat-boyko-borisov-shte-razgovarya-s-prints-alois-fon-und-tsu-lihtenshtayn-i-shte-uchastva-v-svetovniya-ikonomicheski-forum-v-davos.html", "text": "Министър-председателят Бойко Борисов заминава утре, 25 януари, за Кралство Лихтенщайн, съобщиха от правителствената информационна служба. Той ще проведе срещи с принца-престолонаследник Алоис фон унд цу Лихтенщайн, с премиера Адриан Хаслер и с министъра на външните работи, правосъдието и културата Аурелиа Фрик. По време на разговорите ще бъдат обсъдени възможностите за активизиране на двустранните търговско-икономически отношения, задълбочаване на сътрудничеството по финансови и данъчни въпроси, както и приоритетите на Българското председателство на Съвета на Европейския съюз.\r\nВизитата на българския премиер в Лихтенщайн и срещата му с принца-престолонаследник са първите на такова ниво между двете държави.\r\nНа 26 януари министър-председателят Борисов ще участва в Годишната среща на Световния икономически форум в Давос, Швейцария, който се провежда под мотото „Да създадем общо бъдеще в един разединен свят“. Бойко Борисов ще участва в дискусия на тема: „Ускоряване на дългосрочното развитие на Западните Балкани“. В програмата му са предвидени и двустранни срещи със световни политически и икономически лидери, участващи във форума.\r\nВ делегацията на премиера Борисов са включени министрите на Българското председателство на Съвета на ЕС 2018 Лиляна Павлова и на туризма Николина Ангелкова.", "date": "2018.01.24", "title": "Премиерът Бойко Борисов ще разговаря с принц Алоис фон унд цу Лихтенщайн и ще участва в Световния икономически форум в Давос"}
{"url": "http://www.focus-news.net/news/2018/01/24/2481014/pazardzhik-vazstanoveno-e-dvizhenieto-vav-vsichki-lenti-ot-km-66-do-km-67-v-posoka-burgas-na-am-trakiya.html", "text": "Възстановено е движението във всички ленти от км 66 до км 67 в посока Бургас на АМ \"Тракия\". Това съобщиха от пресцентъра на Агенция \"Пътна инфраструктура\".", "date": "2018.01.24", "title": "Пазарджик: Възстановено е движението във всички ленти от км 66 до км 67 в посока Бургас на АМ \"Тракия\""}
{"url": "http://www.focus-news.net/news/2018/01/24/2481015/deutsche-welle-makedoniya-momentat-na-istinata-mezhdu-aleksis-tsipras-i-zoran-zaev-v-davos.html", "text": "D Вниманието на обществеността в Македония и Гърция днес е насочено към швейцарските Алпи, където премиерите Алексис Ципрас и Зоран Заев ще се опитат да разчистят дългогодишната мъгла в междудържавните отношения на надморска височина от 1560 метра. Срещата в Давос е първата възможност за двамата да потвърдят оптимистичните прогнози за възможно решаване на спора за името още през тази година, предава македонската редакция на немската медия Deutsche Welle.\r\nГръцкият вестник Катимерини, позовавайки се на източници близки до Ципрас, предава, че гръцкият премиер смята, че срещата със Заев ще бъде \"момент на истината\", от която \"ще стане ясно дали Заев е наистина искрен в обявения интерес за намиране на компромис\".\r\nВъпреки това в Атина, твърди Катимерини, остава загрижеността по отношение на \"конституцията на БЮРМ\", която, според правителствени кръгове, съдържа \"иредентистки цели\".\r\nПо-специално се посочва член 49 от Конституцията на Република Македония, в който се казва, че \"Републиката се грижи за положението и правата на членовете на македонския народ в съседните страни и за емигрантите от Македония ...\"\r\nДопълнително, Атина е загрижена и поради това, че евентуална промяна на Конституцията в съседната страна би бил дълъг процес.\r\nПревод и редакция:", "date": "2018.01.24", "title": "Deutsche Welle (Македония): „Моментът на истината“ между Алексис Ципрас и Зоран Заев в Давос"}
{"url": "http://www.focus-news.net/news/2018/01/24/2481016/veliko-tarnovo-vazstanoveno-e-dvizhenieto-v-dvete-lenti-po-pat-iii-407-pavel-sovata.html", "text": "Възстановено е движението в двете ленти по път III-407 Павел – Совата. Това съобщиха от пресцентъра на Агенция \"Пътна инфраструктура\".", "date": "2018.01.24", "title": "Велико Търново: Възстановено е движението в двете ленти по път III-407 Павел – Совата"}
{"url": "http://www.focus-news.net/news/2018/01/24/2481017/d-r-daniela-daritkova-gerb-balgariya-mozhe-da-se-pohvali-sas-svoyata-programa-za-preventsiya-na-raka-na-matochnata-shiyka.html", "text": "От 22 до 28 януари 2018 г. за единадесети път у нас се отбелязва Европейската седмица за предпазване от рак на маточната шийка. В България инициативата се провежда под патронажа на Комисията по здравеопазването към 44-тото Народно събрание. На събитието присъстваха Цвета Караянчева, председател на Народното събрание, д-р Даниела Дариткова, председател на здравна комисия, народни представители, представители на Министерството на здравеопазването, Националната здравноосигурителна каса, Световната здравна организация, съсловни и пациентски организации и водещи медицински специалисти. Това съобщиха от пресцентъра на ГЕРБ – Смолян.\r\nПредседателят на Народното събрание Цвета Караянчева поздрави Комисията по здравеопазване, под чийто патронаж се провежда събитието. „Аз като майка и като дъщеря призовавам всички да участват в тази кампания“, заяви тя. Цвета Караянчева отбеляза, че няма нищо по-добро от профилактиката и превенцията в борбата с рака на маточната шийка и апелира към младите жени да се имунизират. Младият живот е най-ценен, допълни Цвета  Караянчева.\r\nПредседателят на Комисията по здравеопазването в Народното събрание д-р Даниела Дариткова отбеляза, че инициативата за 11-та поредна година обединява усилията в битката с това заболяване.  По думите й, страната разполага с механизмите да се справи с рака на маточната шийка. България може да се похвали със своята програма за превенция, но е важно да напомним на всички, че трябва да се преглеждат, да слушат специалистите и да се имунизират момичетата в подходяща възраст, допълни д-р Дариткова.\r\nСъс своята Национална програма за първична профилактика на рака на маточната шийка България принадлежи към групата от 87 държави в света, които имат национални програми за, финансирани с публични средства. Това е поредното признание за сериозната политическа воля на няколко български правителства в посока дългосрочна превенция срещу единственото ваксинопредотвратимо онкологично заболяване. Националната програма осигурява безплатна имунизация срещу рак на маточната шийка за момичетата на 12 и 13-годишна възраст, като всеки родител, който желае да имунизира дъщеря си, следва да се обърне към личния си лекар и да получи повече информация на сайта на Националната програма – http://hpv-vaccine.bg.\r\nДо 26 януари 2018 г. в Народното събрание ще бъде разположен щанд с информация за методите за превенция на единственото предотвратимо до момента онкологично заболяване и за действащата Национална програма за първична профилактика на рака на маточната шийка.", "date": "2018.01.24", "title": "Д-р Даниела Дариткова, ГЕРБ: България може да се похвали със своята програма за превенция на рака на маточната шийка"}
{"url": "http://www.focus-news.net/news/2018/01/24/2481018/natsionalna-kompaniya-industrialni-zoni-i-rusenskiyat-universitet-podpisaha-memorandum-za-satrudnichestvo.html", "text": "„Национална компания индустриални зони“ ЕАД и Русенският университет „Ангел Кънчев“ подписаха меморандум за сътрудничество за ускорено професионално изграждане на младите хора, които в момента се обучават или завършват висшето си образование. Инициативата е част от проекта Fast Tracking Success на националната компания, който предлага на студентите възможност за стажове и постоянна заетост в компаниите, които работят на територията на индустриалните зони на НКИЗ. Това съобщиха от пресцентъра на „Национална компания индустриални зони“.\r\nНа официалната церемония в Русенския университет подписите си под документа поставиха изпълнителният директор на НКИЗ Антоанета Барес и ректорът на Университета в крайдунавския град проф. д-р Велизара Пенчева. „Целта на меморандума с Русенския университет е да бъде постигната връзка между бизнеса и университета“, заяви след подписване на споразумението изпълнителният директор на НКИЗ Антоанета Барес. По думите ѝ проектът е много амбициозен, защото освен с университетите, са планирани партньорства и със средните професионални училища.\r\n„За момента имаме партньорство със Софийския университет, Техническия университет в София, Университета за национално и световно стопанство, Нов български университет, Лесотехническия университет, а сега вече и с Русенския. Планираме да подпишем меморандуми и с университетите в Шумен, Варна, Бургас и Велико Търново. Амбицията ни се простира до постигане на партньорства и с професионалните гимназии, тъй като голяма част от инвеститорите търсят работна ръка с различни познания“, допълни Барес.\r\nИнициативата Fast Tracking Success е замислена и в подкрепа на настоящи и нови инвеститори в индустриалните зони на НКИЗ с цел да бъде преодоляно едно от най-сериозните предизвикателства пред инвестиционните проекти – недостига на качествени специалисти.\r\nВ зоните от портфолиото на НКИЗ вече работят или изграждат своите предприятия, складове, логистични центрове, високо технологични офиси фирми от Германия, България, Гърция, Дания, Австрия, Турция, Израел и др. Общият размер на договорените инвестиции в държавните индустриални зони от създаването им досега надхвърля 390 млн. лева (към края на 2017-а), разкрити са над 2100 нови работни места, повече от 130 български и чуждестранни фирми – инвеститори и наематели в различните зони, са получили подкрепа за развитието на своя бизнес.", "date": "2018.01.24", "title": "„Национална компания индустриални зони“ и Русенският университет подписаха меморандум за сътрудничество"}
{"url": "http://www.focus-news.net/news/2018/01/24/2481019/yambol-zaradi-povishena-zabolevaemost-v-straldzha-dnite-25-i-26-yanuari-shte-badat-neuchebni.html", "text": "Заради повишена заболеваемост в Стралджа дните 25 и 26 януари, четвъртък и петък, ще бъдат неучебни. Това съобщиха от Община Стралджа. Затворени за посещения са училищата в града и за детските градини в Стралджа и Лозенец. Целта е заболяванията да се ограничат. Учебните занятия ще бъдат подновени в понеделник, 29 януари.", "date": "2018.01.24", "title": "Ямбол: Заради повишена заболеваемост в Стралджа дните 25 и 26 януари ще бъдат неучебни"}
{"url": "http://www.focus-news.net/news/2018/01/24/2481020/greek-reporter-balgarska-partiya-tvardi-che-gartsite-sa-uzurpirali-imeto-na-makedoniya.html", "text": "Българската националистическа партия ВМРО обвини Атина, че се опитва да „узурпира“ името на Македония от Скопие и да получи уникалното право за използването му, предава базираният в САЩ гръцки портал Greek Reporter.\r\nСпоред публикация в портала Balkan Insight, лидерът на ВМРО и министър на отбраната на България Красимир Каракачанов е заявил, че София също има права върху името Македония.\r\nВ неделя, в светлината на мащабната демонстрация в Солун срещу употребата на името „Македония“ от Скопие, българската партия е излязла със заявление: „Гърци, вие не сте напълно прави относно Македония“.\r\nВ съобщението се критикува също и слоганът „Македония е Гърция“, който хиляди елини викаха в неделя.\r\nБългарската партия заявява, че разбира претенциите на Гърция, че името Македония не принадлежи само на Бившата югославска република. Но в него се казва, че не е понятно защо то не може да бъде използвано в комбинирана форма.\r\n„Ние, българите, също можем да имаме претенции за тези имена и територии, но не го правим, защото вярваме, че пътят напред минава през другарството и благородството, а не през поставянето на препятствия“, се казва още в заявлението, в което се припомнят и историческите претенции на България към Македония.\r\n„Защо Атина иска да монополизира това име? Не умряха ли хиляди хора, които сега наричате „славяноговорящи елини“, с това име на техните устни?“, пита партията.\r\nВ заявлението е отправено обвинение към Гърция, че иска да узурпира напълно името „Македония“, нещо, което „не може да бъде толерирано“.\r\n„Ние, българите, естествено стоим до нашите македонски братя в спора за името. И искаме той да бъде прекратен. Но без да се прибягва до насилие. Никой не може да отнеме правото на македонския народ да използва името, което нашите общи предци са използвали. Потърсете компромис, но не извивайте ръце“, предупредиха българските националисти.\r\nПревод и редакция:", "date": "2018.01.24", "title": "Greek Reporter: Българска партия твърди, че гърците са „узурпирали“ името на Македония"}
{"url": "http://www.focus-news.net/news/2018/01/24/2481021/balgariya-komentari-v-svetovnite-medii-agentsiya-fokus.html", "text": "Българската националистическа партия ВМРО обвини Атина, че се опитва да „узурпира“ името на Македония от Скопие и да получи уникалното право за използването му, предава базираният в САЩ гръцки портал Greek Reporter.\r\nСпоред публикация в портала Balkan Insight, лидерът на ВМРО и министър на отбраната на България Красимир Каракачанов е заявил, че София също има права върху името Македония.\r\nВ неделя, в светлината на мащабната демонстрация в Солун срещу употребата на името „Македония“ от Скопие, българската партия е излязла със заявление: „Гърци, вие не сте напълно прави относно Македония“.\r\nВ съобщението се критикува също и слоганът „Македония е Гърция“, който хиляди елини викаха в неделя.\r\nБългарската партия заявява, че разбира претенциите на Гърция, че името Македония не принадлежи само на Бившата югославска република. Но в него се казва, че не е понятно защо то не може да бъде използвано в комбинирана форма.\r\n„Ние, българите, също можем да имаме претенции за тези имена и територии, но не го правим, защото вярваме, че пътят напред минава през другарството и благородството, а не през поставянето на препятствия“, се казва още в заявлението, в което се припомнят и историческите претенции на България към Македония.\r\n„Защо Атина иска да монополизира това име? Не умряха ли хиляди хора, които сега наричате „славяноговорящи елини“, с това име на техните устни?“, пита партията.\r\nВ заявлението е отправено обвинение към Гърция, че иска да узурпира напълно името „Македония“, нещо, което „не може да бъде толерирано“.\r\n„Ние, българите, естествено стоим до нашите македонски братя в спора за името. И искаме той да бъде прекратен. Но без да се прибягва до насилие. Никой не може да отнеме правото на македонския народ да използва името, което нашите общи предци са използвали. Потърсете компромис, но не извивайте ръце“, предупредиха българските националисти.\r\n*** Президентът на България Румен Радев смята, че проблемите около Донбас трябва да се решават на основата на Минските споразумения и само по дипломатически път, предава ТАСС.\r\n„По въпроса за Донбас има ясно изразена позиция – трябва да се спазват Минските споразумения. Тези договорки трябва да се изпълняват отговорно от всяка от страните“, заяви Радев по време на пресконференция в София в сряда, отговаряйки на въпрос на ТАСС относно новия Закон за реинтеграция на Донбас, приет от украинския парламент на 18 януари.\r\nБългарският президент подчерта, че „е необходимо да се осигури максимална прозрачност“. „Всяка от страните трябва да осигури условия за работа на международните наблюдатели, които биха могли да дадат на международната общественост реална представа за това, което се случва там и как се изпълняват тези споразумения. Дипломацията е единственият способ за решаване на този проблем“, посочи той.\r\nВърховната рада на Украйна прие внесения от президента на страната Петро Порошенко Проектозакон „За особеностите на държавната политика по осигуряването на държавния суверенитет на Украйна над временно окупираните територии на Донецка и Луганска области“ на 18 януари.\r\n*** Министърът на външните работи на България Екатерина Захариева заяви, че външните фактори имат силно влияние в някои страни от Западните Балкани, предава англоезичната редакция на белградското радио В92.\r\nСпоред нея, отговорността за това е на Европейския съюз, защото той не е достатъчно ангажиран в региона.\r\n„Има външно влияние и вината за това е наша, защото нямаме достатъчно присъствие и не сме достатъчно ангажирани в страните от Западните Балкани“, заяви Захариева пред Комитета по външните работи на Европейския парламент.\r\n„Ако ние не сме там, то някой друг, който не е част от европейското семейство и НАТО ще има силно влияние и присъствие“.\r\nПредставяйки приоритетите на българското председателство, Захариева потвърди, че Западните Балкани са най-важния от тях и че региона е много важен за целия континент.\r\n„Убедени сме, че няма как да има стабилност или сигурност за Европа, без стабилност и сигурност на Западните Балкани“, подчерта Захариева.", "date": "2018.01.24", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/01/24/2481022/ventsi-paskov-zam-kmet-na-vidin-obshtinata-osiguryava-topal-obyad-na-700-nuzhdaeshti-se.html", "text": "Община Видин осигурява топъл обяд на 700 нуждаещи се, каза на пресконференция Венци Пасков, заместник-кмет на общината, предаде репортер на Радио \"Фокус\". Той посочи, че програмата „Топъл обяд“ е започнала през септември миналата година със 150 потребители. „От месец март тази година потребителите ще бъдат 700, като само за Видин ще се осигурява топъл обяд на 250 лица. Разширява се обхвата на програмата, в нея ще бъдат включени хора от 15 по-големи села на общината“, каза Венци Пасков. Той допълни, че стойността на проекта е 994 286 лева, а цената на един обяд е 2,20 лв. Във Видин са осигурени три пункта за раздаване на храната. Програмата продължава до края на 2019 г.\r\nАнна ЛОЗАНОВА", "date": "2018.01.24", "title": "Венци Пасков, зам.-кмет на Видин: Общината осигурява топъл обяд на 700 нуждаещи се"}
{"url": "http://www.focus-news.net/news/2018/01/24/2481023/pernik-spektakal-v-sartseto-na-surva-shte-dade-start-na-27-iya-mezhdunaroden-festival-na-maskaradnite-igri-surva-2018.html", "text": "„В сърцето на Сурва“ е името на грандиозния спектакъл, който ще даде старт на 27-ия Международен фестивал на маскарадните игри „Сурва 2018“, съобщиха от пресцентъра на Община Перник. И тази година жителите и гости на Перник ще бъдат изненадани с удивителна програма. Градът ни ще бъде посетен от стотици хора, за да се насладят на най-мащабния фестивал на Балканите. Авторите на спектакъла обещават феноменални изпълнения, спиращи дъха. Представлението ще бъде на 26 януари от 18.00 часа пред Двореца на културата. \r\nСурвакарският огън ще бъде внесен по-много ефектен начини, на специална платформа и ще бъде последван от пиротехническо шоу, което е аналогия на тези, които се случват във Виена, Париж и Лондон. И тази година откриването ще бъде направено с бляскавия танц със знамена. Създаден е и специално сурвакарско-кукекрски танц , който отразява борбата между доброто и злото. Сред гвоздеите в програмата е и новата песен написана за Перник по музика на Петър Алексиев. Тя ще бъде изпълнена от трио граовка – Мирела Асенова, Елизабет Георгиева и Милана Миланова, които са част от Мистерията на българските гласове. Специалното участие ще вземе и Димана Мирчева – Диа с песента „Огън“, за която Майсторите на танца са подготвили невиждана и нечувана хореография с 18 огнени тъпана. \r\nКонцертната програма ще продължи с изпълненията на очарователната Поли Генова, която ще изпълни най-хитовите се парчета, едно от които е представянето й на Евровизия. Сурвакарите от селата Ярджиловци и Дивотино ще запалят кладата и ще играят традиционното хоро. Вечерта ще завърши с празнични илюминации. Спектакълът е по хореография, сценарий и режисура на Красимир Димитров и \"Майсторите на танца\".", "date": "2018.01.24", "title": "Перник: Спектакъл „В сърцето на Сурва“ ще даде старт на 27-ия Международен фестивал на маскарадните игри „Сурва 2018“"}
{"url": "http://www.focus-news.net/news/2018/01/24/2481024/predsedatelyat-na-pg-na-gerb-tsvetan-tsvetanov-obsadi-politicheskata-obstanovka-v-balgariya-i-es-s-predsedatelya-na-enp-zhozef-dol.html", "text": "Председателят на ПГ на ГЕРБ и заместник-председател на партията Цветан Цветанов проведе работна среща с председателя на Европейската народна партия (ЕНП) Жозеф Дол. В Брюксел двамата разговаряха по въпроси, свързани с актуалната политическа обстановка в България и Европейския съюз. Това съобщиха от пресцентъра на ПП ГЕРБ.\r\nЦветан Цветанов запозна Жозеф Дол с проведените дебати по вота на недоверие и предстоящото му гласуване в четвъртък в Народното събрание. За пореден път този вот доказа несъстоятелните тези на БСП, които на практика показват как може да се губи парламентарно време, подчерта Цветанов. Председателят на ЕНП изрази убеденост, че вотът ще бъде неуспешен.\r\nЖозеф Дол изрази пълна подкрепа за Българското председателство и за пълния четиригодишен мандат на българското правителство с министър-председател Бойко Борисов. Председателят на ЕНП поздрави българския парламент и правителство за ратификацията на Договора за добросъседство между България и Македония, който е важен за стабилността в региона. Двамата коментираха също острите изказвания на депутати от БСП по време на дебатите за ратификация на договора.\r\nПо отношение на Истанбулската конвенция, чието ратифициране БСП категорично отхвърля, Жозеф Дол изрази недоумение от двойния стандарт, прилаган от БСП, която в България всява паника заради конвенцията, а нейните представители в Европейския парламент подкрепиха документа.\r\nЦветан Цветанов запозна председателя на ЕНП с подготовката на две важни събития в България на ЕНП, които ГЕРБ ще домакинства. През март София ще бъде домакин на събитие на Групата на ЕНП в Комитета на регионите, на което се очакват 150 гости от ЕНП, както и 250 представители на местната власт от ГЕРБ. На срещата се очаква да присъства и Жозеф Дол.\r\nПо време на срещата стана ясно, че в момента в България е на посещение делегация на ЕНП, а утре Цветан Цветанов ще проведе работна среща с нейни представители, за да обсъдят подготовката на среща на върха на лидерите от ЕНП, която ще предшества заседанието на лидерите от Европейския съвет в България през месец май.", "date": "2018.01.24", "title": "Председателят на ПГ на ГЕРБ Цветан Цветанов обсъди политическата обстановка в България и ЕС с председателя на ЕНП Жозеф Дол"}
{"url": "http://www.focus-news.net/news/2018/01/24/2481025/tass-sergey-lavrov-i-reks-tilarsan-sa-obsadili-situatsiyata-v-siriya-i-severna-koreya.html", "text": "Руският външен министър Сергей Лавров и американският държавен секретар Рекс Тилърсън са обсъдили ситуацията в Сирия и севернокорейската криза по време на телефонен разговор в сряда, предава ТАСС. Данните са съобщени от руското външно министерство.\r\n„Засегната беше ситуацията около намирането на решение за конфликта в Сирия, както и операцията в северните райони на страната и срещите относно бъдещето на Сирия във Виена и Сочи“, разкриха от Москва. Освен това, от руското външно министерство допълниха, че Лавров и Тилърсън са подчертали нуждата Северна Корея да се съобразява с постановленията на Съвета за сигурност на ООН, който многократно осъди ядрената и ракетна програма на Пхенян. : Цанко Цолов", "date": "2018.01.24", "title": "ТАСС: Сергей Лавров и Рекс Тилърсън са обсъдили ситуацията в Сирия и Северна Корея"}
{"url": "http://www.focus-news.net/news/2018/01/24/2481026/plovdiv-preustanovyava-se-dvizhenieto-po-chast-ot-ul-atanas-sveshtarov-v-asenovgrad-zaradi-deynosti-po-izpalnenie-na-vodniya-proekt-na-grada.html", "text": "Преустановява се движението по част от ул. „Атанас Свещаров“ в Асеновград, заради дейности по изпълнение на Водния проект на града. Това съобщиха за Радио „Фокус“ – Пловдив от отдел „Връзки с обществеността“ на Общината. Ограничението се въвежда от 25 януари до 5 февруари и ще бъде валидно за участъка на пътната артерия от ул. „Иларион Макариополски” до ул. „Стара планина”. Ул. „Иларион Макариополски” ще бъде проходима в участъка от ул.”Васил Левски”, при кръстовището на Общинския пазар, до ул. „Атанас Свещаров”. Призовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за възникването на пътнотранспортни произшествия.\r\nТони МИХАЙЛОВ", "date": "2018.01.24", "title": "Пловдив: Преустановява се движението по част от ул. „Атанас Свещаров“ в Асеновград заради дейности по изпълнение на Водния проект на града"}
{"url": "http://www.focus-news.net/news/2018/01/24/2481027/dobrich-grazhdani-nastoyavat-sreshtata-na-borda-na-direktorite-na-vik-s-obshtestvenostta-da-bade-provedena-v-perioda-1-7-fevruari.html", "text": "Граждани изразяват несъгласието си чрез писмо срещата на Борда на директорите на ВиК с обществеността да се състои след 7 февруари. Писмото е адресирано до областния управител на Добрич и управителят на водното дружество, предаде кореспондентът на Радио „Фокус” – Варна. „На 23.01.2018 г. беше проведена среща разговор между представители на Гражданската инициативна група, Борда на директори на ВИК АД Добрич и представители на Областната администрация Добрич. На тази среща се договорихме да бъде насрочена дата за провеждане на среща – обсъждане, с присъствието на Борда на директорите, кметовете на общините в област Добрич и представители на гражданите, за да се обсъдят проблемите с предоставяната услуга от ВИК АД Добрич в Добричка област, както и да се представи на обществеността какви дейности предвижда оздравителният план на дружеството. С изненада научаваме от прессъобщението на Областния управител г-н Красимир Кирилов, че срещата е насрочена от него за 13.02.2018. Независимо че сме предоставили наши контакти, никой от Областната администрация не намери време да се посъветва с нас и съвместно да насрочим и уточним подробности за провеждането на тази среща. Отново институциите показват своето несериозно отношение към гражданите и ни игнорират , като не се съобразяват с нашето мнение. Тъй като едно от исканията ни и това с най-голяма тежест е да не приемаме увеличение на цената на ВИК услугата, ние настояваме срещата да бъде проведена в периода между 01.02.2018 - 07.02.2018, но не и след 07.02.2018, когато е насрочено закритото заседание на КЕВР, на което ще се решава дали или с колко ще бъде увеличена цената на услугата за 2018 г. Настояваме да се съобразите с абонатите на ВИК Добрич и със засилващото се недоволство и негативни настроения от лошото качество на предоставяната услуга“, се казва в писмото, подписано от Гражданска инициативна група.\r\nЖулиета НИКОЛОВА", "date": "2018.01.24", "title": "Добрич: Граждани настояват срещата на Борда на директорите на ВиК с обществеността да бъде проведена в периода 1-7 февруари"}
{"url": "http://www.focus-news.net/news/2018/01/24/2481028/veliko-tarnovo-deputatat-ot-gerb-stanislava-stoyanova-organizira-izneseni-priemni-za-zhitelite-na-obshtina-svishtov.html", "text": "Народният представител от ГЕРБ-Свищов Станислава Стоянова ще проведе поредица от  изнесени приемни за жителите на великотърновската община на 29 януари /понеделник/. Това съобщиха от пресцентъра на ПП ГЕРБ.  От 13.00 ч. започва приемното време на народния представител в пенсионерския клуб на село Ореш. \r\nСтанислава Стоянова ще разговаря и с жителите на село Алеково, от 14.30 ч., в кметството. \r\nСрещата с граждани в Свищов ще се проведе в офиса на ГЕРБ в града, на ул. \"Алеко Константинов\" №1, от 16.30 ч. \r\nЗаедно със Станислава Стоянова ще бъде и председателят на Общинския съвет в Свищов д-р Кристиян Кирилов. Стоянова е член на парламентарните комисии по образование и по земеделие.", "date": "2018.01.24", "title": "Велико Търново: Депутатът от ГЕРБ Станислава Стоянова организира изнесени приемни за жителите на община Свищов"}
{"url": "http://www.focus-news.net/news/2018/01/24/2481029/ministerstvoto-na-zdraveopazvaneto-e-napravilo-kam-nzok-vsichki-zayaveni-transferi-za-potrebitelskata-taksa-pri-obshtopraktikuvashtite-lekari.html", "text": "Министерството на здравеопазването е направило към НЗОК всички заявени трансфери за потребителската такса при общопрактикуващите лекари. Това съобщиха от пресцентъра на Министерството на здравеопазването. \r\nСъс Закона за държавния бюджет на Република България за 2017 г. по бюджета на Министерство на здравеопазването са утвърдени трансфери към НЗОК в размер на 24 млн. лева. За 2017 г. средствата за доплащане на разликата в потребителската такса за пенсионерите са в размер на 15,400 млн. лева, според утвърдените средства по бюджета на министерството. \r\nОбщата сума на преведените към НЗОК средства към 31.12.2017 г.  е в размер на 24 млн. лв., в т.ч. за изплащане на сумите по чл. 37, ал. 6 от Закона за здравното осигуряване/ потребителска такса/ - 16 255 895  лева. С това МЗ е изплатило към НЗОК всички дължими за потребителска такса суми към месец септември, включително. \r\nПрез месец януари 2018 г. Министерство на здравеопазването е извършило плащане в размер на 6 738 553 лева за извършена медицинска дейност през месеците октомври и ноември 2017 г., в т.ч. сумите за потребителска такса по чл. 37, ал. 6 от Закона за здравното осигуряване - в размер на 4 665 219 лева. \r\nПрипомняме, че МЗ ежемесечно прави трансфер към НЗОК за финансиране на дейностите по: чл. 37, ал. 6 от ЗЗО потребителската такса за пенсионерите (разликата от 1.90 лв., която се възстановява на общопрактикуващите лекари от държавния бюджет); разходите за лекарствени продукти и дейностите по прилагането им - ваксини за рак на маточната шийка и контрол и лечение на ротавирусните гастроентерити, съгласно чл. 82, ал. 2, т. 3 от Закона за здравето и т.н. Ежемесечните трансфери са в размер на поетото през месеца от НЗОК задължение към лечебните заведения за извършените от тях дейности. \r\nМинистерството е направило и всички трансфери, заявени от НЗОК, за ваксини за рак на маточната шийка и за дейностите по прилагането им, както и за контрол и лечение на ротавирусните гастроентерити.", "date": "2018.01.24", "title": "Министерството на здравеопазването е направило към НЗОК всички заявени трансфери за потребителската такса при общопрактикуващите лекари"}
{"url": "http://www.focus-news.net/news/2018/01/24/2481030/makfaks-makedoniya-vmro-dpmne-shte-uchastva-v-debatite-zasyagashti-zakona-za-upotreba-na-ezitsite-v-ponedelnik.html", "text": "Опозиционна партия ВМРО-ДПМНЕ, която бойкотираше заседанията на Народното събрание от средата на декември насам, ще се завърне в парламента за да участва в дебатите относно Закона за употреба на езиците, които са насрочени за понеделник, 29 януари, съобщава македонската агенция Макфакс. Според водената от Християн Мицковски политическа партия, дебатите около закона са важни не само за ВМРО-ДПМНЕ, но и за цялата страна.  \r\nЗаконът, който предвижда въвеждането на албанския като официален език в страната, бе одобрен от управляващото мнозинство по-рано през януари, но държавният глава Георги Иванов отказа да го подпише, поради което противоречивият проект ще се върне за ново обсъждане в Народното събрание в понеделник. : Цанко Цолов", "date": "2018.01.24", "title": "Макфакс (Македония): ВМРО-ДПМНЕ ще участва в дебатите засягащи Закона за употреба на езиците в понеделник"}
{"url": "http://www.focus-news.net/news/2018/01/24/2481031/yambol-tematichni-konkursi-za-brailskoto-zname-sa-chast-ot-initsiativite-v-grada-po-povod-140-ata-godishnina-ot-osvobozhdenieto.html", "text": "Два тематични конкурса са част от програмата на събитията, с които община Ямбол ще отбележи 140-ата годишнина от Освобождението на България от османско владичество. Те са инициирани от Регионалния исторически музей с акцент върху легендарното Браилско знаме – първообраз на националния ни трибагреник. Знамето е проектирано и финансирано от ямболския преселник в Браила Иван Параскевов, а изработването му е дело на 14-годишната му дъщеря Стилияна. Това съобщиха от пресцентъра на Община Ямбол.\r\nЦелта на творческия проект, озаглавен „Знамето ни е трицветно“, е съхраняване и популяризиране сред учениците на историческата памет за събитията от преди 140 години и приноса на ямболци към делото на Освобождението.\r\nВ срок до 20 февруари ученици от началния курс могат да подават творби за участие в конкурса за рисунка на тема „Нашето знаме, гордост и чест“, а по-големите – от 5 до 12 клас да представят свои есета или кратки разкази по темата: „За смелостта,  честта и героизма“. Творбите следва да се изпратят на адреса на Регионалния исторически музей в Ямбол: ул. „Бяло море“ 2, 8600 гр. Ямбол. Есетата могат да бъдат изпратени и на ел. адрес: museum.yambol@gmail.com.\r\nРезултатите от конкурса ще бъдат обявени в сайта и Фейсбук страницата на музея. Награждаването на победителите ще се състои на 27 февруари.", "date": "2018.01.24", "title": "Ямбол: Тематични конкурси за Браилското знаме са част от инициативите в града по повод 140-ата годишнина от Освобождението"}
{"url": "http://www.focus-news.net/news/2018/01/24/2481032/predsedatelyat-na-parlamenta-tsveta-karayancheva-shte-napravi-izvanredno-izyavlenie.html", "text": "Председателят на парламента Цвета Караянчева ще направи извънредно изявление за медиите в парламента днес от 17.30 часа. Това съобщиха от пресцентъра на Народното събрание.", "date": "2018.01.24", "title": "Председателят на парламента Цвета Караянчева ще направи извънредно изявление"}
{"url": "http://www.focus-news.net/news/2018/01/24/2481033/burgas-obshtinskiyat-savetnik-ot-gerb-dimitar-lyudiev-shte-ima-priemen-den-na-25-yanuari.html", "text": "Водачът на групата общински съветници от ГЕРБ-Бургас Димитър Людиев ще има приемен ден на 25 януари (четвъртък) от 16.30 часа в централата на партията в Бургас. Тя се намира на ул. \"Конт Андрованти\" 5. Това съобщиха от пресцентъра на ПП ГЕРБ.\r\nДимитър Людиев е председател на постоянната Комисия по общинска собственост и инвестиционна политики в ОбС-Бургас.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.01.24", "title": "Бургас: Oбщинският съветник от ГЕРБ Димитър Людиев ще има приемен ден на 25 януари"}
{"url": "http://www.focus-news.net/news/2018/01/24/2481034/blagoevgrad-uchilishtnite-zanyatiya-v-obshtinata-shte-badat-vazstanoveni-na-25-yanuari-gripnata-epidemiya-ostava-v-sila-do-namalyavane-broya-na-zabolelite.html", "text": "Училищните занятия в община Благоевград ще бъдат възстановени от утре, 25 януари. Това каза за Радио „Фокус“ – Пирин д-р Веселка Мончева, директор на дирекция „Надзор на заразните болести“ към Регионална здравна инспекция – Благоевград. По думите ѝ днес е последният ден, в който децата са в грипна ваканция, а от утре отново ще се върнат в класните си стаи. „Грипната епидемия обаче няма да бъде отменена за сега. Тя ще остане в сила докато не намалеят нивата на заболели от грип и остри респираторни заболявания oбщина Благоевград“, каза още д-р Мончева. Тя добави, че за сега в останалата част от областта обстановката е спокойна и няма индикации, че някъде ще се наложи обявяване на грипна епидемия.\r\n„Фокус“ припомня: От 22 януари в oбщина Благоевград бе обявена грипна епидемия, тъй като заболеваемостта достигна 381 болни на 10 000 жители. Поради обявената епидемия училищата на територията на града и малките населени места преустановиха учебни занятия от понеделник до сряда (22-24 януари).\r\nЛивия НИНОВА", "date": "2018.01.24", "title": "Благоевград: Училищните занятия в общината ще бъдат възстановени на 25 януари, грипната епидемия остава в сила до намаляване броя на заболелите"}
{"url": "http://www.focus-news.net/news/2018/01/24/2481035/angela-merkel-v-davos-protektsionizmat-ne-e-otgovor-za-ikonomicheskite-problemi.html", "text": "Германският канцлер Ангела Меркел заяви по време на обръщението си на Световния икономически форум в Давос, че „протекционизмът не е отговор“ за световните икономически проблеми в световен мащаб, предава Reuters. \r\nКанцлерът също така отбеляза, че тя е отворена за договаряне на партньорство между Европейския съюз и Великобритания след Брекзит,като обаче подчерта, че Съюзът няма да отстъпи от своите принципи по време на разговорите по въпроса. \r\nПо-рано американският финансов министър Стивън Мнучин защити протекционистката политика, водена от администрацията на президента Доналд Тръмп и заяви, че тя в никакъв случай не пречи на глобализацията и световната търговия.: Цанко Цолов", "date": "2018.01.24", "title": "Ангела Меркел в Давос: Протекционизмът не е отговор за икономическите проблеми"}
{"url": "http://www.focus-news.net/news/2018/01/24/2481036/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в региона са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в региона към този час няма валежи, няма допълнително въведени ограничения за движението на моторни превозни средства. Тази вечер предстои обработка на пътните настилки във високопланинските райони срещу заледяване. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.24", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/01/24/2481037/dobrich-s-voennoistoricheska-rekonstruktsiya-i-podnasyane-na-tsvetya-shte-badat-otbelyazani-140-godini-ot-osvobozhdenieto-na-grada.html", "text": "С военноисторическа реконструкция и поднасяне на цветя Община Добрич ще отбележи 140 години от Освобождението на Добрич, съобщиха от пресцентъра на Общината. \r\nНа 27 януари от 10.00 часа Община Добрич организира поклонението и полагането на цветя на Паметника на победата (паметник на ген.-лейтенант Цимерман). Паметникът е издигнат през 1979 г. Той е един от общо 12-те монумента в България, построени по инициатива на руския император, който след приключването на последната руско-турска война разпорежда на военния министър на Русия, на местата, където са станали най-кръвопролитните сражения, да се поставят еднакви паметници. Проектът им е дело на арх. Вокар, а издигането им – на руските инженерни войски. Монументите имат пирамидална форма, високи са около 11 метра и са изработени от камък, с мраморна украса /кръст, вензел и паметна плоча/ на лицевата страна. Издържани са в стила на типичните за тогавашна Русия мемориални военни паметници. \r\nНадписът на паметника при Добрич съобщава, че е издигнат по време на управлението на император Александър ІІ в памет на воините, загинали за освобождението на града. Той съдържа също така имената на командващия Долнодунавския отряд ген.-лейтенант Аполон Ернестович Цимерман и на руските части, участвали в боевете за Добрич: Московски, Бутирски, Бородински, Рязански, Тарутински, Рижски, Белевски и Тулски пехотни полкове, Кинбурски и Белоруски хусарски (конни) полкове и 15-, 16-, 17- и 18-и казашки ескадрони. \r\nВоенноисторическата реконструкция ще започне от 11.30 часа от началото на пешеходната зона (Стара къща). На живо ще бъдат реализирани най-съществените моменти от влизането на руските войски в някогашния Хаджиоглу Пазарджик. Възстановката ще бъде осъществена от НД „Традиция“ – РК „46-и пехотен Добрички полк“. В нея ще участват още РК – Панагюрище, Велики Преслав, Априлци-Троян, Варна, Силистра, Шумен, Клуб „Миноносеца „Дръзки“ – Варна.\r\nОт Общината очакват повторението на най-важните исторически събития да предизвика интереса на гражданите на Добрич чрез използването на културни, образователни и емоционални ефекти, както за публиката, така и за участниците.\r\nОбщина Добрич призовава гражданите през целия ден да поставят цветя на паметниците, свързани с освобождението на Добрич през 1878 година - Васил Левски, Христо Ботев, Захари Стоянов, Стефан Караджа, Хайдут Пею Буюклията, Иван хаджи Вълков,  Ф. М. Достоевски,  Алея на опълченците във Военно гробище музей, Паметник-костница на загинали руски войници и офицери по време на Руско-турската освободителна война 1877-78 г., Паметник на 122-ма незнайни руски воини и на офицерите Петър Усяткин от 18-ти Донски казашки полк, Цезар Пташковски от 66-ти пехотен Московски полк и Герасим Кузмински от 65-ти пехотен морски полк (до костницата на руските воини).\r\nОрганизатор на събитията е Община град Добрич.\r\nИма организиран транспорт, който тръгва за Паметника на победата от Общински младежки център „Захари Стоянов“ в 9.30 часа.", "date": "2018.01.24", "title": "Добрич: С военноисторическа реконструкция и поднасяне на цветя ще бъдат отбелязани 140 години от Освобождението на града"}
{"url": "http://www.focus-news.net/news/2018/01/24/2481038/plovdiv-prodalzhava-da-e-visoko-nivoto-na-zabolevaemost-ot-ostri-respiratorni-zabolyavaniya-v-oblastta.html", "text": "Продължава да е високо нивото на заболеваемост от остри респираторни заболявания в Пловдив и областта. Това каза за Радио „Фокус“ – Пловдив д-р Моника Троянчева, от РЗИ- Пловдив. По думите й процентът на отсъстващите ученици е нисък, около 20%. Засега не се налага обявяване на грипна ваканция. Към момента няма данни за сериозни случаи, но ситуацията продължава да се следи.\r\nВесела КРЪСТЕВА", "date": "2018.01.24", "title": "Пловдив: Продължава да е високо нивото на заболеваемост от остри респираторни заболявания в областта"}
{"url": "http://www.focus-news.net/news/2018/01/24/2481039/kyustendil-zadarzhanite-za-obira-na-bankomat-v-sapareva-banya-ostavat-v-aresta.html", "text": "Задържаните за обира на банкомат в Сапарева баня остават в ареста. Това съобщиха от пресцентъра на Апелативна прокуратура-София. Състав на Районен съд – Дупница е уважил искането на прокуратурата за определяне на мярка за неотклонение „Задържане под стража“ спрямо К. Микев и Кр. Йорданов, обвинени за извършено от тях престъпление по чл. 195, ал. 2 във вр. с ал. 1, т. 3, пр. 1, т. 4, пр. 1, т. 5 вр. чл. 194, ал. 1, вр. чл. 20, ал.2 и чл.18, ал.1 от НК. \r\nДвамата са били задържани на 22 януари т.г. в гр. Перник и заведени от полицейските органи в гр. Дупница за извършване на действията по разследването относно тяхното участие в престъплението. \r\nСъдът е приел доводите на прокурора в Районна прокуратура – Дупница, че има обосновано предположение, че обвиняемите могат да се укрият или да извършат друго престъпление. \r\nНа 09 ноември 2017 г. около 03.20 ч. в гр. Сапарева баня от офис на банка ДСК ЕАД на ул. „Княз Борис I“, при предварителен сговор и в съучастие с Т. Богданов, като извършител и Г. Динев, в качеството му на помагач, К. Микев и Кр.Йорданов направили опит противозаконно да отнемат чужда движима вещ – касети, съдържащи парични средства в размер на 34 800 лева, и отнели касета с пари в размер на 8 700 лева. Опитът останал недовършен, поради независещи от дейците причини, а именно появата на полицейски служители от гр. Сапарева баня при РУ Дупница. \r\nЗа извършване на кражбата била разрушена преграда, здраво направена за защита на имот - взривяване на вратата на АТМ – устройство и използване на леки автомобили марки „БМВ Х5“ и „Фолксваген Кадди“. За това престъпление законът предвижда наказание „лишаване от свобода“ от три до петнадесет години.", "date": "2018.01.24", "title": "Кюстендил: Задържаните за обира на банкомат в Сапарева баня остават в ареста"}
{"url": "http://www.focus-news.net/news/2018/01/24/2481040/pernik-18-survakarski-maski-ot-staklo-sa-izlozheni-vav-foayeto-na-hotel-v-grada.html", "text": "18 сурвакарски маски от стъкло красят фоайето на хотел „Струма“ в Перник, съобщиха от пресцентъра на Община Перник. Красивите пана са направени от възпитаниците на ателието по приложни изкуства към ОУ „Темелко Ненков“. Експозицията беше открита днес от директора на учебното заведение Марин Никодимов, който сподели, че тази инициатива се реализира за трета поредна година. \r\nНа официалното събитие присъства кметът на Община Перник Вяра Церовска, нейният заместник по образование и култура Севделина Ковачева и кметът на кв. “Изток“ Емил Костадинов. \r\n„Мили деца, благодаря ви, че за поредна година показвате вашите творчески умения. Включвате се винаги по един истински и красив начин, защото всичко това показва вашето въображение и правите празника „Сурва“ по-пъстър. За поредна година   създавате невероятна атмосфера и правите града ни по-желан за гостите“, с тези думи се обърна към младите творци кметът Вяра Церовска. Тя изказа специална благодарност и към ръководството на учебното заведение, че успяват да задържат енергията на учениците в толкова красиви идеи. Възпитаниците на  ателието бяха приветствани и от зам.-кмета Севделина Ковачева, която не скри, че без този колорит и прекрасен цвят празникът Сурва няма да е същият. \r\nУчениците на ОУ „Темелко Ненков“ ще вземат участие и в Мечкарницата за маски, както и в маскарадното дефиле „Сурвакариада“.", "date": "2018.01.24", "title": "Перник: 18 сурвакарски маски от стъкло са изложени във фоайето на хотел в града"}
{"url": "http://www.focus-news.net/news/2018/01/24/2481041/nova-makedoniya-makedoniya-matyu-nimits-shte-poseti-makedoniya-sledvashtata-sedmitsa.html", "text": "Специалният представител на ООН по спора за името между Македония и Гърция Матю Нимиц ще посети Скопие следващата седмица, пише вестник Нова Македония. Точната дата все още не е уточнена, като в момента текат преговори между Македония и Гърция по въпроса, съобщиха от парламента в Скопие. \r\nНа 17 януари се проведоха преговори относно решаването на спора за името в Ню Йорк, на която Нимиц излезе с няколко предложения и изрази увереността си, че решението на дългогодишния проблем между двете страни наближава. \r\nВ сряда премиерът на Гърция Алексис Ципрас и неговият македонски колега Зоран Заев ще обсъдят въпроса в кулоарите на Световния икономически форум в Давос. : Цанко Цолов", "date": "2018.01.24", "title": "„Нова Македония“ (Македония): Матю Нимиц ще посети Македония следващата седмица"}
{"url": "http://www.focus-news.net/news/2018/01/24/2481042/vratsa-sadat-prizna-za-vinovni-dvama-bratya-ot-s-kameno-pole-za-zhestoko-ubiystvo-na-mazh.html", "text": "Съдът е признал за виновни двамата братя от с. Камено поле - Людмил Г. и Марсело Г., обвинени от Окръжна прокуратура – Враца за извършено от тях убийство на мъж. Това съобщиха от пресцентъра на Апелативна прокуратура-София.  \r\nЛюдмил Г. е осъден на деветнадесет години „Лишаване от свобода“, по–малкият му брат – Марсел, е с наложено наказание от осем години и шест месеца „Лишаване от свобода“. \r\nЖестоката разправа, довела до смъртта на четиридесет и седемгодишния мъж, станала вечерта на 11 юли 2016 г. Тогава между пострадалия Иван Й. и сестрата на подсъдимите – Олга Г. възникнало спречкване по повод предоставения от нея приемник за цифрова телевизия. Последвало отправяне на обидни думи към Иван Й. от страна на жената, хвърляне на предмети и блъскане от негова страна. \r\nСкандалът дал повод на Олга Г. да позвъни на тел. 112, за да потърси намеса на органите на МВР, както и на Бърза помощ, поради оплаквания за здравословно състояние. \r\nЗа случилото се била уведомена майката на Олга Г. Заедно със синовете си – Людмил Г. (на 20 години) и непълнолетния към онзи момент Марсело Г., тя тръгнала към дома на Иван Й. с намерението да се саморазправят с него, заради инцидента. \r\nОколо 20 ч. тримата нахлули в двора на Иван Й., като всеки от тях носел дървен кол в ръцете си. Когато ги видял, стопанинът излязъл. Без обяснения двамата подсъдими се нахвърлили върху него. Марсело Г. го биел с дръжка на мотиката, а брат му – Людмил Г. нанасял удари с дървен прът. \r\nОще след първия удар пострадалият загубил равновесие, а при последващите - паднал на земята. Въпреки виковете му, предизвикани от силната болка, братята продължили да му нанасят многобройни удари по главата и цялото тяло. През това време, тяхната майка с дървена пръчка, която носела, започнала да чупи прозорците на остъкленото фоайе. \r\nЕдва когато чули гласовете и виковете на съседите на пострадалия, тримата тръгнали от дома на окървавения Иван Й., който останал стенещ и в явно безпомощно състояние. След като напуснали местопроизшествието, по пътя за дома си, те изхвърлили през моста на реката един от дървените пръти, с който били нанесени повечето удари. \r\nПострадалият бил транспортиран до болнично заведение от екип на Спешна помощ, но въпреки проведеното лечение, седмица по-късно починал. Извършената в хода на досъдебното производство съдебно-медицинска експертиза е установила, че причината за смъртта е открита черепно-мозъчна травма, довела до общомозъчен оток и последваща парализа на жизнено важни мозъчни центрове. \r\nСъщата вечер братята били задържани от органите на МВР. По време на проведените разпити те не са се признали за виновни и са изтъкнали различни тези за случилото се. \r\nПървоинстанционната присъда подлежи на обжалване пред Софийския апелативен съд.", "date": "2018.01.24", "title": "Враца: Съдът призна за виновни двама братя от с. Камено поле за жестоко убийство на мъж"}
{"url": "http://www.focus-news.net/news/2018/01/24/2481043/balgariya-shte-e-edna-ot-parvite-darzhavi-v-regiona-koyato-shte-vavede-i-izpolzva-pri-neobhodimost-sistemata-amber-alert-izcheznalo-dete.html", "text": "България получи шанса още в началото на тази година да е една от първите държави в региона, която ще въведе и използва при необходимост системата „AMBER Alert – изчезнало дете“. Това се случва благодарение на доброто сътрудничество през последните 4 години между сектор „Киберпрестъпност“ към ГДБОП - МВР и компанията Facebook Inc и в контекста на българското председателство на Съвета на ЕС. Това съобщиха от пресцентъра на МВР.  \r\n„AMBER Alert – изчезнало дете“ представлява система, свързана с приложението на Facebook, която дава възможност на правоохранителните органи да изпратят съобщение, съдържащо актуална снимка и информация за издирваното дете, до всички потребители на социалната мрежа, намиращи се в радиус от 200 км от локацията на изчезване. С над 2 милиарда потребители, този инструмент е изключително силен при издирването на изчезнали деца с опасност за живота и здравето им. \r\nСтартът ще бъде даден на пресконференция в понеделник, 29 януари, от 11.00 часа в сградата на ГДБОП / бул. „Цариградско шосе” № 133А/, в която ще участват представители на ръководството на МВР и на ГДБОП, както и директорите по сигурността във Facebook Inc за Европа.", "date": "2018.01.24", "title": "България ще е една от първите държави в региона, която ще въведе и използва при необходимост системата „AMBER Alert – изчезнало дете“"}
{"url": "http://www.focus-news.net/news/2018/01/24/2481044/oblekchava-se-protsedurata-po-saglasuvane-na-podroben-ustroystven-plan-za-natsionalni-i-obshtinski-obekti.html", "text": "Облекчава се процедурата при съгласуване на подробен устройствен план за национални обекти, обекти с национално значение, общински обекти с първостепенно значение и за обекти, финансирани изцяло или частично от фондове на Европейския съюз, за които до 20.12.2017 г. има разрешение за изработването им. Това предвижда проект за изменение и допълнение на Наредба № РД-02-20-5 от 15.12.2016 г. за съдържанието, създаването и поддържането на кадастралната карта и кадастралните регистри, съобщиха от пресцентъра на Министерството на регионалното развитие и благоустройството. \r\nПромените предвиждат проект за подробен устройствен план и в частност парцеларен план за такъв обект да се внася за съгласуване пред служба по геодезия, картография и кадастър, а проектът за изменение на кадастралната карта и кадастралните регистри да се внася за разглеждане в СГКК след одобряване на подробния устройствен план. Изменението се въвежда поради съкратените срокове и облекчените процедури, които се прилагат за такива обекти по реда на други закони. \r\nВ проекта на наредбата се определя нормативно понятието „форсмажорни обстоятелства”, с което се дава дефиниция на ситуации, които могат да възпрепятстват извършването на геодезически измервания. \r\nПредложенията за промяна в Наредбата и мотивите към тях са публикувани на интернет страницата на Министерството на регионалното развитие и благоустройството в секция „Проекти на нормативни актове“, на интернет страницата на Агенцията по геодезия, картография и кадастър в секция „Проекти на нормативни актове“, както и на Портала за обществени консултации.", "date": "2018.01.24", "title": "Облекчава се процедурата по съгласуване на подробен устройствен план за национални и общински обекти"}
{"url": "http://www.focus-news.net/news/2018/01/24/2481045/kyustendil-sadat-ostavi-v-aresta-izdirvan-ot-organite-na-belgiya-albanski-grazhdanin.html", "text": "По искане на Окръжна прокуратура – Кюстендил съдът е определил мярка за неотклонение „Задържане под стража“ по отношение на албанския гражданин Д. Алайбеу (на 37 години), обявен за издирване от органите на Кралство Белгия. Това съобщиха от пресцентъра на Апелативна прокуратура-София. \r\nЧужденецът е бил задържан на ГКПП – Гюешево при влизане в Република България. Срещу него има Европейска заповед за арест, издадена от разследващ съдия – следовател в Първоинстанционен съд на Западна Фландрия, Кралство Белгия, за наказателно преследване. \r\nД. Алайбеу се издирва за извършени от него престъпления в периода от 01.01.2017г. до 23.06.2017г. в с. Миделкерке и други части на Кралството, свързани с търговия с наркотици и психотропни вещества. Тези деяния представляват нарушение на Наказателния кодекс и разпоредбите на съответния закон, за които се предвижда наказание от петнадесет години „Лишаване от свобода“.", "date": "2018.01.24", "title": "Кюстендил: Съдът остави в ареста издирван от органите на Белгия албански гражданин"}
{"url": "http://www.focus-news.net/news/2018/01/24/2481046/ria-novosti-spored-mevlyut-chavushoglu-sasht-sa-predlozhi-na-turtsiya-sazdavane-na-obezopasena-zona-v-severna-siriya.html", "text": "Турският външен министър Мевлют Чавушоглу е заявил, че САЩ са предложили на Турция в Северна Сирия за да създаде 30-километра обезопасена зона, целяща да избегне сблъсъците между турски и американски военни, предава РИА Новости, като се позовава на данни от местни медии. \r\nСъгласно разпространената информация, американският държавен секретар Рекс Тилърсън е предложил „да се сформира 30-километрова „зона на безопасност“, тъй като според него, САЩ не искат да се сблъскват с турските войници в северната част на Сирия“. Първият дипломат на Анкара също така е отбелязал пред своя американски колега, че САЩ трябва да спрат да въоръжават кюрдските „Сирийски отряди за защита“, срещу които турската армия води бойни действия в рамките на операция „Маслинова клонка“. \r\nОт Белия дом все още не са коментирали информацията. : Цанко Цолов", "date": "2018.01.24", "title": "РИА Новости: Според Мевлют Чавушоглу, САЩ са предложи на Турция създаване на обезопасена зона в Северна Сирия"}
{"url": "http://www.focus-news.net/news/2018/01/24/2481047/ministar-krasen-kralev-globalizatsiyata-v-sporta-iziskva-obedineni-usiliya-i-podobryavane-na-borbata-sreshtu-upotrebata-na-doping.html", "text": "Глобализацията в спорта изисква обединени усилия и подобряване на борбата срещу допинга на базата на споделения опит. Вярвам, че споделеният опит и съвместните действия на всички отговорни за спорта институции ще помогнат за спазване и прилагане на световната антидопингова политика в международен мащаб и че заедно можем да съхраним спорта чист и да запазим здравето на нашите състезатели. Това заяви министърът на младежта и спорта и член на Управителния съвет на WADA Красен Кралев на откриването на международния семинар „Предотвратяване на употребата на допинг в професионалния и в спорта за всички чрез обучение и разследване“ в София, в който участват над 80 чужденци и 40 българи, съобщиха от пресцентъра на министерството. Над 120 представители на международни организации, свързани с антидопинга, представители на страните-членки на ЕС и на антидопинговите организации от Европа, както и представители на спортните федерации в България присъстваха в първия ден на семинара. Представени са 25 антидопингови организации и 14 държави-членки на ЕС.\r\n„Министерството на младежта и спорта на Република България постави борбата срещу употребата на допинг в спорта сред приоритетите на Българското председателство, защото темата за чист спорт и спазване правилата на честната игра е изключително важна за целия спортен свят“, допълни министър Кралев. Той припомни, че в последните години са обезпокоителни данните за употребата на допинг в спорта в свободното време. Министър Кралев беше категоричен, че е необходимо създаването на специализирани антидопингови програми за обучение, които обхващат не само спортисти, треньори, спортно-технически персонал, но и спортуващи в свободното време, ученици, фитнес инструктори и граждани. “Получаваме много добра оценка за включването в темата за борбата с допинга на спорта за всички и спорта при подрастващите. Представителите на останалите страни-членки признават, че проблемът е валиден за цяла Европа. Забелязва се употреба на забранени субстанции повече при аматьорите, отколкото при професионалистите“, сподели министър Кралев. Той уточни, че по време на Българското председателство на Съвета на ЕС ще започне синхронизацията на позицията на страните-членки на ЕС за промяната в Световния антидопингов кодекс.\r\nПо време на речта си министър Кралев предаде на участниците в семинара поздравления от името на президента на Международния олимпийски комитет Томас Бах, с който е провел разговор по-рано през деня, заедно с вицепрезидента на МОК проф. д-р Угур Ерденер. Проф. Ерденер, който е и член на Управителния съвет и Изпълнителния комитет на WADA, председател на Медицинската комисия към световната агенция и президент на Турския олимпийски комитет е един от гостите на семинара по лична покана на министър Кралев. \r\nВ обръщението си към участниците в семинара проф. Угур Ерденер наблегна на факта, че Българското председателство на Съвета на ЕС ще бъде много важно за приоритизирането на инициативите, които включват всички мерки за борбата с допинга. „Ще се поздравим с успех в борбата срещу допинга, ако всички ангажирани работят заедно – Световата антидопингова агенция, МОК, правителствата и всички участници в голямата спортна общност. Като независима организация МОК създаде световния антидопингов кодекс и поведе борбата с допинга. Ние силно приветстваме всички приятели, които ни подкрепят в тази битка. Ето затова съм изключително радостен, че съм тук, за да демонстрирам солидарност и подкрепа към Съвета на Европа и към Българското председателство на Съвета на ЕС. МОК също така изразява своята благодарност към българското правителство за приоритизирането на спорта, борбата срещу употребата на допинг и промотирането на чистите спортисти, което е толкова важно за нас“, заяви проф. Ерденер.\r\nНа откриването на семинара, който е първото събитие от програмата на Министерството на младежта и спорта за Българското председателство на Съвета на Европейския съюз, говори и заместник-генералният директор по образование и култура в Европейската комисия Йенс Нийманд Кристенсен. Той благодари на Министерството на младежта и спорта, че поставя борбата с допинга във фокуса на събитията в българската столица. „Допингът е животозастрашаващ за спортистите. Темата не е само за елитните спортисти, а и за аматьорския спорт. Ние трябва да създаваме култура за чист спорт. Всички трябва да работим заедно, за да запазим спорта за идните поколения и да дадем добър пример“, каза Кристенсен.\r\nСеминарът „Предотвратяване на употребата на допинг в професионалния и в спорта за всички чрез обучение и разследване“ се провежда в два последователни дни – 24 и 25 януари. Основната тема през първия ден на семинара беше „Разследването и защитата на данни“. Сред говорителите по темата бяха председателят на комисията CAHAMA в Съвета на Европа Рафал Пиечота, директорът на Холандската антидопинг организация Херман Рам, основателят на iNADO (Организацията на националните антидопингови организации) Джоузеф де Пенсие, изследователят в Тилбърг институт Барт Ван дер Слоот, мениджърът „Разследване и разузнаване“ в WADA Матиу Холц, Клемент де Майард от Дирекция „Антикорупция и финансови престъпления“ в Интерпол и други.\r\nСред гостите на семинара са заместник-генералният директор на WADA Роб Кьолер, директорът на Българския антидопингов център д-р Виолета Заркова, членът на Медицинската комисия на WADA проф. Мария Орбецова, ректорът на НСА проф. Пенчо Гешев, генералният секретар на БОК Белчо Горанов, четирикратният олимпийски медалист Йордан Йовчев, много известни български спортисти и представители на федерации. \r\nВторият ден на семинара ще бъде посветен на предотвратяване на употребата на допинг чрез обучение. \r\nСеминарът „Предотвратяване на употребата на допинг в професионалния и в спорта за всички чрез обучение и разследване“ се съфинансира по програма Еразъм + на Европейския съюз.", "date": "2018.01.24", "title": "Министър Красен Кралев: Глобализацията в спорта изисква обединени усилия и подобряване на борбата срещу употребата на допинг"}
{"url": "http://www.focus-news.net/news/2018/01/24/2481048/a1-on-makedoniya-31-yanuari-e-opredelenata-data-za-poseshtenieto-na-matyu-nimits-v-makedoniya.html", "text": "Специалният представител на ООН относно т.нар. спор за името между Македония и Гърция Матю Нимиц, ще посети Скопие на 31 януари, съобщава македонската телевизия A1 on. По-рано стана ясно, че Нимиц планира визита в Македония, но все още не бе обявена дата.  \r\nНа 17 януари се проведоха преговори относно решаването на спора за името, на която Нимиц излезе с няколко предложения и изрази увереността си, че решението на дългогодишния проблем между двете страни наближава. \r\nВ сряда премиерът на Гърция Алексис Ципрас и неговият македонски колега Зоран Заев ще обсъдят въпроса в кулоарите на Световния икономически форум в Давос. : Цанко Цолов", "date": "2018.01.24", "title": "“А1 оn” (Македония): 31 януари е определената дата за посещението на Матю Нимиц в Македония"}
{"url": "http://www.focus-news.net/news/2018/01/24/2481049/vidin-predimno-mokri-na-mesta-zaledeni-no-obraboteni-sa-patnite-nastilki-v-oblastta.html", "text": "Проходими при зимни условия са пътищата във Видинска област, каза за Радио „Фокус“-Видин дежурният служител Областно пътно управление – Видин. Той посочи, че предимно мокри са пътните настилки, на места и заледени, но обработени с пясък. Няма затворени пътни участъци. Трафикът по републиканската пътна мрежа е с нормална интензивност. По главен път Е-79 се движат предимно тежкотоварни автомобили в посока от и за \"Дунав мост 2\". Във Видин трафикът е интензивен в централната градска част по бул. „Панония“, на кръговото движение на ж.п.гарата и на входно-изходните артерии на града. Пътните настилки във Видин са предимно сухи, на места мокри.\r\nАнна ЛОЗАНОВА", "date": "2018.01.24", "title": "Видин: Предимно мокри, на места заледени, но обработени са пътните настилки в областта"}
{"url": "http://www.focus-news.net/news/2018/01/24/2481050/kmetat-na-kazanlak-galina-stoyanova-obshtinata-e-v-izklyuchitelno-stabilno-finansovo-sastoyanie.html", "text": "Краткосрочните цели на Бюджет 2018 са изключително важни, тъй като с този бюджет се предлага да бъде отделена една значителна сума от порядъка на 800 000 лв. от местните дейности, за да бъде дофинансирана целта на Община Казанлък за подобряване на социалния статус на служителите в Общината, каза по време на обсъждане на Бюджет 2018 на Община Казанлък кметът Галина Стоянова. Това предаде кореспондент на Радио „Фокус“. Стоянова поясни, че с тези средства ще бъде увеличено трудовото възнаграждение на служителите в Общинска администрация, Общинското предприятие за комунални дейности и поддръжка на инфраструктурата, културните институти, образователните заведения, социалните заведения, детските ясли и медицинските кабинети.\r\nСтоянова поясни още, че с този бюджет като краткосрочна цел, ще бъде изпълнено и решение за кръгово движение на ул. „Александър Батенбер“ и „Чаталджа“, където има редица предложения от граждани и Комисията за безопасност на движението за подобряване на движението там. В бюджета се предлага да бъдат подобрени условията за реконструкция на подлеза до ЖП гарата, който е в лошо състояние и създава пречки в ползването му, и опасности за гражданите.\r\nПредвидени са основни ремонти в културните институти на община Казанлък – в хранилищата на Исторически музей „Искра“, разширяване на зала „Лекс“ за използване от Театър „Любомир Кабакчиев“, обследване и проект за енергийна ефективност на читалище „Искра“ и външна реконструкция на Библиотека „Искра“ .\r\nИ в Бюджет 2018 са предвидени средства за подобряване на уличната мрежа, но с много малък ресурс в сравнение с предишни години – 400 000 лв., тъй като в рамките на предишния и настоящия мандати на екипа на кмета Галина Стоянова 70 процента от тази мрежа вече е реконструирана. „Всички дългосрочни и краткосрочни цели на Бюджет 2018 са реално разчетени в рамките на възможностите, които дават разчетите от приходната част“, каза Стоянова.\r\nДългът на Община Казанлък е в размер на 6 449 966 лв. Предложението на Общинска администрация е за краткосрочен дълг за изпълнение на проекти през 2018 мостово да бъдат осигурени 2 363 000 лв. за изпълнение на два големи проекта по ОП „Региони в растеж“, които средства ще бъдат върнати на 100 процента, а за сметка на Общината ще остане единствено лихвата за една година.\r\nДългосрочният дълг на Община Казанлък за 2018 година е в размер на 1 233 000 лв., който е формиран от заема, предназначен за изпълнение на ангажимент към т.нар. дупка. 800 000 лв. е годишната сума, която Общината погасява по този заем и той ще бъде погасен през ноември 2020 година. През 2018 година ще продължи и изплащането на съфинансиране на проекти за многопрофилната болница, които са в рамките на 98 138 лв. В края на годината през месец декември ще приключи разплащането по съфинансирането на проекта за Пречиствателната станция в рамките на 335 хил.лв.\r\nЗа 2018 година дългосрочният дълг, който поема Община Казанлък е в рамките на почти 3 процента от допустимите 15 процента годишен дълг за общините. „В сравнение с другите общини можем да кажем, че Община Казанлък е в изключително стабилно финансово положение и този дълг по никакъв начин няма да се отрази на нейното развитие. Нещо повече, тя може да поема и много проекти, които изискват такова финансиране“, каза Стоянова.\r\nБюджет 2018 започва с преходен остатък. 1 576 987 лв. от държавна дейност и 2 043 576 лв. от местна дейност. За втора година Община Казанлък приключва с такъв значим преходен остатък от местни дейности за този мандат. „Това говори за стабилност на община Казанлък, за реално прогнозиране и разумно бюджетиране, както и за пестеливото разходване на публичния ресурс“, каза в заключение кметът на Казанлък.\r\nСлавяна ГАЙДАРОВА", "date": "2018.01.24", "title": "Кметът на Казанлък Галина Стоянова: Общината е в изключително стабилно финансово състояние"}
{"url": "http://www.focus-news.net/news/2018/01/24/2481051/kyustendil-ot-100-do-800-leva-e-globata-za-karane-na-motorni-sheyni-po-pistite-i-patishtata-v-kurortnoto-selo-panichishte.html", "text": "От 100 до 800 лева е глобата за каране на моторни шейни по пистите и пътищата в курортното село Паничище. Това съобщиха за Радио „Фокус” – Кюстендил от Туристически информационен център „Гейзера” – Сапарева баня. Въведената забрана важи за територията на курортното селище – пешеходни алеи, улици и най-вече за пистите за зимни спортове. Предвидената глоба за нарушителите е от 100 до 200 лева за физически лица и до 800 лева за юридически лица. От началото на седмицата работят две ски писти в Паничище – „Бекяра” и „Аждера”, в експлоатация са и самите съоръжения към тях.\r\nВенцеслав ИЛЧЕВ", "date": "2018.01.24", "title": "Кюстендил: От 100 до 800 лева е глобата за каране на моторни шейни по пистите и пътищата в курортното село Паничище"}
{"url": "http://www.focus-news.net/news/2018/01/24/2481052/the-local-luvarat-predprie-merki-zaradi-pokachvashtoto-se-nivo-na-reka-sena.html", "text": "Лувърът предприе защитни мерки заради покачващото се ниво на река Сена в Париж, пише местната редакция на The Local. Нивото на реката е достигнало до пет метра и продължава да се увеличава в сряда, поради което световноизвестният музей е започнал да премества част от експонатите си и най-вече ценни картини на безопасно място, тъй като управителят се страхува, че водата може да залее сградата на музея, която е разположена на брега на р. Сена. Освен това е спряно движението на всички кораби по реката, тъй като заради високото ниво на водата, те не могат да преминат под градските мостове. Седем спирки от линия “C” на железопътния транспорт във френската столица също ще преустановят работа.: Цанко Цолов", "date": "2018.01.24", "title": "The Local: Лувърът предприе мерки заради покачващото се ниво на река Сена"}
{"url": "http://www.focus-news.net/news/2018/01/24/2481053/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е ясно, без валежи. Пътните настилки по републиканските направления са мокри, на места заснежени, но почистени, опесъчени и осолени. Остават в сила въведените ограничения. През прохода Превала и пътя Сърница – Доспат товарните автомобили над 12 тона трябва да се движат без ремаркета и полуремаркета. През деня не са получавани сигнали за инциденти по републиканските пътища.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по централните улици са мокри. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.24", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/01/24/2481054/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.01.24", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/01/24/2481055/predsedatelyat-na-ns-tsveta-karayancheva-konstatiram-s-ogromno-sazhalenie-che-katastrofichnoto-govorene-e-predpochitan-ot-darzhavniya-glava-pohvat.html", "text": "С огромно съжаление констатирам, че катастрофичното говорене изглежда е предпочитано от държания ни глава похват. Това каза на брифинг председателят на Народното събрание Цвета Караянчева за отчета на президента Румен Радев, предаде репортер на Агенция „Фокус“.  „В годишния си отчет той говори за критичен период от развитието на България, за опасност от суспендиране на демокрацията и отменяне на обществения дебат за Председателството като алиби за бездействие по болните теми“, посочи тя. „Естествено мрачната картина веднага беше подсилена от обвинения към Брюксел - в безразличие и липса на разбиране и съдействие“, коментира Цвета Караянчева. „Толкова тънко прикрит израз на раздразнение заради силната европейска подкрепа за правителството - по-добре да го беше казал направо“, заяви тя.\r\nБиляна ИВАНОВА", "date": "2018.01.24", "title": "Председателят на НС Цвета Караянчева: Констатирам с огромно съжаление, че катастрофичното говорене е предпочитан от държавния глава похват"}
{"url": "http://www.focus-news.net/news/2018/01/24/2481056/balgarski-ministri-obsadiha-prioritetite-na-predsedatelstvoto-v-resornite-komisii-na-ep.html", "text": "В серия от заседания български министри представиха плановете на страната за ротационното председателство на Съвета на ЕС до края на юни 2018 г., съобщават от пресцентъра на Европейския парламент. Приоритети в областта на гражданските свободи, правосъдието и вътрешните работи: системата на ЕС за предоставяне на убежище и европейската прокуратура \r\nИзграждането на наскоро одобрената европейска прокуратура и насърчаването на ползите от взаимодействието ѝ с други органи на ЕС като Европол, Евроюст и ОЛАФ бяха посочени като приоритет от министъра на правосъдието Цецка Цачева на 11 януари. \r\nМинистърът на вътрешните работи Валентин Радев заяви, че Председателството ще се стреми към завършване на реформата на общата европейска система за убежище и че той вярва, че „можем да намерим решение относно (регламента от) Дъблин“. В областта на сигурността той изтъкна като важни фактори укрепването на границите, засилването на обмена на информация и предотвратяването на радикализацията. \r\nМеждународна търговия: преговори с Австралия и Нова Зеландия, преки чуждестранни инвестиции \r\nСключването на търговско споразумение с държавите от Меркосур и започването на преговори с Австралия и Нова Зеландия бяха посочени като основни задачи в сферата на търговията от министъра на икономиката Емил Караниколов на 22 януари. Председателството ще търси напредък и относно правилата за наблюдение на преките чуждестранни инвестиции, както и относно контрола над износа на изделия с двойна употреба. \r\nВ отговор евродепутатите приветстваха изявленията на Е. Караниколов и изразиха надежда за осезаем напредък по търговските споразумения на ЕС със страни като Сингапур и Виетнам, както и за бързо постигане на съгласие в Съвета по позиция относно наблюдението на преките чуждестранни инвестиции, изделията с двойна употреба и международните пазари на обществени поръчки. Те също призоваха за пълна откритост на мандатите за преговори на ЕС. Вътрешен пазар: засилване на свободното движение на стоки и услуги в дигиталната епоха \r\nПредседателството се стреми да премахне съществуващите пречки пред свободното движение на стоки и услуги в съответствие със стратегиите за единния пазар и за единния цифров пазар, заяви министърът на икономиката Емил Караниколов на 23 януари пред Комисията по вътрешен пазар на ЕП. Планирани са тристранни преговори между министри, депутати от ЕП и Европейската комисия по договорните правила за цифрово съдържание, продажбата на материални стоки и торове, посочи той. \r\nМинистърът на транспорта, информационните технологии и съобщенията Ивайло Московски подчерта необходимостта от подобряване на цифровите умения, гарантиране на свободното движение на данни и засилване на използването на цифрови публични услуги. Председателството иска да приключи преговорите с Парламента, министрите и Комисията относно изискванията за достъпността на стоки и услуги и да съгласува общ подход в Съвета относно предложеното законодателство за киберсигурността. Външни работи: сближаване на Западните Балкани с ЕС \r\nРеформите в шестте страни от Западните Балкани, които се стремят към присъединяване към ЕС, и тяхната свързаност ще бъдат в центъра на усилията на Председателството, заяви министърът на външните работи Екатерина Захариева на 23 януари. Новата стратегия на Европейската комисия за присъединяването трябва да дава европейска перспектива на всички страни от Западните Балкани, добави тя. Евродепутатите подчертаха, че очакват допълнителни конкретни стъпки в тази насока – например отваряне на преговорни глави. \r\nЕкатерина Захариева подчерта значението на следващия многогодишен бюджет на ЕС, многогодишната финансова рамка, за сигурността и стабилността на ЕС. Ако в следващата рамка няма Инструмент за предприсъединителна помощ (ИПП) или споразумение за икономическо партньорство, няма да има разширяване, добави тя. Култура, образование, младежта и спорта: по-приобщаващи европейски програми за младежта, по-добро законодателство в аудио-визуалната сфера \r\nВ сферата на образованието Председателството ще се съсредоточи върху увеличаването на фондовете за програмата „Еразъм+“ и ще се стреми да я направи по-приобщаваща. По-доброто качество и по-приобщаващата учебна среда, признаването на квалификациите, цифровите умения и засиленото използване на цифровите технологии в образованието са също основни приоритети, заяви министърът на образованието и науката Красимир Вълчев пред евродепутатите на 23 януари. \r\nПриключването на преговорите и постигането на балансирано споразумение относно  Директивата за аудио-визуалните медийни услуги и законодателството относно европейския корпус за солидарност също са важни приоритети, изтъкнаха заместник-министърът на културата Амелия Гешева и министърът на младежта и спорта Красен Кралев. Земеделие: реформа на селскостопанската политика на ЕС и на нейното финансиране \r\nПродължаването на дебата относно начините за модернизиране и опростяване на общата селскостопанска политика на ЕС (ОСП) за периода след 2020 г. и бъдещият дългогодишен бюджет на ЕС са основни приоритети, заяви министърът на земеделието и храните Румен Порожанов пред евродепутатите от Комисията по земеделие и развитие на селските райони на 23 януари. Председателството също така иска да започне работа по законодателство на ЕС за борба с нелоялните търговски практики във веригата на доставки на храни, след неговото внасяне, и да продължи обсъжданията по регламента относно медикаментозните фуражи, добави той. \r\nЕвродепутатите подчертаха, че призивът за повече субсидиарност в ОСП не трябва да води до ренационализация на най-старата политика на ЕС, тъй като това би могло да наруши функционирането на единния пазар, и настояха за подходящо финансиране на бъдещата ОСП с цел постигане на резултати. Те също така обсъдиха вероятното отражение на Брекзит върху селскостопанските производители.  Транспорт и туризъм: мобилност, авиация и командироване на шофьори \r\nПредседателството ще се стреми към постигане на напредък по пакета от предложения за мобилността в областта на автомобилния транспорт, каза транспортният министър Ивайло Московски на 23 януари. Председателството ще има за цел и създаването на законодателен инструмент за защита на авиацията от нелоялни практики от трети държави, без да се намалява свързаността с ЕС и с другите държави. \r\nЕвродепутатите зададоха въпроси на И. Московски за това какви действия Председателството възнамерява да предприеме по предложенията относно каботажа, командироването на шофьори в сухопътния транспорт, налагането на такси за ползване на инфраструктура и автобусния транспорт. Те също отправиха въпроси към него за това как може да се насърчава екологичният транспорт и дали Председателството би подкрепило създаването на Европейска агенция за автомобилен транспорт.", "date": "2018.01.24", "title": "Български министри обсъдиха приоритетите на Председателството в ресорните комисии на ЕП"}
{"url": "http://www.focus-news.net/news/2018/01/24/2481057/predsedatelyat-na-pg-na-gerb-tsvetan-tsvetanov-obsadi-prioritetite-na-balgarskoto-evropredsedatelstvo-s-manfred-veber.html", "text": "Сигурността в Европа, политическата обстановка, Брекзит и предстоящите догодина европейски избори бяха сред основните теми, които обсъдиха в Брюксел председателят на ПГ на ГЕРБ и зам.-председател на партията Цветан Цветанов и председателят на Групата на ЕНП в ЕП Манфред Вебер. Това съобщиха от пресцентъра на ПП ГЕРБ.\r\nМанфред Вебер обяви пълната си подкрепа за правителството на премиера Бойко Борисов и изрази увереност, че Българското председателство на Съвета на ЕС ще бъде успешно. Доказателство за подкрепата на Германия е и посещението в България преди няколко дни на канцлера Ангела Меркел.\r\nВебер и Цветанов разговаряха конкретно и за един от приоритетите на България по време на Председателството - ангажираност за европейското бъдеще на Западните Балкани. Този приоритет се припокрива и с Берлинския процес - дипломатическа инициатива, свързана с бъдещото разширяване на Европейския съюз.\r\nПодготовката за предстоящите през май 2019 година европейски избори също беше сред обсъдените теми. Цветан Цветанов и Манфред Вебер се обединиха около идеята партиите от ЕНП ще работят усилено, за да покажат силната страна на Европейския съюз и да противодействат на популизма, който кресливо посочва недостатъците, но без да дава решения на проблемите и без да предлага дългосрочни планове. ЕНП ще работи върху общи послания за всички свои партии-членки и намирането на европейски решения за подобряване на ежедневния живот на европейските граждани.\r\nМанфред Вебер и Цветан Цветанов разговаряха и за Брекзит, тъй като това е едно от досиетата, по които на Българското председателство му предстои усилена работа. Потвърдено бе, че няма да се прави компромис с правата на европейските граждани, живеещи във Великобритания, след излизането на страната от ЕС.", "date": "2018.01.24", "title": "Председателят на ПГ на ГЕРБ Цветан Цветанов обсъди приоритетите на Българското европредседателство с Манфред Вебер"}
{"url": "http://www.focus-news.net/news/2018/01/24/2481058/snezhana-daneva-zam-kmet-na-veliko-tarnovo-100-miliona-leva-sa-prekite-chuzhdestranni-investitsii-v-obshtinata-za-2016-2017-godina.html", "text": "100 милиона лева са преките чуждестранни инвестиции в общината за 2016-2017 година. Това каза в предаването „Царевград Търнов - славата и величието на България“ на Радио „Фокус“ Снежана Данева, зам.-кмет в отдел „Финанси“ в община Велико Търново. По думите й в сравнение с 2012 година е отчетен ръст на чуждестранните инвестиции от 63% , като очакванията са тези показатели да се запазят и през настоящата година. „Велико Търново е сред водещите генератори на икономически растеж в България, това показват и последните изследвания на Института за пазарна икономика. Старата столица е част от 20-те икономически центъра у нас, които произвеждат 81% от националната продукция и в които са концентрирани 86% от чуждестранните инвестиции. През изминалите години икономиката в града расте и има всички предпоставки това да се превърне в трайна положителна тенденция“, обясни тя. Снежана Данева допълни, че освен чуждестранните, фактор са и родните инвестиции, като през тези години много търновски предприятия са разширили дейността си, което намира отражение в икономическия ръст със суми от десетки милиони левове. „Големият инвестиционен интерес през 2017 години проследихме и чрез сключените сделки за продажба на недвижими имоти. Те са се увеличили с 30%, голяма част, от които са закупени именно с инвестиционен интерес. Наблюдава се и повишение с строителството на офис сгради, които са били замразени“, коментира още зам.-кметът. Инвестиционният интерес в туризма също пряко или косвено оказва влияние на икономиката на Велико Търново, като непрекъснато се разкриват нови атракции, строят се и нови хотели. „През 2017 година беше реализирана първата частна инвестиция в туризма, като беше изграден парк с миниатюри, станали любими на гости и жители на града. В момента се изгражда и 5-звезден хотел, който ще бъде първият такъв за територията на общината“, каза зам.-кметът Снежана Данева.", "date": "2018.01.24", "title": "Снежана Данева, зам.-кмет на Велико Търново: 100 милиона лева са преките чуждестранни инвестиции в общината за 2016-2017 година"}
{"url": "http://www.focus-news.net/news/2018/01/24/2481059/plovdiv-avtomobil-se-zapali-v-blizost-do-vodnata-palata-v-grada.html", "text": "Автомобил се запали в близост до Водната палата в Пловдив, в посока Тунела. Това съобщи за Радио „Фокус”- Пловдив Петър Тосков, зам.-директор на РДПБЗН. Няма пострадали хора, нито други автомобили. Колата е била загасена от екип на Пожарната. Движението е било затрудено временно. Инцидентът е станал около 16.00 часа. Причините все още се установяват.\r\nЦветана ТОНЧЕВА", "date": "2018.01.24", "title": "Пловдив: Автомобил се запали в близост до Водната палата в града"}
{"url": "http://www.focus-news.net/news/2018/01/24/2481060/predsedatelyat-na-ns-tsveta-karayancheva-niskoto-doverie-kam-parlamenta-se-dalzhi-i-na-grubite-i-nepremereni-napadki-na-darzhavniya-glava.html", "text": "Прав сте, г-н Радев, че доверието в НС е критично ниско. Този притеснителен факт се дължи на много фактори, но в голяма степен и на грубите и непремерени нападки на държавния глава, който по Конституция трябва да бъде обединител на нацията и да води диалог с останалите институции, а не да раздава обидни квалификации. Това каза на брифинг председателят на Народното събрание Цвета Караянчева за отчета на президента Румен Радев, предаде репортер на Агенция „Фокус“. „В днешния от тъмен по-тъмен пейзаж, който беше нарисуван от президента една обида успя да се открои в катранено черно - че парламентарната република атрофира“, заяви тя. „В какъв смисъл г-н президент? Защото парламентарните групи гласуват в синхрон с взети партийни решения, защото  мнозинството защитава правителството ли?“, попита Цвета Караянчева. „С цялото дължимо уважение г-н президент - всяка парламентарна група гласува спрямо предизборната си програма, с която е избрана в НС“, посочи тя. „Мнозинството подкрепя избрания от него МС, който е в изпълнителната власт, само докато въпросното мнозинство го подкрепя. Това г-н президент не се нарича „нотариат, официализиращ решения“, а отговорност към избирателите“, обясни председателят на НС. „Те са ни избрали, за да гласуваме именно така и това е част от демократичния процес, за който толкова сте се притеснили. Може би не е идеалното положение, но по-добро и демократично не е измислено“, каза още Цвета Караянчева.\r\nБиляна ИВАНОВА", "date": "2018.01.24", "title": "Председателят на НС Цвета Караянчева: Ниското доверие към парламента се дължи и на грубите и непремерени нападки на държавния глава"}
{"url": "http://www.focus-news.net/news/2018/01/24/2481061/frenskiyat-vanshen-ministar-pregovorite-za-badeshteto-na-siriya-provezhdani-pod-egidata-na-oon-sa-poslednata-nadezhda-za-politichesko-reshenie-na-krizata-v-stranata.html", "text": "Френският външен министър Жан-Ив льо Дриан заяви в сряда, че провежданите под егидата на ООН преговори за бъдещето на Сирия, са „последната надежда“ за намиране на политическо решение за кризата в близкоизточната държава, предaва Reuters. \r\nСпоред коментара на първия дипломат на Париж, направен в рамките на Световния икономически форум в Давос, „днес няма друга политическа перспектива освен тази, нашата  последна надежда, която ще се проведе във Виена под егидата на Обединените нации, където засегнатите страни ще бъдат налице и където се надяваме да начертаем бъдещето на мирното решение на кризата“. : Цанко Цолов", "date": "2018.01.24", "title": "Френският външен министър: Преговорите за бъдещето на Сирия, провеждани под егидата на ООН, са последната надежда за политическо решение на кризата в страната"}
{"url": "http://www.focus-news.net/news/2018/01/24/2481062/sliven-zasega-nyama-osnovaniya-za-obyavyavane-na-gripna-epidemiya-v-oblastta.html", "text": "Няма завишаване на регистрираните болни от грип и остри респираторни заболявания в област Сливен. Заболеваемостта в момента е 150 на 10 000 души, а за да бъде обявена грипна епидемия е необходимо стойностите да са 217 на 10 000 души. Затова няма основание за обявяване на грипна епидемия. Решението е взето на заседание на Регионалния оперативен щаб за борба с остри респираторни заболявания и грип, съобщиха от пресцентъра на РЗИ - Сливен.\r\nЗаболяемостта е под епидемичните стойности и не се наблюдава епидемично разпространение на заболелите в лечебните заведения за болнична и извънболнична помощ.\r\nЩе продължава ежедневното проследяване на стойностите на острите респираторни заболявания и при необходимост ще се предприемат съответните противоепидемични мерки за ограничаване на разпространението на грипната инфекция.", "date": "2018.01.24", "title": "Сливен: Засега няма основания за обявяване на грипна епидемия в областта"}
{"url": "http://www.focus-news.net/news/2018/01/24/2481063/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщи за Радио „Фокус“ – Пирин дежурният служител на пункта. На останалите пунктове между България и Гърция, трафикът също се извършва без проблеми.\r\nЛивия НИНОВА", "date": "2018.01.24", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/01/24/2481064/pregled-na-mezhdunarodnite-novini-do-18-chasa-agentsiya-fokus.html", "text": "Френският външен министър Жан-Ив льо Дриан заяви в сряда, че провежданите под егидата на ООН преговори за бъдещето на Сирия, са „последната надежда“ за намиране на политическо решение за кризата в близкоизточната държава. \r\nСпоред коментара на първия дипломат на Париж, направен в рамките на Световния икономически форум в Давос, „днес няма друга политическа перспектива освен тази, нашата  последна надежда, която ще се проведе във Виена под егидата на Обединените нации, където засегнатите страни ще бъдат налице и където се надяваме да начертаем бъдещето на мирното решение на кризата“. \r\n*** Лувърът предприе защитни мерки заради покачващото се ниво на река Сена в Париж. Нивото на реката е достигнало до пет метра и продължава да се увеличава в сряда, поради което световноизвестният музей е започнал да премества част от експонатите си и най-вече ценни картини на безопасно място, тъй като управителят се страхува, че водата може да залее сградата на музея, която е разположена на брега на р. Сена. Освен това е спряно движението на всички кораби по реката, тъй като заради високото ниво на водата, те не могат да преминат под градските мостове. Седем спирки от линия “C” на железопътния транспорт във френската столица също ще преустановят работа.\r\n*** Специалният представител на ООН относно т.нар. спор за името между Македония и Гърция Матю Нимиц, ще посети Скопие на 31 януари. По-рано стана ясно, че Нимиц планира визита в Македония, но все още не бе обявена дата.  \r\nНа 17 януари се проведоха преговори относно решаването на спора за името, на която Нимиц излезе с няколко предложения и изрази увереността си, че решението на дългогодишния проблем между двете страни наближава. \r\nВ сряда премиерът на Гърция Алексис Ципрас и неговият македонски колега Зоран Заев ще обсъдят въпроса в кулоарите на Световния икономически форум в Давос. \r\n*** Турският външен министър Мевлют Чавушоглу е заявил, че САЩ са предложили на Турция в Северна Сирия за да създаде 30-километра обезопасена зона, целяща да избегне сблъсъците между турски и американски военни.\r\nСъгласно разпространената информация, американският държавен секретар Рекс Тилърсън е предложил „да се сформира 30-километрова „зона на безопасност“, тъй като според него, САЩ не искат да се сблъскват с турските войници в северната част на Сирия“. Първият дипломат на Анкара също така е отбелязал пред своя американски колега, че САЩ трябва да спрат да въоръжават кюрдските „Сирийски отряди за защита“, срещу които турската армия води бойни действия в рамките на операция „Маслинова клонка“. \r\nОт Белия дом все още не са коментирали информацията. \r\n*** Опозиционна партия ВМРО-ДПМНЕ, която бойкотираше заседанията на Народното събрание от средата на декември насам, ще се завърне в парламента за да участва в дебатите относно Закона за употреба на езиците, които са насрочени за понеделник, 29 януари. Според водената от Християн Мицковски политическа партия, дебатите около закона са важни не само за ВМРО-ДПМНЕ, но и за цялата страна.  \r\nЗаконът, който предвижда въвеждането на албанския като официален език в страната, бе одобрен от управляващото мнозинство по-рано през януари, но държавният глава Георги Иванов отказа да го подпише, поради което противоречивият проект ще се върне за ново обсъждане в Народното събрание в понеделник. \r\n*** Руският външен министър Сергей Лавров и американският държавен секретар Рекс Тилърсън са обсъдили ситуацията в Сирия и севернокорейската криза по време на телефонен разговор в сряда. Данните са съобщени от руското външно министерство.\r\n„Засегната беше ситуацията около намирането на решение за конфликта в Сирия, както и операцията в северните райони на страната и срещите относно бъдещето на Сирия във Виена и Сочи“, разкриха от Москва. Освен това, от руското външно министерство допълниха, че Лавров и Тилърсън са подчертали нуждата Северна Корея да се съобразява с постановленията на Съвета за сигурност на ООН, който многократно осъди ядрената и ракетна програма на Пхенян. \r\n*** Министър-председателят на Турция Бинали Йълдъръм заяви в сряда, че общо 214 цели са ударени и унищожени по време на операция „Маслинова клонка“ в северозападния сирийски район Африн.\r\nГоворейки, по време на съвместна пресконференция с нигерския си колега Бриги Рафини в Анкара, Йълдъръм заяви, че операцията върви по план.\r\n„214 цели са ударени и неутрализирани. Операциите по зачистване продължават“, добави още той.\r\nТурският премиер повтори думите на президента на страната Реджеп Таийп Ердоган, че оперцията ще продължи, докато района не бъде изчистен изцяло от терористични групировки като „Ислямска държава“, „Отрядите за народна самоотбрана“ , „Демократическия съюз“ и „Работническата партия на Кюрдистан“ (ПКК).\r\n***В събота, 27 януари 2018 г., ще се проведе среща на държавния връх на Македония с лидерите на най-големите политически партии, на която премиерът Зоран Заев ще представи резултатите от преговорите с Гърция в Давос.\r\nНа срещата се очаква да присъстват президентът Георги Иванов, лидера на Демократичния съюз за интеграция, Али Ахмети, както и новият лидер на опозиционната ВМРО-ДПМНЕ, Християн Мицковски.\r\n*** В Северозападна Сирия е неутрализирана група от осем сирийски кюрдски терористи, опитали се да проникнат в лагера на турските части, съобщават от Генералният щаб на ВС на Турция.\r\nВ нощта срещу 24 януари, в района на Шейх Хороз в Африн, диверсанти са се опитали да извършат нападение в тила на турските подразделения, но са били унищожени в резултат от завързалия се бой.\r\nТурция прехвърля допълнителна бронетехника в района на провеждане на операцията „Маслинова клонка“ в Северозападна Сирия.\r\nОт турската провинция Хатай в Сирия са прехвърлени танкове и бронетранспортьори.\r\n***", "date": "2018.01.24", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/01/24/2481065/veliko-tarnovo-ogranicheno-e-dvizhenieto-po-patya-mezhdu-selata-samovodene-i-resen.html", "text": "Ограничено е движението между селата Самоводене и Ресен. В участъка от км 1+845 до км 5+925 се извършват ремонтни дейности. Срокът за приключването им е 31 януари, а обходният маршрут е през село Хотница. Това съобщиха за Радио „Фокус“ – Велико Търново от Областно пътно управление - Велико Търново. Условията за пътуване в региона са нормални за сезона. Настилките са частично мокри, в по-усойните места – заледени и обработени. От Агенция „Пътна инфраструктура“ съветват водачите да карат внимателно и със съобразена скорост. Трафикът към този час е интензивен, но движението се осъществява нормално. Проходът на Републиката е отворен за всички видове моторни превозни средства, но там остава в сила предупреждението за опасност от падащи камъни. Настилката в района също е мокра, обработена и опесъчена. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.01.24", "title": "Велико Търново: Ограничено е движението по пътя между селата Самоводене и Ресен"}
{"url": "http://www.focus-news.net/news/2018/01/24/2481066/zhelyo-boychev-bsp-normalno-e-da-se-pita-balgarskiya-narod-predi-da-se-ratifitsira-mezhdunaroden-dogovor-kato-istanbulskata-konventsiya.html", "text": "Няма по-нормално нещо от това да се пита българския народ преди да се ратифицира международен договор като Истанбулската конвенция. Това каза заместник-председателят на ПГ на „БСП за България“ Жельо Бойчев в интервю за Агенция „Фокус“ за инициативата на партията за референдум „за“ или „против“ Истанбулската конвенция. Според Бойчев правителството на Бойко Борисов е направило голяма грешка като е приело Истанбулската конвенция без никакъв предварителен обществен дебат и с пълното съзнание за последиците и реакцията, която може да предизвика тя. „Виждате оттогава какво се разрази в страната. Имам предвид и дебата, който се проведе в СУ „Св. Климент Охридски“, на който множество организации заявиха своята позиция и основателни притеснения от редица неизяснени моменти в конвенцията“, коментира зам.-председателят на ПГ на \"БСП за България\".  \r\nПо думите му в парламента освен конвенцията, няма необходимия документ, оценяващ въздействието ѝ върху българското законодателство. „Докладът е в г-жа Цецка Цачева, а той трябва ясно да покаже какви промени и къде точно трябва да бъдат направени те в българските закони. Така Народното събрание, взимайки това решение, ще може да проследи последиците от него. Няма го и обяснителния доклад към документа. Всичко това засилва всички съмнения и спекулации, които има по един или друг въпрос по тази конвенция“, допълни Жельо Бойчев. \r\nДеница КИТАНОВА", "date": "2018.01.24", "title": "Жельо Бойчев, БСП: Нормално е да се пита българския народ преди да се ратифицира международен договор като Истанбулската конвенция"}
{"url": "http://www.focus-news.net/news/2018/01/24/2481067/veliko-tarnovo-normalno-se-osashtestvyava-dvizhenieto-na-gkpp-svishtov.html", "text": "Нормално се осъществява движението на ГКПП – Свищов. Това съобщи за Радио „Фокус“ – Велико Търново дежурният на пункта. Трафикът към този час на деня е спокоен. Колони от товарни автомобили няма. Движението се осъществява нормално, при зимни условия.", "date": "2018.01.24", "title": "Велико Търново: Нормално се осъществява движението на ГКПП – Свищов"}
{"url": "http://www.focus-news.net/news/2018/01/24/2481068/makfaks-zapochna-sreshtata-mezhdu-zoran-zaev-i-aleksis-tsipras-v-davos.html", "text": "Започна срещата между македонския премиер Зоран Заев и неговия гръцки колега Алексис Ципрас в Давос, на която двамата ще обсъдят т.нар. спор за името между двете страни, предава македонската информационна агенция Макфакс. В разговорите ще участват също така външните министри на Македония и Гърция, съответно Никола Димитров и Никос Кодзиас. Двамата ще решат впоследствие дали да дадат обща пресконференция след края на срещата. : Цанко Цолов", "date": "2018.01.24", "title": "Макфакс: Започна срещата между Зоран Заев и Алексис Ципрас в Давос"}
{"url": "http://www.focus-news.net/news/2018/01/24/2481069/plovdiv-avtobus-ot-gradskiya-transport-se-e-blasnal-v-parkirana-kola-v-rayona-na-tsentralna-gara-v-grada-nyama-postradali.html", "text": "Автобус от градския транспорт се е блъснал в паркирана кола на бул. „Христо Ботев“ в Пловдив, в района на Централна гара. Това съобщиха за Радио „Фокус“ – Пловдив от Областната дирекция на МВР. Сигналът за инцидента е подаден около 16.00 часа. Според подадената информация, автобус по линия №29 е блъснал автомобил „Мерцедес“, паркирал на пътното платно и с пуснати аварийни светлини. Няма пострадали при инцидента, автобусът е пътувал празен. Нанесени са значителни материални щети по лекия автомобил. На двамата водачи е даден номер за двустранен протокол, тъй като нямат спор за вина.\r\nТони МИХАЙЛОВ", "date": "2018.01.24", "title": "Пловдив: Автобус от градския транспорт се е блъснал в паркирана кола в района на Централна гара в града, няма пострадали"}
{"url": "http://www.focus-news.net/news/2018/01/24/2481070/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили. Това съобщиха за Агенция \"Фокус\" от ГД \"Гранична полиция\". На българо-румънската граница на ГКПП \"Дунав мост-Русе\" трафикът е интензивен на вход за товарни автомобили. На останалите български гранични контролно-пропускателни пунктове трафикът е нормален.", "date": "2018.01.24", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/01/24/2481071/snezhana-daneva-zam-kmet-na-veliko-tarnovo-2-e-bezrabotitsata-v-grada-za-2017-godina.html", "text": "За изминалата 2017 година отчетените нива на безработица в община Велико Търново са 3%, а тези в града 2%. Това каза в предаването „Царевград Търнов-славата и величието на България“ на Радио „Фокус“ Снежана Данева, зам.-кмет в отдел „Финанси“ в Община Велико Търново. По думите й Общината е с изключително добро икономическо ниво на пазара на труда. „Важен фактор за това са и благоприятните демографски тенденции, като за последната година населението на старата столица се увеличи с близо 1000 души. Жителите по настоящ адрес непрекъснато растат - 72 хиляди са те към момента, а студентите са около 10 хиляди души от двата университета. През 2016-та и 2017-та година се отчитат и рекордни положителни нива на раждаемост“, обясни тя. Данева допълни, че младежите, напуснали Велико Търново, намират причина да се завърнат в града, търсейки кариерно развитие. „Община Велико Търново предлага програма за младежка заетост, по която непрекъснато млади хора стажуват при нас, в рамките на 9 месеца Бюрото по труда поема техните заплати. Голяма част от тях остават на работа в общината“, каза Данева и допълни, че средната заплата на територията на община Велико Търново е 750 лева.", "date": "2018.01.24", "title": "Снежана Данева, зам.-кмет на Велико Търново: 2% е безработицата в града за 2017 година"}
{"url": "http://www.focus-news.net/news/2018/01/24/2481072/blagoevgrad-prohodimi-pri-zimni-usloviya-sa-patishtata-v-oblastta-patnite-nastilki-sa-predimno-suhi.html", "text": "Проходими при зимни условия са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки са предимно сухи, само по усойните места са мокри, на места заледени, но сa почистени и опесъчени. В региона няма затворени пътища. Проходът Предел е отворен за преминаването на всички видове моторни превозни средства. През деня не са регистрирани тежки пътни инциденти, които да са довели до затрудняване на движението по пътищата. Към момента никъде не се извършват ремонтни дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен.\r\nЛивия НИНОВА", "date": "2018.01.24", "title": "Благоевград: Проходими при зимни условия са пътищата в областта, пътните настилки са предимно сухи"}
{"url": "http://www.focus-news.net/news/2018/01/24/2481073/korneliya-ninova-bsp-pitam-premiera-prati-li-sms-i-na-deputatite-si-nyama-mardane-za-istanbulskata-konventsiya-i-koy-go-dokara-do-tova-polozhenie.html", "text": "Питам премиера прати ли sms-и на депутатите си „няма мърдане“ за Истанбулската конвенция и кой го докара до положението да няма мърдане. Това каза лидерът на БСП Корнелия Нинова в предаването „Лице в лице“ по бТВ . Нинова обяви, че БСП не приема Истанбулската  конвенция както по форма, така и по  съдържание. „Подписана е от министър Захариева без никой да знае в държавата. Приета е на Министерски съвет без доклада, който трябва да каже какви са последствията. Няма обяснителен доклад към нея. Вкарана е в парламента на абордаж и премиерът праща sms-и на депутатите „няма мърдане“. Кой постави министър-председателя в положение да няма мърдане? Не се прави така в парламентарна република. Изправяш се и говориш. Ти си премиер на цялата държава“, коментира Нинова. Според лидера на БСП ратификацията на документа не е партиен въпрос, а цивилизационен избор. „Смисълът на тази конвенция е пазете децата. Не толкова жените от насилие. Ще приемем тези закони, ние имаме добри закони. Ще ги направим още по-добри. Ще увеличим наказанията от насилници“, каза Нинова. Лидерът на БСП изрази недоволството си от критиката на омбудсмана Мая Манолова, че БСП не е приела Истанбулската конвенция. \r\nНинова определи като война между институциите изявлението на председателя на Народното събрание Цвета Караянчева, че катастрофичното говорене е предпочитан от държавния глава похват като война между институциите. „Г-жа Караянчева не беше права в изявлението си. Споделям на 100% мнението на г-н Радев. Откакто управлява ГЕРБ и министър председател е Бойко Борисов парламентът наистина е превърнат в изпълнител на едноличните му решения“, коментира Нинова. Тя даде пример с гласуването на приетото предложение на БСП в проекта за държавния бюджет на две четения за средства за манастира в Света гора и обърна внимание, че след това гласуването е отменено с еднолично решение на Бойко Борисов. Като втори пример Нинова изтъкна липсата на министър-председателя от дебатите по вота на недоверие към кабинета и че от месеци не е идвал на парламентарен контрол. „Вярно ли е, че днес депутатите на ГЕРБ са получили sms с партийна поръчка от премиера: „няма мърдане - ратифициране на истанбулската конвенция“. Така се гласува в парламента, когато управлява ГЕРБ. Казвам го с болка, защото и за съм депутат“, коментира Нинова. По думите й президентът не е виновен, че казва истината. „Виновни сме ние депутатите, че сме го докарали до там, че сме позволили на министър-председателя вчера да не дойде, че са си мълчали те, когато ни нарече безделници. Тогава защо не направиха изявление, че парламентът се обижда“, заяви лидерът на БСП.  Нинова заяви, че не си спомня премиер на България, освен Борисов, еднолично да е отменял решения на парламента. Според нея от ГЕРБ трябва да се кротнат и да се научат да приемат критика. „Още едно доказателство, че държавата се управлява еднолично. Критикуваш ли – ти си лошият, ти си този, който руши държавата. Върху теб се нахвърля всичко. Приемете и чуждо мнение, приемете критика“, обърна се към колегите си от ГЕРБ лидерът на БСП. Според нея това чувство на самодостатъчност \"ще им изяде главите\".\r\nВъв връзка със системата БАЦИС, Нинова заяви, че БСП ще внесе искане за създаване на анкетна комисия в парламента, която да се занимае с този въпрос. „Истината по тази тема ще я продължим“, коментира Нинова и посочи, че вярва на ДАНС, които посочват, че съществува риск за финансовата сигурност на страната.", "date": "2018.01.24", "title": "Корнелия Нинова, БСП: Питам премиера прати ли sms-и на депутатите си „няма мърдане“ за Истанбулската конвенция и кой го докара до това положение"}
{"url": "http://www.focus-news.net/news/2018/01/24/2481074/plovdiv-chastichno-mokri-sa-patishtata-po-visokite-rayoni-v-oblastta.html", "text": "Частично мокри са пътищата по високите райони в областта и по-специално към Лъки и хижа Здравец. Това съобщи за Радио „Фокус”- Пловдив говорителят на Областно пътно управление. Всички останали пътища са нормално проходими, не вали сняг, няма заледявания. Проходът Троян-Кърнаре остава затворен за всички автомобили.\r\nВ град Пловдив трафикът е натоварен в този час.\r\nЦветана ТОНЧЕВА", "date": "2018.01.24", "title": "Пловдив: Частично мокри са пътищата по високите райони в областта"}
{"url": "http://www.focus-news.net/news/2018/01/24/2481075/sliven-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на Сливенска област, съобщиха от Областно пътно управление. В планинската част на места пътищата са замръзнали, но обработени. Затворени за тежкотоварни автомобили над 10 т са проходите Твърдишки и Вратник. До 12 т е органичението за движение по пътя Котел – Омуртаг.", "date": "2018.01.24", "title": "Сливен: Сухи са пътните настилки на територията на областта"}
{"url": "http://www.focus-news.net/news/2018/01/24/2481076/gabrovo-zabraneno-e-dvizhenieto-na-patni-prevozni-sredstva-s-shirina-po-golyama-ot-330-m-v-uchastak-ot-patya-mezhdu-selata-kormyansko-i-malak-varshets.html", "text": "Забранено е движението на моторни превозни средства с ширина по-голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация, съобщиха за Радио „Фокус” – Велико Търново от пресцентъра на Областно пътно управление-Габрово. Въведен е обходен маршрут за превозни средства над 3,30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Условията за пътуване в Габровска област са нормални за сезона. Настилките са частично мокри, на места заледени и обработени. Времето е предимно ясно. Ремонтни дейности текат по пътя между селата  Чехлевци-Велчевци от км 11+770 до км 11+829. Движението се осъществява в една лента до 30-ти юни. Нека водачите се движат с повишено внимание на път Палаузово-Стомонеците при км 7+060. Там пропаднал участък стеснява едната лента. Поставена е необходимата сигнализация, а дейностите по ремонт трябва да приключат до края на месеца. Отворен за движение е проходът Шипка, въпреки това там остава в сила забраната за товарни автомобили над 12 тона.\r\nЛуиза ТРАНЧЕВА", "date": "2018.01.24", "title": "Габрово: Забранено е движението на пътни превозни средства с ширина по-голяма от 3,30 м в участък от пътя между селата Кормянско и Малък Вършец"}
{"url": "http://www.focus-news.net/news/2018/01/24/2481077/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 9° до 9°. Времето над страната е предимно ясно. Слаб до умерен вятър духа в областите Бургас, Варна, Добрич, Монтана, Пазарджик, Перник, Разград, Смолян, Хасково и Ямбол. Пътните настилки са предимно сухи, на места мокри, а по усойните и планински райони частично заледени, но обработени – проходими при зимни условия.Състояние на автомагистралите:\r\nАМ „Тракия“: няма ограничения.\r\nАМ „Хемус“: Област София: от 22 ч. на 24.01.2018 г. до 3 ч. на 25.01.2018 г. движението в тунел \"Витиня\" в посока Варна по АМ Хемус“ ще бъде ограничено за всички МПС поради профилактика на съоръжението и измиване на пътните знаци. Обходен маршрут в посока Варна или Видин: през път I-1 /Витинска река - Ботевград/. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” – целогодишно затворен за всички МПС; \r\n- „Златишки” - целогодишно затворен за всички МПС;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Превала” - забранен за МПС над 12 т;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно забранен за МПС над 10 т;\r\n- „Дюлински” - целогодишно забранен за МПС над 3,5 т;\r\n- „Котленски” - забранен за МПС над 12 т;\r\n- „Пампорово” - целогодишно забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - целогодишно забранен за МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок:.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: Движение с повишено внимание в участъка Д. Вереница – Белотинци от км 73+542 до км 102+060 поради ремонтни дейности до 25.01.2018 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци, до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – до 30.09.2018 г. е ограничено движението за всички МПС, поради намален габарит на пътното тяло. Поставена е необходимата сигнализация указваща забраната. \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.24", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/24/2481078/ria-novosti-osem-dushi-sa-raneni-sled-kato-izstrelyana-ot-teritoriyata-na-siriya-raketa-e-padnala-v-grad-kilis.html", "text": "Осем души са ранени след като изстреляна от територията на Сирия ракета е паднала в центъра на турския град Килис, разположен на границата със Сирия. Това е съобщил губернаторът на едноименната провинция Мехмед Текинарслан, предава РИА Новости. \r\nСпоред разпространената информация, две ракети са паднали в Килис към 17:30 часа българско време. Първата е ударила джамия по време на молитва, няма загинали, но осем души са ранени, двама от които се намират в тежко състояние. Втората е паднала на около 100 метра от първата. Вследствие на вдишване на дим, петима души са хоспитализирани превантивно.  : Цанко Цолов", "date": "2018.01.24", "title": "РИА Новости: Осем души са ранени след като изстреляна от територията на Сирия ракета е паднала в град Килис"}
{"url": "http://www.focus-news.net/news/2018/01/24/2481079/komisiyata-po-razvitie-v-evroparlamenta-pred-ministar-ekaterina-zaharieva-vashata-darzhava-ima-golyamo-sartse-spasihte-balgarskite-evrei.html", "text": "Комисията по развитие в Европейския парламент изпрати с аплодисменти след нейното изслушване вицепремиера и министър на външните работи Екатерина Захариева, като по този начин благодари на българския народ за спасяването на българските евреи по време на Втората световна война. Това съобщиха от пресцентъра на МВнР.\r\nПредставянето на приоритетите на Българското председателство на Съвета на ЕС пред Комисията по развитие е в навечерието на Международния ден за възпоминание на жертвите от Холокоста и стана повод за изказвания по тази тема.   \r\n„Вашата страна има голямо сърце”, коментира евродепутатът от Прогресивен алианс на социалистите и демократите Норберт Нойзер. „Преди 75 години, през март 1943 г., България осигури защита на своите евреи. Надявам се да продължите да се водите от традициите си”, добави той. Към поздравленията се включи и Линда Макаван, председател на комисията, която заяви, че иска да изрази своята благодарност към целия български народ.   \r\n“България е единствената страна, която не е предала и един представител на своята еврейска общност, а еврейското население е увеличило дори населението си през това време”, заяви министър Захариева.  \r\nПо отношение на хуманитарната политика, Захариева насочи вниманието на европейските депутати към “забравените” кризи и по-ефикасното използване на финансови средства. Тя говори още за отношенията на ЕС със страните от Африка, Карибите и Тихоокеанския басейн, за сътрудничеството за развитие и хуманитарната помощ, образованието в условията на криза, предизвикателствата на мигрантската криза.", "date": "2018.01.24", "title": "Комисията по развитие в Европарламента пред министър Екатерина Захариева: Вашата държава има голямо сърце, спасихте българските евреи"}
{"url": "http://www.focus-news.net/news/2018/01/24/2481080/intenziven-e-trafikat-za-tovarni-avtomobili-prez-granichnite-punktove-kapitan-andreevo-lesovo-i-dunav-most-ruse-obzor.html", "text": "Интензивен е трафикът за товарни автомобили на българо-турската граница през граничните пунктове \"Капитан Андреево\" и \"Лесово\", съобщиха за Агенция \"Фокус\" от ГД \"Гранична полиция\". От там уточняват, че на българо-румънската граница на ГКПП \"Дунав мост-Русе\" движението на товарни автомобили е натоварено на вход. Нормално натоварен е трафикът на ГКПП „Кулата“, информира за Радио „Фокус“ – Пирин дежурният служител на пункта. Той уточни, че на останалите пунктове между България и Гърция, трафикът също се извършва без проблеми. Нормално се осъществява преминаването на моторни превозни средства и през ГКПП „Гюешево”, съобщи за Радио „Фокус” – Кюстендил дежурният на българо-македонския пункт. По думите му трафикът към този час на деня е слаб и няма образували се колони от чакащи автомобили. Движението от и за граничния пункт се осъществява при зимни условия. Трафикът към момента е спокоен и на ГКПП – Свищов, заяви за Радио „Фокус“ – Велико Търново дежурният на пункта. Там също няма образували се колони от  автомобили, а движението се осъществява нормално, при зимни условия. По данни от \"Гранична полиция\" на всички останалите български гранични контролно-пропускателни пунктове движението е нормално.", "date": "2018.01.24", "title": "Интензивен е трафикът за товарни автомобили през граничните пунктове \"Капитан Андреево\", \"Лесово\" и \"Дунав мост-Русе\" (ОБЗОР)"}
{"url": "http://www.focus-news.net/news/2018/01/24/2481081/vitsepremierat-tomislav-donchev-usiliyata-za-sblizhavane-na-evropeyskite-regioni-tryabva-da-prodalzhat.html", "text": "Усилията за сближаване между европейските региони трябва да продължат и да бъдат надграждани. Нужна е ясна перспектива за бъдеще на Западните Балкани в ЕС. Това заяви заместник министър-председателят Томислав Дончев в Комисията по регионална политика на Европейския парламент, където представи приоритетите на Българското председателство и визията за дебата за бъдещето на Кохезионната политика, съобщиха от правителствената информационна служба.\r\nДончев анализира предизвикателствата пред Европейския съюз и подчерта, че въпреки че Брекзит ще принуди Европа да постига „повече с по-малко“, разговорът за бюджети, инструменти и програми не бива да се провежда без полагането на дългосрочни цели за Съюза. По думите му основна задача пред България в следващите 6 месеца ще бъде да провокира качествен и пространен дебат за целите и приоритетите на ЕС в усилието да запази своите ключови политики и да реагира на предизвикателствата. „Ако допреди 10 години си поставяхме за цел да изпреварим нашите глобални конкуренти, сега ЕС понякога изглежда повече като щаб, който се бори с всяка нова криза“, заяви Дончев. „Ясно е, че трябва да заделим средства в отговор на новите предизвикателства, но от друга страна имаме нужда от продължаване на усилията за сближаване между европейските региони, защото ЕС ще бъде силен само, ако имаме еднакъв стандарт на живот за всички граждани - от Хелзинки до Атина и от Лисабон до Варна“, добави вицепремиерът.", "date": "2018.01.24", "title": "Вицепремиерът Томислав Дончев: Усилията за сближаване на европейските региони трябва да продължат"}
{"url": "http://www.focus-news.net/news/2018/01/24/2481082/afp-sasht-vavedoha-novi-sanktsii-sreshtu-severna-koreya.html", "text": "САЩ въведоха нови санкции срещу Северна Корея, както и срещу няколко китайски фирми или физически лица, които не се съобразяват с наложените срещу Пхенян наказателни мерки, съобщава AFP. Съгласно списъка, публикуван от американските власти, обект на новите санкции са севернокорейски компании и банки, разположени в Китай и Русия, севернокорейски транспортни фирми, шест кораба и две китайски търговски фирми. : Цанко Цолов", "date": "2018.01.24", "title": "AFP: САЩ въведоха нови санкции срещу Северна Корея"}
{"url": "http://www.focus-news.net/news/2018/01/24/2481083/zapochna-sreshtata-mezhdu-premierite-na-gartsiya-i-makedoniya-aleksis-tsipras-i-zoran-zaev.html", "text": "Започна срещата между премиерите на Гърция и Македония Алексис Ципрас и Зоран Заев, която се провежда в Давос, Швейцария, предават македонските медии. Очаква се на срещата да се дискутира и въпросът за решаване на спора за името. Това е първата среща на двамата премиери, която се осъществява в период, за който и двамата изразяват оптимизъм за разрешаването на 25-годишния спор. На срещата присъстват и министрите на външните работи Никола Димитров и Никос Кодзиас. Според предварителна информация, допълнително ще се реши дали след срещата ще има общо изявление за медиите.", "date": "2018.01.24", "title": "Започна срещата между премиерите на Гърция и Македония Алексис Ципрас и Зоран Заев"}
{"url": "http://www.focus-news.net/news/2018/01/24/2481084/afp-edin-ot-ranenite-v-kilis-grazhdani-e-pochinal.html", "text": "Един от ранените в Килис турски граждани е загинал, съобщава AFP, като се позовава на официална информация. \r\nПо-рано губернаторът на провинция Килис разкри, че две ракети са паднали в едноименния град към 17:30 часа българско време. Едната е ударила джамия, в която се е провеждала молитва, ранявайки общо осем души, двама от които се намираха в сериозно състояние. : Цанко Цолов", "date": "2018.01.24", "title": "AFP: Един от ранените в Килис граждани е починал"}
{"url": "http://www.focus-news.net/news/2018/01/24/2481085/aktsenti-v-sutreshniya-blok-dobro-utro-balgariya-na-radio-fokus-na-25-yanuari.html", "text": "Колко струват спасителните акции в планината и защо сме склонни да рискуваме без да имаме подготовка? За това ще говорим с планинския спасител Тервел Тотев. Успешна ли е първата година от мандата на президентската двойка? С анализ на отчета на Румен Радев и Илияна Йотова очаквайте политолога Борис Попиванов. Ще си спомним и за революционера Дончо Сойтариев. За живота и делото му ще ни разкаже Ливия Нинова от Радио „Фокус“- Пирин. На 1 февруари в Пещера и тази година ще се проведе Фестивал на виното? Какво са подготвили организаторите ще научим от Албена Жилекова от Радио „Фокус“-Пазарджик. Изложбата „Един миг, мечтан пет столетия“ ще бъде открита в Търговище тази вечер, повече за експозицията на финала на предаването от Ивелина Иванова. Тези и още теми в „Добро утро, България“ от 6.00 до 10.00 часа с водещ Евелин Цанева.", "date": "2018.01.24", "title": "Акценти в сутрешния блок „Добро утро, България“ на Радио „Фокус“ на 25 януари"}
{"url": "http://www.focus-news.net/news/2018/01/24/2481086/ministar-tsetska-tsacheva-shte-prieme-predstaviteli-na-sindikata-na-sluzhitelite-v-zatvorite-i-na-sindikat-ohrana-na-25-yanuari.html", "text": "Утре, 25 януари, от 9.30 часа ще се проведе работна среща в Министерството на  правосъдието на министър Цецка Цачева с председателите на Синдиката на служителите в затворите в България (ССЗБ) и на Синдикат „Охрана“, съобщиха от пресцентъра на министерството.  На нея ще присъстват и административните ръководители на Главна дирекция „Изпълнение на наказанията“ и на Главна дирекция „Охрана“.\r\nСрещата, която е по инициатива на правосъдния министър, и е във връзка с поставени от синдикалните организации искания.", "date": "2018.01.24", "title": "Министър Цецка Цачева ще приеме представители на Синдиката на служителите в затворите и на Синдикат „Охрана“ на 25 януари"}
{"url": "http://www.focus-news.net/news/2018/01/24/2481087/sofiya-rakovodstvoto-na-mvr-blagodari-na-petimata-mazhe-ot-lukovo-okazali-pomosht-na-politsiyata.html", "text": "Ръководството на МВР благодари на петимата мъже от Луково, оказали помощ на полицията, съобщиха от пресцентъра на МВР. Поздравителни адреси от главния секретар на МВР главен комисар Младен Маринов получиха Бисер Занков, Цветан Цветков, Валери Димитров, Димитър Цветков и Александър Кръстев. Обръщението гласи: „Ръководството на МВР ви изказва своята искрена благодарност за оказаното от вас съдействие и конкретна помощ към органите на МВР при изпълнение на техните служебни задължения за разкриване на тежко криминално престъпление на територията на град Нови Искър.“ \r\nНа официална церемония днес в Дирекция „Жандармерия“ петимата мъже получиха поздравителните адреси лично от заместник-директора на дирекцията комисар Михаил Златанов, който бе и ръководител на щаба, координирал  действията по разследване на престъплението.", "date": "2018.01.24", "title": "София: Ръководството на МВР благодари на петимата мъже от Луково, оказали помощ на полицията"}
{"url": "http://www.focus-news.net/news/2018/01/24/2481088/ministar-temenuzhka-petkova-razchitam-dialogat-s-vsichki-uchastnitsi-na-energiyniya-pazar-da-prodalzhi.html", "text": "Разчитам диалогът с всички участници на енергийния пазар да продължи, за да гарантираме дългосрочна стабилност в сектора, каза министър Теменужка Петкова на среща в Министерството на енергетиката във връзка със становище на работодателските организации за злоупотреби на енергийния пазар, съобщиха от пресцентъра на министерството. В нея участваха изпълнителните директори на Български енергиен холдинг, АЕЦ „Козлодуй“, ТЕЦ „Марица-изток 2“, Българска независима енергийна борса, Национална електрическа компания, представители на синдикалните организации на Конфедерацията на независимите синдикати в България и на Конфедерацията на труда „Подкрепа“, председателят на Комисията за енергийно и водно регулиране Иван Иванов, Асоциация свободен енергиен пазар, Асоциацията на търговците на електроенергия в България. \r\nОт Асоциацията на организациите на българските работодатели изпратиха писмо до министъра на енергетиката, с което отказват участие в днешната среща. \r\nМинистър Петкова информира участниците на срещата, че проектът на промени в Закона за енергетиката, с които се регламентират правомощията на КЕВР, свързани с регламента REMIT, е публикуван за обществено обсъждане. Комисията за енергийно и водно регулиране ще упражнява контрол с цел недопускане ограничаването и нарушаването на конкуренцията на енергийните пазари. С транспонирането на европейските директиви се въвеждат ясни правила, така че да се осигури ефективен контрол от страна на КЕВР за изпълнение изискванията за честна и открита конкуренция на пазара на едро на електрическа енергия в България.", "date": "2018.01.24", "title": "Министър Теменужка Петкова: Разчитам диалогът с всички участници на енергийния пазар да продължи"}
{"url": "http://www.focus-news.net/news/2018/01/24/2481089/ria-novosti-sarbiya-se-nadyava-da-zavarshi-sdelkata-po-zakupuvane-na-ruskite-helikopteri-mi-17-do-kraya-na-2018-godina.html", "text": "Сърбия се надява да завърши сделката по закупуване на шестте руски хеликоптера Ми-17 до края на 2018 година, това е заявил президентът на страната Александър Вучич, предава РИА Новости. \r\n„Ние сме в процес над преговори и аз смятам, че ще завършим сделката до края на годината. През тази година ще е със сигурност“, отбеляза Вучич, цитиран от руската медия. \r\nВ началото на декември 2017 г., сръбският държавен глава разкри, че Белград води преговори за закупуване на шест хеликоптера Ми-17 от Русия, като допълнение на доставените през 2016 г. два броя вертолета от същия вид. \r\nВ Сърбия също така разглеждат възможността за строеж на център за ремонт на съветски и руски хеликоптери, които са на въоръжение в страната. : Цанко Цолов", "date": "2018.01.24", "title": "РИА Новости: Сърбия се надява да завърши сделката по закупуване на руските хеликоптери Ми-17 до края на 2018 година"}
{"url": "http://www.focus-news.net/news/2018/01/24/2481090/vladimir-moskov-kmet-na-gotse-delchev-prioritetite-ni-prez-2018-godina-sa-svarzani-s-podobryavane-na-infrastrukturata-i-privlichane-na-dopalnitelni-investitori.html", "text": "Приоритетите ни през 2018 година са свързани с подобряване на инфраструктурата и привличане на допълнителни инвеститори. Това каза за Радио „Фокус“- Пирин Владимир Москов, кмет на Община Гоце Делчев. „Искаме да привлечем инвеститори с по-модерно производство, за да бъдат ангажирани младите хора. От две-три години правим различни проучвания и водим разговори, но засега стои открит въпросът“, каза още Москов. По думите му през 2018 година основно ще се работи с изпълнението на програмата „Региони в растеж“, с която ще бъде приключен Западният квартал и ще стартира обновяване на училищата. „Предстои да стартираме работа по обновяване на Културния дом в града, както и изграждане на социални жилища“, посочи кметът и добави, че Общината е успяла да извоюва одобрение на проект, с който ще бъдат изградени 40 жилища. Той подчерта, че това е жизнено важен момент, с който решават социален проблем. „Подготвяме проект за обновяване на детската градина в село Мосомище. Имаме одобрени национални средства за разширяване на детската градина в село Брезница. С наши средства и с подкрепа на Министерство на финансите изграждаме нова детска градина в село Лъжница. По проект, който е свързан по програмата „България- Гърция“, ще сменим водопроводната мрежа в един голям квартал в града - „Дунав“. Ще бъде изградена и оранжерия, в която ще произвеждаме цветя, с които ще зацветяваме цветните и зелените територии в Гоце Делчев и селата“, каза още Москов.\r\nЛора КАЛЧЕВА", "date": "2018.01.24", "title": "Владимир Москов, кмет на Гоце Делчев: Приоритетите ни през 2018 година са свързани с подобряване на инфраструктурата и привличане на допълнителни инвеститори"}
{"url": "http://www.focus-news.net/news/2018/01/24/2481091/ministar-nikolina-angelkova-vav-feysbuk.html", "text": "В рамките на Световния икономически форум в швейцарския град Давос се срещнах с Тарака Рама Рао, министър на промишлеността, информационните технологии, общинска администрация и градското развитие на индийската провинция Телангана. Двамата обсъдихме възможностите за сътрудничество в сферата на туризма между двете държави. Това написа в социалната мрежа \"Фейсбук\" министърът на туризма Николина Ангелкова. \"Друг акцент в разговора ми с министър Тарака Рама Рао беше огромното значение на развитието на дигиталните технологии и маркетинга за туризма. Индия е сред водещите 50 туристически пазара за България. Тя заема 46-о място. Повече от 11 хил. туристи от Индия са посетили страната ни за периода януари-ноември 2017 г. Отбелязваме ръст от над 20% в сравнение със същия период година по-рано\", пише още министър Ангелкова.", "date": "2018.01.24", "title": "Министър Николина Ангелкова във \"Фейсбук\": Повече от 11 хил. туристи от Индия са посетили страната ни за периода януари-ноември 2017 г."}
{"url": "http://www.focus-news.net/news/2018/01/24/2481092/tihomir-stoitsov-branshovi-sayuz-pchela-kyustendil-sravnitelno-mekata-zima-e-predrazpolozhila-pchelite-kam-po-ranno-razvitie.html", "text": "Сравнително меката зима е предразположила пчелите към по-ранно развитие. Това каза пред Радио „Фокус” – Кюстендил Тихомир Стоицов, председател на браншови съюз „Пчела” – Кюстендил. По думите му пчелите вече са започнали своето развитие и имат пило, консумирайки повече храна. „Това застудяване, ако продължи по-дълго време, ще доведе до опасности за пчелите, свързани с тяхното изтощаване и с консумирането на повече хранителни запаси. Ако е краткотрайно – няма да има негативни последици”, каза Тихомир Стоицов. По думите му на този етап се извършва преглед на пчелните семейства. Следи се по външни фактори. „Съдим по външните признаци. Вижда се къде се намира пчелното кълбо, наличието на хранителни запаси и за силата на пчелното семейство. Наличието на влага по покривната табла говори за наличие на пило”, каза Тихомир Стоицов. По думите му, ако застудяването продължи по-дълго време, ще бъде необходимо подхранване на пчелното семейство с кристализирал мед или с твърда храна.\r\nВенцеслав ИЛЧЕВ", "date": "2018.01.24", "title": "Тихомир Стоицов, браншови съюз „Пчела” – Кюстендил: Сравнително меката зима е предразположила пчелите към по-ранно развитие"}
{"url": "http://www.focus-news.net/news/2018/01/24/2481093/ministar-ekaterina-zaharieva-po-vreme-na-predsedatelstvoto-ni-shte-koordinirame-vsyakakvi-deystviya-za-da-mozhe-otgovorat-pri-humanitarni-krizi-da-e-po-efektiven-i-efikasen.html", "text": "По време на председателството ни координираме всякакви действия, за да може отговорът при хуманитарни кризи да е по-ефективен и ефикасен. Това каза заместник министър-председателят по правосъдната реформа и министър на външните работи Екатерина Захариева по време на представянето на приоритетите на Българското Председателство на Съвета на ЕС в областта на сътрудничеството за развитие и хуманитарната помощ пред Комисията по развитие на Европейския парламент (DEVE), предаде репортер на Агенция „Фокус“. В изказването си министър Захариева отбеляза, че според данни на ООН през 2018 година повече от 145 милиона души в света се намират в нужда. „105 милиона получават някакъв вид помощи, но няма гаранция, че получената помощ е адекватна. Независимо от това, че непрекъснато се увеличава сумата, отпускана за помощи от страна на международната общност, имаме проблем, имаме липса от поне 205 милиарда щатски долара“, посочи българският вицепремиер. Тя даде и някои конкретни примери. „В Сирия в момента има 13 милиона души, които се намират в нужда и два милиона от тях не са покрити от никакъв вид хуманитарна помощ. За Йемен цифрите са 11 милиона. В региона Рафин в Миамар една трета от децата страдат от недохранване. 60% от населението в Либия се нуждае от помощ под формата на храна. В Южен Судан има два милиона вътрешно разселени лица, а цифрата за Демократична република Конго е 4 милиона“, отбеляза министър Захариева. По думите й България, заедно с много от европейските й партньори, е усетила от първа ръка ужасния ефект от глобалните конфликти, тъй като хиляди разселени лица са преминали през нашите граници. „ЕС е водещ по отношение на ролята си в света за колективен отговор на хуманитарните кризи. Въпреки че нямаме безкрайни ресурси, ние трябва да можем да отговорим адекватно на конфликти, причинени от човека или от природни бедствия. Трябва да стигнем до корена на проблема“, коментира тя. „Искам да отправя специални благодарности на тази комисия, защото Европейският парламент винаги има лидерска роля по отношение на това ЕС да бъде световен лидер за хуманитарните мисии. Можете да разчитате на българското председателство. Ние ще координираме всякакви действия, за да може отговорът при хуманитарни кризи да е по-ефективен и ефикасен. Очаквам с нетърпение да работя с вас през следващите месеци“, заяви още министър Захариева.", "date": "2018.01.24", "title": "Министър Екатерина Захариева: По време на председателството ни ще координираме всякакви действия, за да може отговорът при хуманитарни кризи да е по-ефективен и ефикасен"}
{"url": "http://www.focus-news.net/news/2018/01/24/2481094/nimh-utre-minimalnite-temperaturi-shte-sa-mezhdu-minus-11-i-minus-6-po-chernomorieto-mezhdu-minus-4-i-minus-1.html", "text": "През следващото денонощие на много места в равнинната част от страната ще има инверсионна облачност или мъгла. В часовете около обяд облачността ще се разкъсва и намалява, а видимостта ще се подобрява. В планинските райони през нощта ще е ясно, утре – слънчево. Почти тихо. Сутринта ще е студено с минимални температури между минус 11° и минус 6°, по Черноморието минус 4° - минус 1°. Максималните ще са предимно между минус 1° и 4°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане ще се понижава, но остава е по-високо от средното за месеца.\r\nНад Черноморието ще бъде предимно слънчево. Ще духа слаб до умерен север-североизточен вятър. Максималните температури на въздуха ще са от 3° до 5°. Температурата на морската вода е 6-7°. Вълнението на морето ще е 2-3 бала.\r\nНад планините ще слънчево. По билата ще духа  умерен север-североизточен вятър. Температурите ще се повишат, максималната на височина 1200 метра ще е около 1°, на 2000 метра – около минус 4°.\r\nПрез следващите дни до края на седмицата в планините и планинските райони ще бъде слънчево и там бавно ще се затопля. В равнинната част от страната ще има условия за образуване на мъгла или инверсионна облачност, които по Черноморието и на места в Горнотракийската низина ще се задържат по-дълго. Повече слънце ще има след обяд. Сутрин ще е студено с минимални температури в много райони на Северна България - около и под минус 10°, в Южна – между минус 7° и минус 2°. Максималните ще са предимно между 0° и 5°.", "date": "2018.01.24", "title": "НИМХ: Утре минималните температури ще са между минус 11° и минус 6°, по Черноморието - между минус 4° и минус 1°"}
{"url": "http://www.focus-news.net/news/2018/01/24/2481095/washington-post-amerika-na-parvo-myasto-ne-oznachava-amerika-sama-donald-tramp-s-namerenie-da-prenastroi-svetovnoto-mnenie-za-sebe-si.html", "text": "Членове на администрацията на Доналд Тръмп пристигнаха в швейцарския ски курорт Давос в сряда с ясно съобщено за световните лидери –„Америка първо“ не означава „Само Америка“, коментира американското авторитетно издание The Washington Post, като пояснява, че президентът на САЩ, заедно с още 10 души от своята администрация, ще отвърне на обвиненията, според които Вашингтон води политика против глобализацията и свободната търговия. \r\n„Става въпрос за (политиката на Тръмп) „Америка първо“, но тази политика всъщност включва в себе си и работа с останалата част на света“, заяви финансовият министър Стивън Мнучин по време на пресконференция в сряда, докато Гари Коен, председателят на Националния икономически съвет постави нещата по този начин – „Америка първо“ не означава „Само Америка“. \r\nИзданието коментира, че екипът на Тръмп е пристигнал в Давос с намерението да завърши последната права от победния спринт, започнал след приемането на мащабната данъчна реформа на президента миналия месец. Според делегацията, Световният икономически форум в Давос представлява възможност да се представят успехите на американския президент в икономическо отношение, както и да се направи реклама за привличане на чуждестранния бизнес. Безспорно едно от постиженията на Тръмп са няколкото поредни високи рекорда на стоковата борса и растеж в размер на почти три процента, постигнат през последните две тримесечия. \r\nПо думите на Мнучин, „САЩ се стремят към икономически ръст от три процента и по-висок Брутен вътрешен продукт. Икономическият ръст в САЩ определено е нещо добро за останалия свят“, смята финансовият министър. „Няма съмнение“, подчерта още Мнучин, че „знаците от пазара са изключително позитивни“. \r\nНо начинанието на Тръмп няма да е лесно, отбелязва вестникът. Хиляди протестиращи се събраха в Цюрих, най-големият град в близост до Давос, като носеха плакати „Тръмп не е добре дошъл“. Протестиращи също така се опитаха да пробият засилената охрана на Форума в Давос. \r\nДори и някои световни лидери разкритикуваха негласно Тръмп. Премиерът на Индия Наренда Моди не спомена САЩ, но в дългата си реч даде блестяща защита за глобализацията. Подобни изказвания направиха канадският министър-председател Джъстин Трюдо и германският канцлер Ангела Меркел. : Цанко Цолов", "date": "2018.01.24", "title": "Washington Post: „Америка на първо място“ не означава „Америка сама“ – Доналд Тръмп с намерение да пренастрои световното мнение за себе си"}
{"url": "http://www.focus-news.net/news/2018/01/24/2481096/predsedatelyat-na-pg-na-gerb-tsvetan-tsvetanov-provede-rabotna-sreshta-s-evropeyskiya-komisar-po-sigurnostta-na-sayuza-dzhulian-king.html", "text": "В рамките на работното си посещение в Брюксел, председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна с комисаря по въпросите на Съюза за сигурност Джулиан Кинг, съобщиха от пресцентъра на ПП ГЕРБ. По време на разговорите беше уточнена темата за участието на комисар Кинг на интерпарламентарната среща на 18 и 19 март в София, на която ще бъдат приети процедурните правила за парламентарен контрол над дейността на Европол. Комисар Кинг и българският еврокомисар Мария Габриел ще участват и в разисквания по темата за киберсигурност и борбата с незаконно онлайн съдържание в Европа. Сред обсъжданите теми беше и обменът на информация в сектор сигурност след Брекзит. \r\n“След Брекзит трябва да се постараем да намерим начини да не третираме Великобритания като трета страна, а да продължим споделянето на информация, тъй като тероризмът и киберзаплахите са най-големите предизвикателства пред ЕС към настоящия момент\", каза Цветанов. Председателят на ПГ на ГЕРБ запозна комисаря и с впечатленията си от посещението си в Лондон преди седмица. Цветанов коментира, че всички експерти в сектор сигурност признават, че в момента Великобритания е един от най-големите доставчици на оперативна информация за базите данни на Европол и системите за обмен на данни на ЕС. Все още не е ясно какви ще бъдат отношенията между Лондон и ЕС след излизането на Великобритания от Съюза.", "date": "2018.01.24", "title": "Председателят на ПГ на ГЕРБ Цветан Цветанов проведе работна среща с европейския комисар по сигурността на Съюза Джулиан Кинг"}
{"url": "http://www.focus-news.net/news/2018/01/24/2481097/plyus-info-makedoniya-veche-dva-chasa-prodalzhava-sreshtata-mezhdu-zoran-zaev-i-aleksis-tsipras.html", "text": "Вече два часа продължава срещата между премиерите на Македония и Гърция Зоран Заев и Алексис Ципрас, съобщава македонската медия „Плюс инфо“ . Двамата започнаха срещата си към 17:00 часа българско време в Давос, Швейцария, като в присъствието на двамата външни министри Никола Димитров и Никос Кодзиас, ще бъде обсъден т.нар. спор за името между двете държави. \r\nДали двете страни ще дадат пресконференция след края на разговорите ще бъде решено впоследствие. : Цанко Цолов", "date": "2018.01.24", "title": "„Плюс инфо“ (Македония): Вече два часа продължава срещата между Зоран Заев и Алексис Ципрас"}
{"url": "http://www.focus-news.net/news/2018/01/24/2481098/sofiya-vavezhda-se-vremenna-organizatsiya-na-dvizhenieto-za-izgrazhdane-na-obekt-po-ul-kozloduy.html", "text": "Въвежда се временна организация на движението за изграждане на обект по ул. \"Козлодуй\", съобщиха от пресцентъра на Столична община. Забранява се влизането на пътни превозни средства в двете посоки по ул. \"Козлодуй\" между ул. \"Кръстец\" и ул. \"Братя Миладинови\", както следва: \r\n-\tОт 13.00 до 18.00 часа на 25 януари; \r\n-\tОт 13.00 до 18.00 часа на 26 януари; \r\n-\tОт 8.00 до 16.00 часа на 9 февруари; \r\n-\tОт 8.00 до 16.00 часа на 12 февруари; \r\n-\tОт 13.00 до 18.00 часа на 16 февруари; \r\n-\tОт 13.00 до 18.00 часа на 21 февруари; \r\n-\tОт 13.00 до 18.00 часа на 22 февруари;", "date": "2018.01.24", "title": "София: Въвежда се временна организация на движението за изграждане на обект по ул. \"Козлодуй\""}
{"url": "http://www.focus-news.net/news/2018/01/24/2481099/predstoyashti-sabitiya-v-stranata-za-25-yanuari-agentsiya-fokus.html", "text": "***\r\nОт 16.00 часа държавният глава Румен Радев ще разговаря на „Дондуков“ 2 с председателя на Военния комитет на Европейския съюз генерал Михаил Костаракос. Гостът е на посещение у нас по покана на началника на отбраната генерал-лейтенант Андрей Боцев. \r\n***\r\nОт 19.00 часа, в Аулата на СУ „Св. Кл. Охридски“, президентът Румен Радев ще присъства на награждаването на фирми, допринесли за развитието на българо-германските икономически отношения през 2017 година.  \r\n***\r\nОт 08.30 часа, в Националния дворец на културата, ще започне заседанието на Неформалният съвет по правосъдие и вътрешни работи. От 11.30 до 12.00 часа ще се състои брифинг на Фолкер Тюрк, директор по международната защита във Върховния комисариат за бежанците към ООН. От 17.00 до 17.30 часа ще се проведе пресконференция за неформалния съвет във формат министри на вътрешните работи. \r\n***\r\nОт 09.30 часа ще се проведе работна среща в Министерството на правосъдието на министър Цецка Цачева с председателите на Синдиката на служителите в затворите в България (ССЗБ) и на Синдикат „Охрана“. На нея ще присъстват и административните ръководители на Главна дирекция „Изпълнение на наказанията“ и на Главна дирекция „Охрана“. Срещата, която е по инициатива на правосъдния министър, и е във връзка с поставени от синдикалните организации искания.\r\n***\r\nОт 11.00 часа председателят на най-висшия военен орган на Европейския съюз ще се срещне с началника на отбраната генерал-лейтенант Андрей Боцев и с министъра на отбраната Красимир Каракачанов, който на официална церемония в зала Тържествена на Министерство на отбраната ще го награди с почетен знак „Св. Георги“ - I степен за офицери. \r\n***\r\nОт 09.00 часа ще започне редовното пленарно заседание на Народното събрание.\r\n*** \r\nОт 09.30 часа в заседателната зала в сградата на ВСС (ул. Eкзарх Йосиф, № 12) Пленумът на Висшия съдебен съвет ще проведе заседание. \r\n***\r\nОт 10.00 часа ще се проведе заседание на Столичния общински съвет. \r\n***\r\nОт 10.00 часа VI състав на Специализирания наказателен съд ще проведе съдебно заседание по делото срещу Пенчо Ч., обвинен в трафик на хора. \r\n***\r\nОт 10.00 часа II състав на Специализираният наказателен съд ще проведе съдебно заседание по делото срещу Георги Г., Цено Ф. и Борис Р., обвинени в ръководене и организиране на ОПГ. \r\n***\r\nОт 10.30 часа XV състав на Специализирания наказателен съд ще заседава по делото срещу Димитрина Р., Мария Ж., Нели К. и Надежда Т., обвинени в организиране и ръководене на организирана престъпна група. \r\n***\r\nОт 11.00 часа, пред база „Алеко“ на ПСС, Планинската спасителна служба при БЧК организира традиционния квалификационен курс „Работа при лавинни нещастия“ на групата за работа със спасителни кучета и техните водачи от отрядите в цялата страна. В курса се усвояват техники и умения за спасяване при зимни условия, намиране на затрупани от лавина, издирване на изгубени в планината и пр. \r\n***\r\nОт 11:00 в конферентната зала на Руския културно-информационен център (3-и етаж, зала 305) ще се състои презентация на програмата RUSSIA.STUDY, която дава възможност за получаване на безплатно образование в Русия. \r\n***\r\nОт 13.30 часа в Заседателна зала 1 в Ректората на СУ „Св. Климент Охридски“ ще се проведе международен научен семинар на тема „Съвременни методи за проучване, систематизиране и презентиране на културно-историческото наследство на Балканите“. \r\n***\r\nОт 14.00 часа Български Атомен Форум – Булатом, ще представи разработения по негова поръчка доклад за необходимостта от строителство на проекта АЕЦ „Белене“ пред членовете на Комисията по енергетика към 44 Народно събрание.\r\n***\r\nОт 15.00 часа, в Общински културен институт Красно село, бул. „Цар Борис ІІІ“ № 41 (спирка „Хиподрума“ на трамвай №5), ще се проведе лекция на тема: „Законът за концесиите – колонизатор на българската икономика. \r\n***\r\nОт 16.00 часа в Националния военноисторически музей (ул. „Черковна“ 29) ще бъде представена изложбата „Памет за бъдещето“. \r\n***\r\nОт 17 .00 часа, в Централното фоайе на Ректората на Софийски университет „Св. Климент Охридски“ ще бъде открита фотоизложбата „Пред прага на Света гора“ на гръцкия фотограф Димитриос Лузикиотис. Експозицията е съвместен проект на Центъра за славяно-византийски проучвания \"Проф. Иван Дуйчев\" към Софийския университет  и Солунския университет „Аристотел“. \r\n***\r\nОт 18.30 часа, в Галерия Академия, НХА, ще бъде представена книгата „От Мърквичка до Минотавъра“ от Митко Новков. \r\n***\r\nОт 18.30 в Малката зала на РКИЦ ще се състои тържественото откриване на киноклуб \"РУСИЯ\" и прожекция на реставрираното копие на легендарния съветски телевизионен сериал \"Мястото на срещата да не се променя \" (1 и 2 серия). \r\n***\r\nОт 19.00 часа в Sofia Event Center, Paradise Mall, ще се проведе единадесетото издание на събитието по обявяване на Най-добрите работодатели в България 2017.\r\n***\r\nОт 11.00 часа в кабинет 108 на Община Благоевград Председателят на Общински съвет – Благоевград Радослав Тасков организира пресконференция по повод предстоящото първо редовно заседание на ОбС. \r\n***\r\nОт 18.30 часа на площад „България“ ще започне протестно шествие срещу приетото на 28 декември 2017 г. решение на Министерски съвет за промяна в плана на управление на Национален парк „Пирин“.\r\n***\r\nОт 09.00 часа в Голяма зала на Община Велико Търново ще се проведе Сесия на Великотърновския общински съвет. \r\n*** \r\nОт 10.30 часа в пресклуба на БТА ще се състои съвместната пресконференция на Бюрото по труда.\r\n***\r\nОт 19.00 часа в МДТ „Константин Кисимов“, голяма зала, ще се проведе оперетен спектакъл „Графиня Марица“.\r\n***\r\nОт 08.00 часа, в митрополитския храм „Св. Николай Мирликийски“, ще започне богослужението по повод 25 януари – денят, в който Православната Църква чества паметта на св. Григорий Богослов, архиепископ Константинополски.\r\n***\r\nОт 09.30 и от 10.30 часа в Детска градина 11 и Детска градина 20 ще се проведат куклени спектакли „Лека нощ, съкровище“ на Държавен куклен театър „Дора Габе“. \r\n***\r\nОт 18.30 часа на площад „Свобода” се организира протест „Да спасим Пирин”.\r\n***\r\nОт 17.30 часа в Градската галерия в Казанлък ще бъде представена изложбата  „Майстора и Кюстендилска изобразителна школа“. \r\n***\r\nОт 10.00 часа в зала „Васил Караиванов“ Общинският съвет ще проведе първото си редовно заседание за 2018 година. На заседанието предстои да бъде приет бюджета на Община Карлово за 2018 година.\r\n***\r\nОт 14.00 часа в заседателната зала на сградата на Община Кюстендил ще се проведе заседание на Общински съвет - Кюстендил.\r\n***\r\nОт 17.30 часа в читалище „Братство” ще се проведе възпоменателна вечер по повод 130 години от рождението на Иван Момчилов.\r\n***\r\nОт 11.30 часа ще се проведе съвместна пресконференция  с ОДМВР  в заседателната зала на Община Перник, относно паркирането и сигурността на гражданите по време на фестивала.\r\n***\r\nОт 09.00 часа в зала 10 на Окръжен съд – Пловдив ще се проведе съдебно заседание по делото срещу подсъдимия Венцеслав К., срещу когото е повдигнато обвинени за убийство. \r\n***\r\nОт 09.30 часа, в зала 3 на Окръжен съд-Пловдив ще се проведе съдебно заседание по делото срещу подсъдимия Красимир Г., обвинен в закана за убийство. \r\n***\r\nОт 11.00 в клуба на БТА на бул. \"Шести септември\" ще се състои съвместна пресконференция на ПП ДСБ и \"Да, България\". Ще участват лидерите на двете формации, ген. Атанас Атанасов и Христо Иванов, и председателите на местните структури Йордан Иванов и Веселина Александрова.\r\n***\r\nОт 10.00 часа в ДГ „Чучулига“, намираща се на ул. „Иглика“ №2, ще се проведе заключителна пресконференция по проект „Различни заедно вървим по пътя към училището родно“, с бенефициент ДГ „Чучулига“, гр. Русе, и партньори Община Русе и Фондация „Устойчиво общество“.\r\n***\r\nОт 18.00 часа в зала 1 на на Читалище „Христо Ботев – 1871“ – Смолян ще се проведе концерт на класовете по пиано, акордеон и пеене.\r\n***\r\nОт 18.00 часа в залата на първия етаж на РБ „Захарий Княжески“ ще бъде представена новата книга на Йордан Стоев (Даки). \r\n***\r\nОт 19.00 часа в Драматичен театър „Гео Милев“ - Стара Загора ще се проведе спектакълът  „За сушата и сватбите“ по Елин Пелин. \r\n***\r\nОт 19.30 часа в Кукления театър в Стара Загора  ще бъде представен спектакъла „Животът бяс“ по текстове на Ф. М. Достоевски.\r\n***\r\nОт 17.00 часа в Славейковото училище ще бъде открита изложба „Един миг мечтан цели пет столетия“, посветена на 140 години от Освобождението на Търговище. \r\n*** \r\nОт 09.00 часа в зала 306 в сградата на общината ще се състои заседание на Общински съвет- Шумен.", "date": "2018.01.24", "title": "Предстоящи събития в страната за 25 януари (Агенция „Фокус“)"}
{"url": "http://www.focus-news.net/news/2018/01/24/2481100/bivshiyat-britanski-premier-deyvid-kameran-brekzit-ne-varvi-tolkova-zle-kolkoto-si-mislehme.html", "text": "Бившият британски премиер Дейвид Камерън, който подаде оставка след референдума за излизането на Великобритания от Европейския съюз, заяви, че Брекзит не върви толкова зле, колкото хората са мислели че ще бъде, предава Reuters. По времето в което бе министър-председател, Камерън смяташе, че ако страната му излезе от ЕС, това би довело до тежка финансова криза. \r\nВ рамките на Световния икономически форум в Давос в сряда обаче, бившият премиер е отбелязал, че „това беше грешка, но не и катастрофа“. Според Камерън, „нещата вървят не толкова зле, колкото първоначално смятахме“. : Цанко Цолов", "date": "2018.01.24", "title": "Бившият британски премиер Дейвид Камерън: Брекзит не върви толкова зле, колкото си мислехме"}
{"url": "http://www.focus-news.net/news/2018/01/24/2481101/veliko-tarnovo-224-kursanti-shte-prieme-natsionalniyat-voenen-universitet-vasil-levski-prez-uchebnata-20182019-godina.html", "text": "224 курсанти ще приеме Националният военен университет „Васил Левски“ през учебната 2018/2019 година. Това е заявката, направена от Министерство на отбраната, обясни за Радио „Фокус“ – Велико Търново началникът на учебното заведение бриг. ген. Пламен Богданов. По думите му тя отново е висока, но ръководството на университета ще направи всичко възможно, за да я изпълни. „Продължаваме с приема в задочно обучение за придобиване на образователно-квалификационна степен „бакалавър“ по „Военно дело“. Отново имаме държавна поръчка, този път за 33-ма души, като за настоящата учебна година обучаващите се в нея са шестима“, обясни началникът на НВУ. Освен това уточни, че поради недостига на кадри във въоръжените сили, ще бъде разкрита и нова специалност. В нея ще се обучават офицерски кандидати, сержанти и войници, които имат висше образование за придобиване на професионална квалификация по „Военно дело“. „Разработили сме учебни планове за това обучение, което ще продължава година и половина. Идеята е да  приемем 22-ма души“, обясни бриг. ген. Богданов. Отново ще бъдат разкрити места и за кадети в Професионалния сержантски колеж, като бройката не е установена, но тя няма да е по-ниска в сравнение с предходни години.\r\nЛуиза ТРАНЧЕВА", "date": "2018.01.24", "title": "Велико Търново: 224 курсанти ще приеме Националният военен университет „Васил Левски“ през учебната 2018/2019 година"}
{"url": "http://www.focus-news.net/news/2018/01/24/2481102/evrodeputatat-georgi-pirinski-reshavashtoto-predizvikatelstvo-preodolyavane-na-neravenstvata.html", "text": "Днес следобед в Комисията по регионално развитие на Европейския парламент заместник-министър председателят Томислав Дончев представи приоритетите на Българското председателство в областта на сближаването. В изказването си евродепутатът социалист Георги Пирински подчерта, че политиката на сближаване е основният инвестиционен инструмент на Европейския съюз и именно чрез целенасочени инвестиции следва да се постига намаляване на различията и растеж и заетост във всички региони. В тази връзка той привлече вниманието към необходимостта от нова стратегия за индустриализация на ЕС, отразяваща реалностите на протичащата нова индустриална революция. Това съобщиха от пресофиса на евродепутата.\r\nПирински наблегна и на необходимостта от запазване и развитие на ролята на Европейския социален фонд като част от общата кохезионна политика. Що се отнася до приходната част на бюджета на ЕС, според българския евродепутат, е нужно да се предприемат решителни мерки за въвеждане на данък върху финансовите транзакции, както и за плащането на дължимите данъци от страна на крупните многонационални корпорации, реализиращи дейността си в страните членки на ЕС.\r\nПирински също подчерта, че Европейският парламент вече прие Резолюция за ключовите елементи на новата кохезионна политика, която очертава основните параметри за обновяване и развитие на тази политика през следващия програмен период за успешно преодоляване на иначе задълбочаващите се различия в рамките на ЕС.", "date": "2018.01.24", "title": "Евродепутатът Георги Пирински: Решаващото предизвикателство - преодоляване на неравенствата"}
{"url": "http://www.focus-news.net/news/2018/01/24/2481103/predsedatelyat-na-pg-na-gerb-tsvetan-tsvetanov-razgovarya-s-evrokomisarya-po-tsifrova-ikonomika-i-tsifrovo-obshtestvo-mariya-gabriel.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна в Брюксел с еврокомисаря по цифрова икономика и цифрово общество Мария Габриел, съобщиха от пресцентъра на ПП ГЕРБ. Двамата обсъдиха предстоящата през март в София интерпарламентарна среща на Съвместната група за парламентарен контрол над Европол. На форума се очаква да бъдат приети процедурните правила за парламентарен контрол над дейността на Европол, но също така ще бъдат обсъдени конкретни стъпки за повишаване на киберсигурността и ефективна борба с киберпрестъпленията. В рамките на събитието ще бъдат обсъждани и свързаността на Западните Балкани, както и киберсигурността в региона.\r\nПо време на срещата също така стана ясно, че Европейската комисия ще обяви конкурс за финансиране на експериментални центрове по кибурсигурност в Европа. Очаква се следващата седмица Комисията да обяви пилотен проект на стойност 50 милиона евро за финансиране на Центрове за високи постижения и компетенции в сферата на киберсигурността. Цветан Цветанов изрази увереност, че българските институции в сектор сигурност ще имат капацитета да предложат добри проекти.", "date": "2018.01.24", "title": "Председателят на ПГ на ГЕРБ Цветан Цветанов разговаря с еврокомисаря по цифрова икономика и цифрово общество Мария Габриел"}
{"url": "http://www.focus-news.net/news/2018/01/24/2481104/fokusmakedoniya-aleksis-tsipras-zayavi-che-reshenieto-za-imeto-tryabva-da-udovletvoryava-vsichki-zasegnati-strani.html", "text": "Близо три часа след началото на срещата между премиерите на Македония и Гърция Зоран Заев и Алексис Ципрас в Давос, двамата дадоха пресконференция относно постигнатия напредък в преговорите за т.нар. спор за името, предава македонското издание “Фокус“. Според гръцкия премиер, решението на спора за името трябва да е „ерга омнес“, т.е. да е задоволяващо за всички засегнати страни.\r\n„Трябва да намерим решение на всички проблеми“, заяви Ципрас, като подчерта, че „то трябва да е „ерга омнес“ и в тази връзка мога да кажа, че процесът на предварителните преговори е към края си“.  : Цанко Цолов", "date": "2018.01.24", "title": "„Фокус“(Македония): Алексис Ципрас заяви, че решението за името трябва да удовлетворява всички засегнати страни"}
{"url": "http://www.focus-news.net/news/2018/01/24/2481105/vitsepremierat-valeri-simeonov-ima-propast-v-koalitsionnoto-pravitelstvo-po-otnoshenie-na-kadrite.html", "text": "Има пропаст в коалиционното правителство по отношение на кадрите. Това каза във вечерния блок на Радио \"Фокус\" Валери Симеонов, вицепремиер по икономическата и демографската политика и председател на Националния фронт за спасение на България (НФСБ). Той се аргументира, че има браншове и цели сектори, в които Патриотите нямат присъствие и по този начин не могат да упражняват контрол на взиманите решения. Симеонов даде за пример енергетиката. \"Лично аз ще кажа, че неблагополучията в определени сектори се дължи само на ГЕРБ. Ще ви дам пример, който поставих вчера на политическия съвет, но за съжаление нямаше време да бъде обсъден. В енергетиката няма почти никакви присъствие на Обединените патриоти. В енергетиката продължават да съществуват корупционни схеми, за които съм подал сигнал. Един от тях е случаят с фалшивия търг за купуване на варовик от държавната ТЕЦ „Марица изток“ II, за който съм подал сигнал в прокуратурата, но това е само щрих от картината. Аз бях много шокиран да науча, че в момента се извършва смяна на управителния съвет на най-печелившото предприятие в България - Енергийния системен оператор. Това е предприятието, което генерира годишни печалби от порядъка от 0,5 млрд. лв. Сменя се управителният съвет без да има каквато и да било консултации с коалиционния партньор“, каза вицепремиерът Валери Симеонов. Той допълни, че не поема отговорност, какво ще стане в Електроенергийния системен оператор. Вицепремиерът уточни, че е уведомил за случая премиера Бойко Борисов.", "date": "2018.01.24", "title": "Вицепремиерът Валери Симеонов: Има пропаст в коалиционното правителство по отношение на кадрите"}
{"url": "http://www.focus-news.net/news/2018/01/24/2481106/zoran-zaev-shte-promenim-imeto-na-letishteto-v-skopie.html", "text": "Премиерът на Македония Зоран Заев заяви, че Народното събрание ще гласува за промяна на името на летището „Александър Македонски“ и магистралата в страната носеща същото име, предава македонската агенция Макфакс.Заев е направил изявлението си по време на общата пресконференция със своя колега Алексис Ципрас в Давос, след като двамата разговаряха близо три часа за възможните решения относно т.нар. спор за името между Гърция и Македония. : Цанко Цолов", "date": "2018.01.24", "title": "Зоран Заев: Ще променим името на летището в Скопие"}
{"url": "http://www.focus-news.net/news/2018/01/24/2481107/d-r-madlena-boyadzhieva-kmet-na-teteven-tvardeniyata-na-bsp-za-bezprintsipni-naznacheniya-sa-opit-za-manipulirane-na-obshtestvenoto-mnenie.html", "text": "Във връзка с изнесеното на брифинг на БСП на 21.01.2018 г. по отношение на мен, в качеството ми на кмет на община Тетевен, заявявам че това е опит за внушаване на неверни твърдения и манипулиране на общественото мнение. Това се посочва в позиция на кмета на община Тетевен д-р Мадлена Бояджиева в отговор на твърденията на БСП за „безпринципни назначения“ и „съмнение за нарушаване на процедурите по назначаване, вкл. назначаване на хора без провеждане на конкурс“. „Фокус“ публикува позицията на кмета без редакторска намеса:", "date": "2018.01.24", "title": "Д-р Мадлена Бояджиева, кмет на Тетевен: Твърденията на БСП за „безпринципни назначения“ са опит за манипулиране на общественото мнение"}
{"url": "http://www.focus-news.net/news/2018/01/24/2481108/mkd-makedonskoto-letishte-v-skopie-veche-shte-se-kazva-priyatelstvo.html", "text": "В знак на добра воля и затопляне на отношенията между Македония и Гърция, Скопие ще промени името на летището и международната магистрала в страната, носещи в момента името „Александър Македонски“ на „Приятелство“, това разкри премиерът Зоран Заев след срещата с гръцкия си колега Алексис Ципрас, съобщава македонското електронно издание МКД. : Цанко Цолов", "date": "2018.01.24", "title": "МКД: Македонското летище в Скопие вече ще се казва „Приятелство“"}
{"url": "http://www.focus-news.net/news/2018/01/24/2481109/plyus-info-makedoniya-pregovorite-po-spora-za-imeto-shte-badat-prodalzheni-ot-vanshnite-ministri-na-makedoniya-i-gartsiya.html", "text": "Преговорите по спора за името ще бъдат продължени от външните министри на Македония и Гърция, съответно Никола Димитров и Никос Кодзиас, това са съобщили премиерите Зоран Заев и Алексис Ципрас по време на общата пресконференция, след разговорите засягащи въпроса, проведени в Давос, предава македонската медия „Плюс инфо“ . Според Заев, преговорите за решаване на спора ще продължат, водени от външните министри, но под покровителството на двамата министър-председатели. \r\nОт своя страна Алексис Ципрас изрази своето задоволство от успешната първа среща със своя македонски колега. : Цанко Цолов", "date": "2018.01.24", "title": "„Плюс инфо“ (Македония): Преговорите по спора за името ще бъдат продължени от външните министри на Македония и Гърция"}
{"url": "http://www.focus-news.net/news/2018/01/24/2481110/sofiya-vavezhda-se-vremenna-organizatsiya-na-dvizhenieto-za-izgrazhdane-na-zhilishtna-sgrada-na-ul-kozloduy.html", "text": "Въвежда се временна организация на движението за изграждане на жилищна сграда на ул. \"Козлодуй\", съобщиха от пресцентъра на Столична община. Забранява се влизането на превозни средства в двете посоки по ул. \"Козлодуй\" между ул. \"Цар Самуил\" и ул. \"Братя Миладинови\", както следва: \r\n-\tот 9.00 до 14.00 часа на 25 януари;\r\n-\tот 9.00 до 14.00 часа на 26 януари; \r\n-\tот 9.00 до 14.00 часа на 2 февруари.", "date": "2018.01.24", "title": "София: Въвежда се временна организация на движението за изграждане на жилищна сграда на ул. \"Козлодуй\""}
{"url": "http://www.focus-news.net/news/2018/01/24/2481111/nova-makedoniyamakedoniya-zoran-zaev-i-aleksis-tsipras-otblokiraha-protsesa-po-evropeyskata-integratsiya.html", "text": "Премиерите на Македония и Гърция съответно  Зоран Заев и Алексис Ципрас отблокираха процеса по европейската интеграция, коментира македонското издание Нова Македония. Според вестника, срещата между Заев и Ципрас в Давос е отворила пътя за македонската евроинтеграция. \r\nПо-рано двамата премиери проведоха разговори в швейцарския град Давос, след които македонският премиер обяви, че в знак на добра воля летището и магистралата в страната, носещи в момента името „Александър Македонски“ ще бъдат преименувани на „Приятелство“. \r\n„Това е доказателство, че нямаме териториални претенции към нашия съсед“, обяви Заев, като отбеляза, че от друга страна, „това е нужно за да се покаже нашата добра воля пред ЕС и другите международни институции“.: Цанко Цолов", "date": "2018.01.24", "title": "„Нова Македония“(Македония): Зоран Заев и Алексис Ципрас отблокираха процеса по европейската интеграция"}
{"url": "http://www.focus-news.net/news/2018/01/24/2481112/tihomir-stoitsov-pchelar-vsichki-pchelni-produkti-sa-izklyuchitelno-polezni-za-podsilvane-na-imunnata-sistema.html", "text": "Всички пчелни продукти са изключително полезни за подсилване на имунната система. Това каза пред Радио „Фокус” – Кюстендил Тихомир Стоицов, председател на браншови съюз „Пчела” – Кюстендил. По думите му става въпрос за пчелния мед, прашец и прополис. „Те са много полезни за засилване на имунната система и за предпазване от грип. Освен това те могат да бъдат взимани при възникнало вече заболяване като помощни средства, защото ако се разчита при заболяване от грип само на тях е малко рисково”, каза Тихомир Стоицов. Според него пчелният мед може да се консумира постоянно. При пчелния прашец трябва да се взима по една супена лъжица – двукратен прием на ден. „Ако говорим за клеевата тинктура се взимат по 30-40 капки по два пъти на ден. Тя трябва да се взема преди храна”, каза Тихомир Стоицов. По думите му пчелният прополис изключително много действа върху имунната система и подпомага при зарастването на рани.\r\nВенцеслав ИЛЧЕВ", "date": "2018.01.24", "title": "Тихомир Стоицов, пчелар: Всички пчелни продукти са изключително полезни за подсилване на имунната система"}
{"url": "http://www.focus-news.net/news/2018/01/24/2481113/ministar-krasen-kralev-v-oblastta-na-mladezhta-i-sporta-imame-izklyuchitelno-ambitsiozna-programa.html", "text": "В областта на младежта и спорта имаме изключително амбициозна програма. Това заяви министърът на младежта и спорта Красен Кралев в предаването  по БНТ. Вчера в Брюксел министър Красен Кралев изложи приоритетите на България в областта на младежта и спорта по време на председателството на Съвета на ЕС.  „Изслушването пред комисията на ЕП е едно от най-големите изпитания по време на председателството“, призна министър Кралев и допълни, че това е така, защото едновременно трябва да представиш концепцията и приоритетите, а и \"да се защитиш от различни блиц въпроси, които се задават и от опозицията, и трябва да си максимално изчерпателен\". По думите му страната ни ще успее да се справи. Министър Кралев открои три много важни акцента в приоритетите по време на председателството ни е да се съгласуват позициите на страните членки на ЕС по отношение на Световния антидопингов кодекс. „В сектора \"Младеж\" имаме разработване и приемане на европейска стратегия за младежта“, посочи Кралев и обясни, че през април в София ще се проведе конференция по младежките въпроси. По думите му в борбата срещу употребата на допинг на първо място е превенцията и образованието. Той обясни, че голям проблем е фактът, че подобни стимуланти в България се използват от непрофесионални спортисти и във фитнес залите и то от подрастващи. „Трябва да се обясни на младите, че ефектът, който бързо постигат, приемайки различни субстанции, е краткотраен и нанася непоправими увреждания на тялото“, допълни още министърът.", "date": "2018.01.24", "title": "Министър Красен Кралев: В областта на младежта и спорта имаме изключително амбициозна програма"}
{"url": "http://www.focus-news.net/news/2018/01/24/2481129/pazardzhik-uchenicheskite-sportni-igri-vav-velingrad-zapochvat-v-nachaloto-na-fevruari.html", "text": "14 училища от община Велинград се включват в ученическите спортни игри, съобщи за Радио „Фокус“ – Пазарджик Бояна Кирилова от общинската администрация. Тя обясни, че е проведена работна среща с представители на общинска администрация и учителите по физическо възпитание и спорт от 8 училища от Велинград и 6 от останалите населени места. „Традиционно най-много отбори има за надпреварата във футболния турнир. Останалите спортове са: волейбол, баскетбол, тенис на маса, шахмат и хандбал. В шахмата са подадени заявки от два отбора –  5-7 клас момчета и 8-10 клас юноши, а за хандбал е подадена една заявка от отбор 11-12 клас юноши. Тези три отбора заминават директно на областните стартове през март. Срещите по волейбол, баскетбол и футбол ще се играят на стадиона, както следва: волейбол на 10 и 11 февруари, баскетбол на 24 и 25февруари, а срещите по футбол ще започнат от 12 февруари. Турнирът по тенис на маса  ще се проведе на 21 февруари от 13.30 ч. в НПГГС „Христо Ботев“, допълни Кирилова. Тя каза също, че графиците на срещите ще са ясни до края на седмицата.\r\nВаня НИКОЛОВА", "date": "2018.01.24", "title": "Пазарджик: Ученическите спортни игри във Велинград започват в началото на февруари"}
{"url": "http://www.focus-news.net/news/2018/01/24/2481130/darzhavniyat-glava-rumen-radev-i-vitseprezidentat-iliyana-yotova-otchetoha-parvata-godina-ot-mandata-si-obzor.html", "text": "Президентът Румен Радев и вицепрезидентът Илияна Йотова направиха отчет за работата си през първата година от мандата си. Държавният глава даде висока оценка на назначеното от него служебно правителство с премиер проф. Огнян Герджиков. Румен Радев подчерта, че дейността му като президент през следващата година ще бъде посветена на съхраняване на демократичните права на българите. Според него в идните месеци и години е нужно национално усилие за преодоляване на моралната криза на българското общество. По думите му нейни рожби са и корупцията, и престъпността, и политическата апатия, и настъплението срещу свободата на словото. Радев заяви, че голяма част от усилията му през първата година на „Дондуков“ 2 са били посветени на борбата за изграждане на ефективен антикорупционен модел. Той припомни разсекретяването на консултативните срещи при президента за КТБ, свикването на КСНС за противодействие на корупцията, налагане на вето на Закона за противодействие на корупцията и за отнемане на незаконно придобито имущество. Според държавния глава приетият антикорупционен закон е не просто слаб, но и крие риск от злоупотреби, както и няма да подобри разкриваемостта и наказателното преследване. Радев посочи, че със закона управляващите са изпълнили формално ангажиментите си към Европейската комисия, но не и ангажиментите си към българските граждани. „Видно е, че и занапред борбата с корупцията ще се води от гражданите и медиите“, коментира Радев. \r\nСпоред него Българското председателство на Съвета на Европейския съюз не трябва да суспендира демокрацията. По думите му председателството не е алиби за бездействие по болните за българина теми. Радев уточни, че макроикономическите показатели са добри, но те не могат да скрият други тревожни статистики. Държавният глава обърна внимание на ниското ниво на  чуждестранните инвестиции у нас, продължаващото обезлюдяване на обширни райони от страната и катастрофалните демографски тенденции.\r\nПрезидентът не спести критиките си към управляващото мнозинство и заяви, че парламентарната република атрофира. По думите му обаче, че няма война между институциите, а ценностни различия. Според него е неприемливо това, че е научил от медиите за инициативата на премиера Бойко Борисов и Ангела Меркел по отношение затоплянето на връзките между ЕС и Турция и поканата на държавен глава у нас. Румен Радев подчерта, че сега не е моментът да се ратифицира Истанбулската конвенция.  Според него парламентът все повече се превръща в нотариат, който само официализира решенията на правителството, а когато доверието към Народното събрание отслабва, отслабват и всички останали институции. Според Радев децентрализацията на общините е задължителна стъпка, ако искаме да имаме инициативно и ангажирано гражданско общество и да преодолеем тежките регионални дисбаланси. \r\nЗа тези критики президентът получи отговор от председателя на парламента Цвета Карачнева, която в извънредно изявление заяви, че „катастрофичното говорене изглежда е предпочитано от държания ни глава похват“. Караянчева подчерта, че Радев е прав за ниското обществено доверие в Народното събрание, но коментира: „Този притеснителен факт се дължи на много фактори, но в голяма степен и на грубите и непремерени нападки на държавния глава, който по Конституция трябва да бъде обединител на нацията и да води диалог с останалите институции, а не да раздава обидни квалификации“. „В днешния от тъмен по-тъмен пейзаж, който беше нарисуван от президента една обида успя да се открои в катранено черно - че парламентарната република атрофира. В какъв смисъл г-н президент? Защото парламентарните групи гласуват в синхрон с взети партийни решения, защото мнозинството защитава правителството ли?“, попита Цвета Караянчева.\r\nВъв външнополитически план Румен Радев декларира готовност да продължи активната дейност на Балканите и в Европа за постигане на сигурност, стабилност и просперитет, за пълноценна интеграция на България в европейските структури и инициативи. Той ще настоява и за приемане на закони и бюджет, които да пресекат използването на религията за политически цели и опитите за капсулиране на отделни религиозни общности и подчиняването им на чужди интереси.\r\nПрезидентът обясни, че за първата си година е обнародвал 86 закона, като на пет е наложил вето. Той уточни, че е упражнил това право в интерес на българските граждани, воден от убеждението, че въпросните закони ощетяват и не гарантират правата на хората. Според него българската външна политика трябва да се формира у нас и да се отстоява навън, а не обратното. Румен Радев подчерта още, че през 2018 г., когато се навършват 140 години от Освобождението на България, трябва да се извадят българо-руските отношения от ледената епоха, в които са били заварени от него. По думите му проблемите на личния състав в отбраната остават нерешени, а постигнатото от министъра на отбраната увеличение на заплатите, се е разминало с очакванията. Той допълни, че това, което не е успял да свърши, е да убеди управляващите за ревизия на приетия от тях Национален план за повишаване на разходите за отбрана на 2% от БВП. \r\nОт своя страна вицепрезидентът Илияна Йотова заяви, че недоумява защо българските общности в чужбина са били изключени от темата за европредседателство. Тя обясни, че за съжаление е срещнала една разделена България и един обезверен народ при срещите си с тях. По думите ѝ българските общности могат да бъдат чудесно лоби на България. Според нея България трябва да има категорична позиция от всички институции по отношение на опитите за пренаписване на историята. Йотова коментира и Истанбулската конвенция, като посочи, че е документ, който защитава правата на жертвите на домашно насилие, но експертната дискусия по него още не е започнала. \r\nОтчетът на президента Румен Радев за първата му година на поста бе сред основните теми в кулоарите на парламента. \r\nСпоред ГЕРБ държавният глава е отчел какво е свършило правителството, а не самият той. В международен план управляващите изтъкнаха, че всички срещи на Румен Радев са били благодарение на премиера Бойко Борисов. От ГЕРБ са изненадани от разочарованието на президента за средствата за отбрана, при положение, че на КСНС е аплодирал предложението им за 2% от БВП за отбрана до 2024 година. Тома Биков призова Румен Радев ако с подкрепата на мотивите за вота на недоверие на БСП срещу кабинета желае политическа криза- да го каже ясно. Лидерът на БСП Корнелия Нинова заяви, че президентската двойка е изпълнила със съдържание институцията. Абсолютно последователно е изпълнявала предизборните си обещания. Тя определи отчета им като респектиращ и изтъкна впечатляващата международна дейност на Румен Радев. Корнелия Нинова обясни, че държавният глава е отстоявал националния интерес по въпроси, свързани с националната сигурност и борбата с корупцията. От ДПС оцениха положително първата година на Румен Радев на поста. Според тях държавният глава е имал успешни опити да бъде коректив на законодателната, изпълнителната и на съдебната власт. Мустафа Карадайъ коментира, че Румен Радев се опитва да бъде обединител на нацията, но гласувалите за него имат малко по-големи очаквания.\r\nЛюба АЛЕКСИЕВА", "date": "2018.01.24", "title": "Държавният глава Румен Радев и вицепрезидентът Илияна Йотова отчетоха първата година от мандата си (ОБЗОР)"}
{"url": "http://www.focus-news.net/news/2018/01/24/2481131/the-hill-sasht-nalozhiha-novi-sanktsii-sreshtu-severna-koreya.html", "text": "Американското финансово министерство наложи нови санкции срещу Северна Корея в сряда, свързани с нейната ядрена програма, пише The Hill. \r\n„Хазната продължава методично да предприема действия срещу физически лица или организации, финансиращи режима на Ким Чен-ун и развиването на севернокорейските оръжия“, се казва в становище на финансовия министър Стивън Мнучин, който освен това е подчертал, че в новите наказателни мерки срещу режима в Пхенян са включени и лица и организации, които са позволявали на Северна Корея да избегне част от досегашните санкции. \r\nИзданието пояснява, че обект на новите мерки са девет организации, 16 физически лица и шест кораба. \r\nМинистерството също така разкри, че предприема действия и срещу „незаконни играчи“ в Русия и Китай, тъй като те са действали в нелегалните финансови, петролни или транспортни мрежи на Северна Корея. \r\nНа втори януари, припомня вестникът, президентът Доналд Тръмп изрази своето задоволство от мерките, които неговата администрация предприема срещу Пхенян. В съобщение в социалната мрежа „Туитър“, държавният глава отбеляза, че „санкциите и натиска са започнали да влияят на Северна Корея“, тъй като по неговите думи „войниците бягат към Южна Корея, а „ракетният човек“ (както Тръмп често нарича Ким Чен-ун – бел. прев.) иска да води преговори със Сеул“, като президентът има предвид желанието на Пхенян да проведе разговори на високо равнище с южния си съсед, в резултат на които по-рано през януари стана ясно, че Северна Корея ще изпрати свои спортисти на Зимните олимпийски игри. : Цанко Цолов", "date": "2018.01.24", "title": "The Hill: САЩ наложиха нови санкции срещу Северна Корея"}
{"url": "http://www.focus-news.net/news/2018/01/24/2481132/sashko-anastasovski-kukerska-grupa-ot-grad-veles-r-makedoniya-festivalat-simitliya-drevnata-zemya-na-kukerite-e-izklyuchitelno-vpechatlyavasht.html", "text": "Фестивалът „Симитлия – Древната земя на кукерите“ е изключително впечатляващ. Това каза за предаването „Симитли – минало, настояще и бъдеще“ на Радио „Фокус“ – Пирин Сашко Анастасовски, ръководител на кукерска група от град Велес, Р Македония. „За първи път участвахме на фестивала и много ни хареса, надявам се, че и следващата година ще ни поканят организаторите, за да участваме отново в игрите“, каза още Анастасовски. Той допълни, че групата, с която са били на фестивала е съставена от около 50 души. „Нашата карнавална група е към Фолклорен ансамбъл „Вила“, град Велес като е съставена и от още много други хора, но не всички успяхме да дойдем в Симитли“, добави Анастасовски. Той коментира, че подготовката за участието на фестивали като този в Симитли отнема много време, защото се прави специална хореография. Анастасовски допълни, че за тях е било голямо удоволствие да участват на игрите. „Пожелавам на кмета на Симитли Апостол Апостолов да продължават да поддържат фестивала, защото е много хубав. Дано да го има още много години“, подчерта Анастасовски.\r\nЛивия НИНОВА", "date": "2018.01.24", "title": "Сашко Анастасовски, кукерска група от град Велес, Р Македония: Фестивалът „Симитлия – Древната земя на кукерите“ е изключително впечатляващ"}
{"url": "http://www.focus-news.net/news/2018/01/24/2481133/kyustendil-chitalishte-bratstvo-organizira-kontsert-po-povod-140-godini-ot-osvobozhdenieto-na-grada.html", "text": "Читалище „Братство” организира концерт по повод 140 години от Освобождението на Кюстендил. Това съобщи за Радио „Фокус” – Кюстендил председателят на читалището Иван Андонов. Концертът ще се състои на 29 януари от 18.00 часа в голямата зала на културната институция. „Това е едно голямо събитие и ние ще го отбележим подобаващо”, каза Иван Антонов. В празничния концерт ще участват групи и състави от читалището. Сред тях са музикална компания „Пей сърце”, смесен хор „Братство”, вокална група „Еделвайс”, туристически хор „Осоговско ехо” и други.\r\nВенцеслав ИЛЧЕВ", "date": "2018.01.24", "title": "Кюстендил: Читалище „Братство” организира концерт по повод 140 години от Освобождението на града"}
{"url": "http://www.focus-news.net/news/2018/01/24/2481134/pazardzhik-predstoi-remont-na-parka-i-osnovnoto-uchilishte-v-selo-yunatsite.html", "text": "Поредица от ремонтни дейности са предвидени в пазарджишкото село Юнаците през тази година, като основно ще се постави ограда на парка в населеното място, каза за Радио „Фокус” – Пазарджик Стоян Кузев, кмет на селото. Очаква се финансиране по проект за ремонт на ОУ „Христо Ботев” в селото, както и асфалтиране на 3 улици и чакълиране на още една. „Пътната мрежа в селото е в добро състояние. Останаха още няколко улици, предимно в ромската махала, за асфалтиране. През миналата година бе сложена парна инсталация в сградата на Здравната служба, като всички обществени сгради са в добро състояние”, уточни Кузев. Той припомни, че преди 10 години е направен и основен ремонт на църквата, който е бил за 150 000лв.\r\nАлбена ЖИЛЕКОВА", "date": "2018.01.24", "title": "Пазарджик: Предстои ремонт на парка и основното училище в село Юнаците"}
{"url": "http://www.focus-news.net/news/2018/01/24/2481135/stanka-mihova-rd-sotsialno-podpomagane-blagoevgrad-stotitsi-hora-s-psihichni-razstroystva-i-umstvena-izostanalost-chakat-da-badat-prieti-v-sotsialni-tsentrove-iz-strana.html", "text": "Стотици хора с психични разстройства и умствена изостаналост чакат да бъдат приети в социални центрове из страна. Това каза за Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. По думите ѝ голям е и броят на желаещите да бъдат настанени в центрове в област Благоевград. „Тези хора не са само от нашата област, те са от цялата страна. При предоставянето на този вид услуга няма райониране, така че всеки, подал молба, може да бъде настанен при нас“, каза още Михова. Тя добави, че дирекцията няма право да откаже молба за настаняване, ако има свободен капацитет. „В област Благоевград Дом за възрастни с психични разстройства има в село Раздол. Там е само за жени. А център от новия тип – Център за настаняване от семеен тип, които са по-малки като капацитет, имаме два на мястото на Дома в село Петрово. Те са с капацитет 15 и 13. Смея да твърдя, че центовете са изключително модерни. Те бяха създадени след реформиране на Дома за деца в село Петрово“, допълни Михова. Тя коментира, че по отношение на децата няма подобен проблем. „При децата нямаме чакащи. Центровете, които се разкриха в цялата страна, обхванаха нуждите на най-малките и така проблемът беше решен“, посочи Михова.\r\nЛивия НИНОВА", "date": "2018.01.24", "title": "Станка Михова, РД „Социално подпомагане“ – Благоевград: Стотици хора с психични разстройства и умствена изостаналост чакат да бъдат приети в социални центрове из страна"}
{"url": "http://www.focus-news.net/news/2018/01/24/2481136/veliko-tarnovo-ot-24-fevruari-zapochva-kampaniyata-za-priem-na-studenti-i-kursanti-v-nvu-vasil-levski-za-uchebnata-20182019-godina.html", "text": "От 24 февруари започва кампанията за прием на студенти и курсанти в Националния военен университет „Васил Левски“ за учебната 2018/2019 година. Предварителният й етап ще продължи до 11 май, заяви за Радио „Фокус“ – Велико Търново началникът на висшето учебно заведение бриг. ген. Пламен Богданов. Той уточни, че основите изпити ще се проведат в периода от 11 юни до 7 юли. „Реално Приемната комисия ще проведе заседание на 9 юли, а на 11 юли излиза първо класиране за прием на студенти и курсанти. Предвидили сме провеждането на редица предварителни изпити – в осем града на България. Това са Кюстендил, Монтана, Пловдив, София, Бургас, Стара Загора, Сливен и Хасково, както разбира се и в трите факултета – Велико Търново, Шумен и Плевен“, обясни началникът на НВУ. Конкретните дати и подробности за кампанията са поместени на сайта на университета.\r\nМедицинските прегледи във Военномедицинска академия започват от началото на февруари.\r\nЛуиза ТРАНЧЕВА", "date": "2018.01.24", "title": "Велико Търново: От 24 февруари започва кампанията за прием на студенти и курсанти в НВУ „Васил Левски“ за учебната 2018/2019 година"}
{"url": "http://www.focus-news.net/news/2018/01/24/2481137/aleksandar-damovski-mkd-i-v-gartsiya-i-v-makedoniya-ima-raznoglasiya-mezhdu-upravlyavashti-i-opozitsiya-po-otnoshenie-na-imeto.html", "text": "И в Гърция, и в Македония има разногласия между управляващи и опозиция, затова все още е рано за оптимистично решение на спора за името, коментира в интервю за Радио „Фокус“ Александър Дамовски, главен редактор на електронното издание МКД. Той уточни, че много фактори оказват влияние върху процеса на преговори за името на Македония: протестите в Солун, всекидневните коментари в медиите на двете държави, както и позицията на Църквата в Гърция.  \r\n„Много силна и влиятелна е позицията на Църквата в гръцкото общество. На протестите в Солун видяхме много владици, които подкрепят идеята Македония да не присъства в новото име, твърда позиция, която е невъзможна за компромис. Очаква се на заседание Синодът на Гръцката православна църква да излезе с официално решение по въпроса. Има разногласия и в Църквата: някои владици са против участието на свещеници в протестите, но други свещеници вече участваха в протестите, даже в по-малки населени места имаше протести само на свещеници, които, излезли на улицата, викаха „Македония е гръцка!“, коментира Дамовски.", "date": "2018.01.24", "title": "Александър Дамовски, МКД: И в Гърция, и в Македония има разногласия между управляващи и опозиция по отношение на името"}
{"url": "http://www.focus-news.net/news/2018/01/24/2481138/blagoevgrad-kuhnyata-v-selo-gabrene-kam-tsdg-prolet-selo-skrat-se-nuzhdae-ot-osnoven-remont.html", "text": "Кухнята в село Габрене към ЦДГ „Пролет“ - село Скрът се нуждае от основен ремонт. Това каза за Радио „Фокус“ – Пирин директорът на институцията Елена Динева. По думите ѝ останалата част от материалната база на детската градина е в много добро състояние. „Благодарение на предишният дългогодишен директор‚ който допринесе да се направят много промени, за да се обнови детската градина и филиалите ѝ‚ материалната база е почти в отлично състояние. Изключение прави кухнята в село Габрене, която се нуждае от основен ремонт“, каза още Елена Динева. Тя изрази надежда, че в скоро време в кухнята в село Габрене ще бъде реализиран ремонт, за да могат да се похвалят с изцяло модерна и обновена материална база.\r\nЛивия НИНОВА", "date": "2018.01.24", "title": "Благоевград: Кухнята в село Габрене към ЦДГ „Пролет“ - село Скрът се нуждае от основен ремонт"}
{"url": "http://www.focus-news.net/news/2018/01/24/2481139/haaretz-turskiyat-prezident-zayavi-che-shte-prodalzhi-operatsiyata-v-siriya-vapreki-uvelichavashtiya-se-broy-zhertvi-i-riska-ot-konfrontatsiya-sas-sasht.html", "text": "Турският президент Реджеп Тайип Ердоган предупреди в сряда, че страната му ще продължи да разширява и продължава своята военна операция в Сирия до град Манбидж, ход, който може да доведе то сблъсък на турските военни с контингента на САЩ, които са техен съюзник в НАТО. Това пише вестник Haaretz. \r\nВъздушната и наземна операция, която Турция води срещу подкрепяните от САЩ кюрдски „Народни отряди за защита“ (YPG) в региона на Африн, представлява отварянето на нов фронт в сирийската гражданска война, коментира израелското издание, като операция към намиращия се на около 100 километра източно от Африн град Манбидж може да заплаши плановете на САЩ да стабилизират североизточния регион в Сирия, смята редакцията на вестника, който припомня също така, че Анкара започна операция „Маслинова клонка“, тъй като разглежда „Народните отряди за защита“ като продължение на терористичната групировка „Работническа партия на Кюрдистан“, която има около трийсетгодишна история на нелегална дейност в предимно населената с кюрди югоизточна Турция. В същото време „Народните отряди за защита“ за ключов съюзник за САЩ в борбата срещу „Ислямска държава“, като те са и противник на сирийския президент Башар Асад, отбелязва изданието. \r\nПрез месец март 2017 г. американски войници бяха разположени около Манбидж за да предотвратят възможността подкрепяни от Турция и САЩ групировки в района да започнат боеве помежду си. Турция обаче не вижда възможност нейните войници да се сблъскат с американските военни, според говорителя на правителството в Анкара. \r\nВ същото време се увеличава броят на жертвите. По данни на Сирийската обсерватория за човешки права жертвите са десетки. Турски артилерийски обстрел в Африн, както и въздушни удари, доведоха до смъртта на 28 цивилни. Двама цивилни са загинали заради грешка на артилерията на „Народните отряди за защита“, като освен това кюрдската групировка е убила трима турски военни. 48 души от кюрдската групировка са загинали, докато турската армия и подкрепяните от нея групировки са дали 42 жертви. : Цанко Цолов", "date": "2018.01.24", "title": "Haaretz: Турският президент заяви, че ще продължи операцията в Сирия въпреки увеличаващия се брой жертви и риска от конфронтация със САЩ"}
{"url": "http://www.focus-news.net/news/2018/01/24/2481140/predstoyashti-mezhdunarodni-sabitiya-za-25-yanuari-agentsiya-fokus.html", "text": "Първи ден от двудневните преговори относно бъдещето на Сирия, провеждани под егидата на ООН.  Продължава Световният икономически форум в швейцарския град Давос, очаква се американският президент Доналд Тръмп да кацне в курорта в четвъртък.  Министрите на страните-членки на Европейския съюз ще обсъдят проблема с миграцията.  Шести ден от турската операция „Маслинова клонка“ в Африн.  Британският външен министър Борис Джонсън е на посещение в столицата на Саудитска Арабия, където ще се срещне с престолонаследника Мохамад бин Салман.", "date": "2018.01.24", "title": "Предстоящи международни събития за 25 януари (Агенция „Фокус“)"}
{"url": "http://www.focus-news.net/news/2018/01/24/2481141/afp-donald-tramp-prizova-turskiya-si-kolega-da-deeskalira-atakata-v-siriya.html", "text": "Държавният глава на САЩ Доналд Тръмп призова турския си колега Реджеп Тайип Ердоган да ограничи настъплението на армията си срещу кюрдския анклав в Сирия, предава AFP, като се позовава на изявление от Белия дом.\r\nВ рамките на телефонен разговор, американският президент е призовал Ердоган да „деескалира“ атаката срещу Африн и е изразил загриженост относно „деструктивната и фалшива“ антиамериканска реторика, която идва от страна на Турция.Тереза Герова", "date": "2018.01.24", "title": "AFP: Доналд Тръмп призова турския си колега да „деескалира“ атаката в Сирия"}
{"url": "http://www.focus-news.net/news/2018/01/24/2481142/afp-prisadata-na-bivshiya-prezident-na-braziliya-luis-inasio-lula-da-silva-be-uvelichena-na-12-godini.html", "text": "В сряда, 24 януари, съдът в Бразилия потвърди присъдата на бившия президент Луис Инасио Лула да Силва, признат за виновен по обвинения за корупция, и увеличи наказанието му до 12 години лишаване от свобода, предава AFP.\r\nРешението на Апелативния съд е сериозен удар срещу надеждите на Лула да се кандидатира за президентските избори през октомври, отбелязва агенцията. До този момент бившият държавен глава водеше в социологическите проучвания.Тереза Герова", "date": "2018.01.24", "title": "AFP: Присъдата на бившия президент на Бразилия Луис Инасио Лула да Силва бе увеличена на 12 години"}
{"url": "http://www.focus-news.net/news/2018/01/24/2481143/reaktsiyata-na-yohanes-han-na-pregovorite-zaev-tsipras-sreshtata-mezhdu-ministar-predsedatelite-na-makedoniya-i-gartsiya-e-mnogo-dobra-novina.html", "text": "Срещата между министър-председателите на Македония и Гърция (съответно Зоран Заев и Алексис Ципрас) е добра новина. Тя показва смелост, визия и държавническа отговорност. Това написа комисарят по европейска политика за съседство и преговори за разширяване Йоханес Хан в социалната мрежа „Туитър“, отбелязва скопското електронно издание МКД.\r\n„Тази среща на Ципрас и Заев е много добра новина. Показва смелост, визия и държавническа отговорност. Разрешаването на този дългогодишен проблем ще бъде добре за двете страни, за региона и за Европа“, пише Хан в „Туитър“ в първа реакция на след срещата Заев-Ципрас, проведена в кулоарите на Световния икономически форум в Давос. Тереза Герова", "date": "2018.01.24", "title": "Реакцията на Йоханес Хан на преговорите Заев-Ципрас: Срещата между министър-председателите на Македония и Гърция е много добра новина"}
{"url": "http://www.focus-news.net/news/2018/01/24/2481144/xinhua-albaniya-planira-otvaryaneto-na-voennomorski-bazi-za-turistite.html", "text": "Албанските власти планират да отворят за туристи стари военноморски бази в страната, предава китайската информационна агенция Xinhua, като се позовава на информация от Министерството на отбраната в Тирана.\r\nОт ведомството поясняват, че решението е взето с цел разнообразяване на туристическия потенциал на страната и привличането на повече посетители в Албания. Съгласно думите на министъра на отбраната Олта Ксачка, военноморски бази като тези в Шенджин или Пал в северозападната част на страната са важни за Въоръжените сили, но в същото време може да окажат пряко въздействие върху икономическото развитие на Албания, ако бъдат достъпни за туристите. \r\nАгенцията припомня, че през април 2017 г. правителството в Тирана реши да превърне южния остров Сазани в лятна туристическа дестинация. Той е най-големият албански остров с площ от 5,7 квадратни километра, но е необитаем. След Втората световна война, Сазани става част от военноморската база \"Пашалиман\". Тереза Герова", "date": "2018.01.24", "title": "Xinhua: Албания планира отварянето на военноморски бази за туристите"}
{"url": "http://www.focus-news.net/news/2018/01/24/2481145/argophilia-balgariya-e-posreshtnala-edin-milion-gratski-turisti-prez-parvite-10-mesetsa-na-2017-godina.html", "text": "През първите 10 месеца на предходната година България, една от любимите дестинации на гърците, е посрещнала над един милион туристи от южната си съседка, съобщава специализираният интернет сайт за пътувания в Източна Европа Argophilia.\r\nСъгласно разпространената информация, ръстът спрямо същия период на 2016 г. е над осем процента. Броят на българите, посетили Гърция в разглеждания период, е бил над 1 250 млн. \r\nСайтът отбелязва, че съответните данни са приведени в рамките на работна среща между българския министър на туризма Николина Ангелкова с гръцкия й колега Елана Кунтура, която се е състояла по-рано през януари в рамките на най-голямото туристическо изложение в Испания - FITUR. По време на семинара министрите са обсъдили възможностите за развитието на съвместни туристически проекти. В тази връзка министър Ангелкова е подчертала, че може да бъдат създадени общи продукти в областта на културно-историческия, фестивалния, уелнес и религиозния туризъм.\r\nДруга тема на разговора е била обмяната на опит и добри практики в рекламата и маркетинга с цел стимулиране на туризма в двете страни. Участието на България и Гърция в международни панаири, семинари, изложения и конференции също е било обсъдено в рамките на срещата между Ангелкова и Кунтура.\r\nВнимание е обърнато и на възможностите за реализирането на повече бизнес инициативи в областта на туризма. Сайтът подчертава, че България вече е изработила Карта на инвестиционните проекти, Министерството на туризма активно популяризира пред потенциалните чуждестранни инвеститори в сектора. Основната цел е България да се превърне в целогодишна туристическа дестинация, която предлага качествен и конкурентен продукт, е подчертала министър Ангелкова. Тереза Герова", "date": "2018.01.24", "title": "Argophilia: България е посрещнала един милион гръцки туристи през първите 10 месеца на 2017 година"}
{"url": "http://www.focus-news.net/news/2018/01/24/2481146/greek-reporter-politicheskoto-naprezhenie-mezhdu-sasht-i-turtsiya-mozhe-da-stimulira-gratskiya-turizam.html", "text": "Гръцкият туризъм може да извлече дивиденти от политическото напрежение между САЩ и Турция, което да доведе до увеличаване на броя на посещенията в страната на граждани от тези две страни, коментира Greek Reporter.\r\nТурците почиват често в западната им съседка. В началото на декември бе съобщено, че броят на онези то тях, които са посетили Гърция през 2017 г., може би надхвърля един милион души. Близостта и наличието на специални визи, които позволят лесен достъп на турците до ключови дестинации - особено на островите, гарантират на Гърция постоянен интерес от страна на турските гости. \r\nАмериканските туристи също имат важно значение за туристическия сектор на Гърция. По-рано тази година медиите в страната публикуваха предварителни данни, съгласно които през 2017 г. броят на туристите от САЩ в Гърция вероятно варира около 900 хил. души. Ако информацията бъде потвърдена от статистическата служба на страната, то ръстът ще бъде изключително значим с оглед на факта, че през 2015 г. южната ни съседка е била посетена от 750 250 американски туристи.\r\nПри всички положения обаче кризата в двустранните отношения между Вашингтон и Москва може да бъде от полза за Гърция. По-рано този месец Държавният департамент на САЩ издаде предупреждение за гражданите, в което бе съобщено за опасност от \"тероризъм и произволни задържания\" при посещение в Турция. В отговор правителството в Анкара наложи същата мярка. \r\nЗа разлика от Турция, в първите седмици на януари Гърция бе определена като една от най-сигурните държави за американските пътешественици. Според нова система, която Държавният департамент на САЩ наложи неотдавна, Гърция попада сред държавите от \"ниво 1\", т.е. такива, в които американските граждани следва да прилагат \"нормални предпазни мерки\". \r\nАко отношенията между Вашингтон и Анкара продължават да се влошават, то гражданите на двете страни биха могли да изберат Гърция като алтернативна дестинация за безопасна, слънчева и достъпна почивка.Тереза Герова", "date": "2018.01.24", "title": "Greek Reporter: Политическото напрежение между САЩ и Турция може да стимулира гръцкия туризъм"}
