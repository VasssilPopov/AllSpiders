{"url": "http://www.focus-news.net/news/2017/12/08/2465520/afp-izstrelyana-ot-ivitsata-gaza-e-popadnala-v-izraelskiya-grad-sderot.html", "text": "Израелската армия съобщи, че палестинска ракета, изстреляна от Ивицата Газа, е попаднала в южния израелски град Сдерот, предава  AFP.\r\nИзраелските въоръжени сили отказаха да дадат коментар дали има възможни щети и жертви. Това е третото ракетно нападение за деня заради това, че президентът на САЩ Доналд Тръмп призна Ерусалим за столица на Израел.  Виктор Турмаков", "date": "2017.12.08", "title": "AFP: Изстреляна от Ивицата Газа е попаднала в израелския град Сдерот"}
{"url": "http://www.focus-news.net/news/2017/12/08/2465488/vidin-obshtinata-startira-blagotvoritelna-kampaniya.html", "text": "Община Видин стартира благотворителна кампания, съобщиха от пресцентъра на Общината. Инициативата, която започва в навечерието на коледните празници, е под наслов „Дар за храма”. Нейната цел е да се съберат необходимите средства за изписването на иконите в параклиса „Възнесение Господне” във видинското село Търняне. Той е изграден през 2005 година, но не е завършен напълно и не може да изпълнява пълноценно своите функции. \r\nКутии за събиране на дарения са поставени в Центъра за услуги и информация на граждани в административната сграда на Община Видин (площад „Бдинци“ №2) и в търговски обект на ул. „Градинска“ №13. Намерението е със събраните до пролетта на следващата година пари да започне изписването на параклиса, а в навечерието на Коледа през 2018 г. той да бъде готов.\r\nС благотворителната инициатива Община Видин иска да привлече вниманието към хората от едно малко селце на територията й и да върне надеждата им, че доброто съществува.", "date": "2017.12.08", "title": "Видин: Общината стартира благотворителна кампания"}
{"url": "http://www.focus-news.net/news/2017/12/08/2465489/reuters-velikobritaniya-prizova-sasht-da-predlozhat-podroben-plan-za-reshavane-na-situatsiyata-mezhdu-izrael-i-palestinskata-avtonomiya.html", "text": "По време на извънредната среща на Съвета за сигурност на ООН в петък, Великобритания е призовала САЩ да предложат задълбочен проект за установяване на мир между Израел и Палестинската автономия, предава Reuters. Британският представител в организацията Матю Райкрофт е заявил, че действията на американския президент Доналд Тръмп „не помагат“ за установяване на мир в региона.\r\n„Силно окуражаваме американската администрация да предложи задълбочен проект\", третиращ израелските и палестинските претенции, заяви още Райкрофт, като подчерта, че Великобритания също ще направи всичко възможно за да помогне за успокояването на ситуацията. Агенция „Фокус“ припомня, че осем страни свикаха извънредно заседание на Съвета за сигурност на ООН, насрочено за петък, след като в сряда американският президент Доналд Тръмп предизвика остра международна реакция, признавайки Ерусалим за столица на Израел. Като отговор в Палестинската автономия, която също претендира градът да бъде нейн център, бяха организирани масови протестви, като се стигна и до сблъсъци с израелските сили за сигурност.  Цанко Цолов", "date": "2017.12.08", "title": "Reuters: Великобритания призова САЩ да предложат подробен план за решаване на ситуацията между Израел и Палестинската автономия"}
{"url": "http://www.focus-news.net/news/2017/12/08/2465490/prizivat-na-redzhep-tayip-erdogan-za-reviziya-na-lozanskiya-dogovor-i-reaktsiite-v-balgariya-obzor.html", "text": "На 7 декември президентът на Турция Реджеп Тайип Ердоган пристигна в Гърция за своето двудневно посещение. Подобно събитие не се приема за необичайно за отношенията между две съседски държави, но породи големия очаквания и у двете страни, защото Ердоган е първия президент на Турция, който посещава Атина от 1952 година насам. Официалната част на посещението на турския президент започна със среща с гръцкия му колега Прокопис Павлопулос, но тя бе белязана от противоречие  във встъпителните им слова в президентския дворец в Атина. Причина за това стана медийна изява на Ердоган, в която той намекна за „актуализация“ на подписания през 1923 г. Лозански мирен договор, който очертава съвременните граници между Турция и Гърция. Аргументът му – подобен ход може да бъде от ползва и на двете страни. Ердоган счита още, че договорът не се прилага на практика и предложи на гръцкия си колега да бъде проучена приложимостта му, което срещна твърдия отказ на Прокопис Павлопулос. \r\nСлучилото се стана повод за множество реакции в България. Министерството на външните работи (МВнР) разпространи официална позиция, в която се посочва, че страната ни винаги се е придържала към принципите на международното право, Устава на ООН и принципите на Заключителния акт от Хелзинки от 1975 г., съгласно които всяка ревизия на международни договори може да се извършава само по взаимно съгласие между страните в съответствие с международноправните норми.\r\n„Надяваме се, че нашите съседи ще продължат по пътя на диалога, основан на европейските ценности и принципи в интерес на мира и сигурността в региона, което бе обсъдено днес на среща с посланика на Република Турция в МВнР. България смята, че дискусия по мирни договори и съществуващи граници не е от полза за международната общност и стабилността в региона\", се посочва още в позицията на МВнР.\r\nПозиция по темата изрази още вицепремиерът по демографската и икономическата политика Валери Симеонов. В интервю за Bulgaria ON AIR той определи искането за ревизия на договора като „провокация от страна на турския държавен глава“. Според него реакцията на Гърция е оправдана, защото в случая е засегната страна. По думите му „Обединени патриоти“ се обявяват против всякакви претенции и ревизии за териториални граници към настоящия момент на Балканите. „Това би било взривоопасно. България може да има много по-основателни искания към териториите на Македония, но все пак сме подписали Договор за добросъседство. Трябва да запазим добрите си отношения с тях“, аргументира се вицепремиерът. \r\nНапълно сходна бе позицията и на министърa на отбраната Красимир Каракачанов, според когото повод за притеснение е всяко изявление за промяна на международни договори, особено когато става въпрос за територии. \r\nПредседателят на ПГ на „БСП за България“ и лидер на партията Корнелия Нинова също изрази становище. Тя написа в социалната мрежа „Фейсбук“, че изявлението на турския президент Ердоган в посока на преразглеждане на договора от Лозана е неприемливо. „То генерира напрежение и повлиява негативно, що се отнася до стабилността и сигурността в целия регион, както и спрямо сътрудничеството на двустранна и многостранна основа“, пише още Корнелия Нинова и да бъде зачитано международното право и принципите на равнопоставеност и добросъседство.\r\nКоментар по темата, в интервю за предаването „Това е България“ на Радио „Фокус“, направи и историкът проф. Пламен Павлов. Той припомни, че искането на Ердоган  за преразглеждане на договора е поставено не за първи път, а веднъж вече правителството, с външен министър Даниел Митов, е реагирало с протестна нота. Според проф. Павлов действията на турския президент, които той определи като провокация, неслучайно съвпадат с провеждащия се на високо равнище в София форум за регионалното развитие на Балканите. „Виждаме, че президентът Ердоган продължава последователно да провокира напрежение в тристранните гръцко-турско-български отношения и ние трябва да изразим неудовлетворението си от това, което се предлага без дори да бъде консултирана България по никакъв начин. Лозанският мир третира и границата с България“, аргументира се историкът.\r\nИван ЛАЗАРОВ", "date": "2017.12.08", "title": "Призивът на Реджеп Тайип Ердоган за „ревизия“ на Лозанския договор и реакциите в България (ОБЗОР)"}
{"url": "http://www.focus-news.net/news/2017/12/08/2465491/reuters-rastat-na-rabotnite-mesta-v-sasht-prodalzhava-i-prez-noemvri.html", "text": "Американското правителство е отчело продължаващ ръст на работните места и спад на безработицата в страната и през ноември, предава Reuters. Данните позволиха на анализатори да прогнозират стабилен ръст на икономиката без нуждата от фискална подкрепа.\r\nСпоред официални данни, през изминалия месец са открити нови 228 хил. работни места. Ноемврийската информация е първата, в която ураганите, ударили САЩ септември не играят роля, тъй като за предишните два месеца осигурените работни места в строителството и ремонтните дейности бяха повлияни от нанесените от природните бедствия щети. \r\nНивото на безработицата е 4,1%, което е най-ниското от 17 години насам.  Цанко Цолов", "date": "2017.12.08", "title": "Reuters: Ръстът на работните места в САЩ продължава и през ноември"}
{"url": "http://www.focus-news.net/news/2017/12/08/2465492/50-000-elhichki-za-koleda-shte-predostavyat-darzhavnite-gorski-predpriyatiya.html", "text": "През тази година държавните горски предприятия и техните териториални поделения - горски и ловни стопанства, могат да предложат за нуждите на пазара, в зависимост от търсенето близо 50 000 дръвчета за Коледа. Това съобщиха от пресцентъра на МЗХГ.\r\nБлизо 37 000 от тях са предвидени да бъдат отсечени, а други 12 300 – ще са със запазена  коренова система  в контейнери, с възможност за засаждане при подходящи условия напролет.\r\nТрадиционно в горските територии – държавна собственост, коледните елхи се добиват от специално създадени плантации и горски разсадници, при извършване на отгледни сечи, както и от върховете и клоните на отсечените дървета при други видове сечи.\r\nКоледни елхи се предлагат на пазара и от частни и общински предприятия.\r\nЗакупените на едро дръвчета от търговците, следва да са придружени от превозен билет, като към стеблата са закрепени неподвижно контролни пластини, чиито номера са вписани в билета. Всяка законнопридобита елха от разсадник, земеделски земи, частна или държавна горска територия, трябва да има контролна пластина с индивидуален номер. Пластините са с правоъгълна или овална форма и имат лента за еднократно неразглобяемо захващане към ствола на коледните елхи. Захващането се извършва под второто разклонение на клоните от върха на елхата. Изработени са от пластмаса с бял или жълт цвят, като всяка пластина има серия, която се състои от една главна буква и пореден номер от шест цифри. Този индивидуален номер е част от превозния билет на търговеца, закупил дръвчетата.\r\nГражданите трябва да следят само за наличието на пластини на закупените от тях дръвчета, но при желание могат да поискат от търговците да им покажат и съответния превозен билет.\r\nЗа елхите, които са със закрита коренова система в контейнери, не е задължително поставянето на пластините.\r\nПри контролните проверки горските инспектори ще обръщат особено внимание на истинността и законността на предлаганите на пазара коледни дръвчета, предвиждат се засилени проверки.\r\nТърговците на коледна зеленина, каквато представляват клонките от дрян или други иглолистни и широколистни дръвчета, също трябва да притежават превозен билет, в който да са описани подробно вида и количеството.\r\nПри констатиране на нарушения на горското законодателство, гражданите могат да подават сигнали на телефон 112.", "date": "2017.12.08", "title": "50 000 елхички за Коледа ще предоставят държавните горски предприятия"}
{"url": "http://www.focus-news.net/news/2017/12/08/2465493/ruse-dvama-dushi-sa-zaginali-pri-katastrofa-v-grada.html", "text": "Двама души са загинали при катастрофа на булевард „България“, предаде bTV. Загиналите са пътували в автомобил, който буквално се е забил в един от стълбовете на уличното осветление. Преди това колата е отнесла разделителната мантинела. Към момента не е ясна самоличността на жертвите. Причината за инцидента все още се разследва. Заради разпилените по платното части пътни полицаи са регулирали движението.", "date": "2017.12.08", "title": "Русе: Двама души са загинали при катастрофа в града"}
{"url": "http://www.focus-news.net/news/2017/12/08/2465494/ria-novosti-postoyanniyat-predstavitel-na-rusiya-v-oon-prizova-za-restart-na-politicheskiya-protses-v-blizkiya-iztok.html", "text": "Постоянният представител на Русия в ООН Василий Небензя, заяви в петък, че е нужен „рестарт“ на политическия процес в „Близкия изток“, предава РИА Новости.\r\nПо време на извънредното заседание на Съвета за сигурност на ООН в петък, Небензя отбеляза: „В тези условия е по-важно от всякога да се рестартира незабавно съдържателният политически процес, целящ създаването на трайно и стабилно решение на проблемите межди Израел и Палестинската автономия“.\r\nНебензя подчерта, че позицията на Русия относно Ерусалим остава непроменена. Според Москва Източен Ерусалим трябва да стане столица на независима палестинска държава, а западната част на града политически център на Израел. Агенция „Фокус“ припомня, че осем страни свикаха извънредно заседание на Съвета за сигурност на ООН, насрочено за петък, след като в сряда американският президент Доналд Тръмп предизвика остра международна реакция, признавайки Ерусалим за столица на Израел. Като отговор в Палестинската автономия, която също претендира градът да бъде нейн център, бяха организирани масови протестви, като се стигна и до сблъсъци с израелските сили за сигурност.  Цанко Цолов", "date": "2017.12.08", "title": "РИА Новости: Постоянният представител на Русия в ООН призова за \"рестарт\" на политическия процес в Близкия изток"}
{"url": "http://www.focus-news.net/news/2017/12/08/2465495/stara-zagora-detski-spektakli-izlozhbi-kontserti-premieri-na-knigi-i-koledarski-festival-vklyuchva-praznichniyat-afish-na-obshtina-kazanlak.html", "text": "Поредица събития, организирани от Община Казанлък и културните институти в града ще съпътстват празничните дни по Коледа и Нова година, каза за Радио „Фокус“ Сребра Касева, началник-кабинет на кмета. Тя поясни, че в Коледния афиш са включени шест театрални спектакъла за деца на Театър „Любомир Кабакчиев“ в съботните дни от 11.00 часа в залата на Информационния център на ул. „Искра“ 4 и един на кърджалийския театър.\r\nВ празничните дни ще бъдат открити 5 изложби, сред които и традиционната на Съюза на българските художници, в която ще бъдат включени и творби на деца от всички школи по изобразителни изкуства към различни институции в Казанлък. Ще бъдат изнесени девет концерта от различни местни читалищни и гостуващи формации. Държавна опера Стара Загора ще гостува на казанлъчани с концерта „С музиката на Вивалди“. В дните до Нова година ще бъдат представени две книги.\r\nНа 24 декември от 11.00 часа на площад „Севтополис“ ще се проведе коледарски фестивал под надслова „Добре ми дошли, коледари“, с участието на коледарски групи от Казанлъшко, Павел баня, Калофер и Камено. На 25 декември от 12.00 часа на площада ще се състои традиционното коледна мегданско хоро на Народно читалище „Жар“.\r\nВ новогодишната нощ на 31 декември от 23.30 часа на площад „Севтополис“ ще започне празничен концерт с участието на оркестър „Казанлък“.\r\nСлавяна ГАЙДАРОВА", "date": "2017.12.08", "title": "Стара Загора: Детски спектакли, изложби, концерти, премиери на книги и коледарски фестивал включва празничният афиш на Община Казанлък"}
{"url": "http://www.focus-news.net/news/2017/12/08/2465496/doncho-barbalov-zam-kmet-na-sofiya-nyama-spetsifichni-razhodi-po-evropredsedatelstvoto.html", "text": "В Столична община постигаме много добър финансов резултат чрез по-добра събираемост и стимулиране на гражданите да плащат съществуващите нива на данъци и такси, защото ако се погледне възможността на общините за промяна на данъчните ставки, ще стане ясно, че те не са толкова големи и чрез мерки за подобряване събираемостта и мотивиране на хората се получава близък до това резултат. Това каза за Радио „Фокус“ Дончо Барбалов, зам.-кмет на София. Според него в доброто планиране и управление на бюджета в София е разковничето за успеха, като ненужните разходи са сведени до нула.\r\n„На практика нямаме специфични разходи по Европредседателството, защото нашият ангажимент към софиянци е постоянен – трябва винаги да поддържаме града чист, да строим, да развиваме инфраструктурата, да поддържаме уличното осветление. Предизвикателството е да се съобразят ремонтните и строителни дейности с графика на мероприятията, за да не си пречат едно на друго, така че това е въпрос на координация, а не на финансов ресурс“, коментира Барбалов. \r\nТой допълни, че се очаква продуктивен диалог с общинските съветници, тъй като предстои проектът за бюджет на Столична община да се обсъди и гласува от тях. Вече е представен проектът на повечето групи в Общинския съвет. Другата седмица предстои още едно представяне, след което има насрочен специален семинар с Общинския съвет, където проектът ще се разгледа в детайли. Не се очакват сериозни обструкции, а положителни диалози и предложения за подобряване, прогнозира зам.-кметът на София Дончо Барбалов.", "date": "2017.12.08", "title": "Дончо Барбалов, зам.-кмет на София: Няма специфични разходи по Европредседателството"}
{"url": "http://www.focus-news.net/news/2017/12/08/2465497/vitsepremierat-valeri-simeonov-tryabva-da-zaemem-po-kategorichna-pozitsiya-po-otnoshenie-prerazglezhdaneto-na-lozanskiya-dogovor.html", "text": "Трябва да се заеме по-категорична позиция по отношение преразглеждането на Лозанския договор, а не да се проявява меко отношение към Турция. Това каза пред Радио „Фокус“ Валери Симеонов, вицепремиер и председател на НФСБ. По думите му от друга страна не бива да се забравя, че Турция е наша съседка и към настоящия момент отношенията ни с нея са на доста добро ниво. В резултат на това се дава тласък на икономическите връзки и добър знак към бизнеса на двете страни, което е важно за нас, защото Турция има огромен пазар. По думите на вицепремиера Валери Симеонов България трябва да си гледа интереса, но в никакъв случай не бива това да бъде за сметка на политически или дипломатически отстъпки, защото сме суверенна държава, член на ЕС. „От НФСБ лично аз бях този, който инициира изграждането на ограда с Турция, преди още да има бежански поток. Още през 2011 г. бе записано в програмата на НФСБ изграждането на ограда с Турция и това не бе случайно“ коментира вицепремиерът. Той допълни, че трябва да държим на нашия суверенитет и национално достойнство и да не допускаме провокации, каквито бяха допускани досега мълчаливо. Като такива той даде за пример посещението на Бекир Боздак без нужните дипломатически разрешения, тържествените вечери, на които присъстваше и тогавашния президент Плевнелиев. Близката история е богата на такива реверанси и ибрикчийско поведение, обобщи Симеонов.", "date": "2017.12.08", "title": "Вицепремиерът Валери Симеонов: Трябва да заемем по-категорична позиция по отношение преразглеждането на Лозанския договор"}
{"url": "http://www.focus-news.net/news/2017/12/08/2465498/ministar-predsedatelyat-boyko-borisov-pristigna-v-belgrad-za-sreshtata-na-saveta-za-satrudnichestvo-na-visoko-ravnishte-mezhdu-sarbiya-balgariya-gartsiya-i-rumaniya.html", "text": "Пристигнах в Белград, където ще участвам в среща на Съвета за сътрудничество на високо равнище между Сърбия, България, Гърция и Румъния. Това публикува в личния си профил в социалната мрежа \"Фейсбук\" премиерът Бойко Борисов.", "date": "2017.12.08", "title": "Министър-председателят Бойко Борисов пристигна в Белград за срещата на Съвета за сътрудничество на високо равнище между Сърбия, България, Гърция и Румъния"}
{"url": "http://www.focus-news.net/news/2017/12/08/2465499/afp-pet-evropeyski-darzhavi-zayaviha-che-premestvaneto-na-amerikanskoto-posolstvo-ot-tel-aviv-v-erusalim-e-v-protivorechie-v-rezolyutsii-na-oon.html", "text": "Великобритания, Франция, Германия, Италия и Швеция заявиха в петък, че преместването на американското посолство в Израел от Тел Авив в Ерусалим е в противоречие с някои от резолюциите на ООН, предава AFP.\r\nОсвен това представители на петте държави смятат, че признаването на Ерусалим за израелска столица от страна на САЩ  „не е полза за мирния процес в региона“. \r\nИзявлението им е направено по време на извънредно заседание на Съвета за сигурност на ООН в петък, свикано след като в сряда американският президент Доналд Тръмп призна Ерусалим за столица на Израел, предизвиквайки остра международна реакция и протести от страна на Палестинската автономия и арабските държави.  Цанко Цолов", "date": "2017.12.08", "title": "AFP: Пет европейски държави заявиха, че преместването на американското посолство от Тел Авив в Ерусалим е в противоречие в резолюции на ООН"}
{"url": "http://www.focus-news.net/news/2017/12/08/2465500/ep-v-strasburg-shte-debatira-v-sryada-za-vlizaneto-na-balgariya-rumaniya-i-harvatiya-v-shengen-obzor.html", "text": "Европейският парламент (ЕП) в Страсбург ще дебатира в сряда за влизането на България, Румъния и Хърватия в Шенген. Пленарното заседание ще започне в 16.00 часа българско време. Това съобщи на пресконференция евродепутатът и президент на ПЕС Сергей Станишев, който е и инициатор на предложението. Според него още през 2011 г. са изпълнени критериите за членство на страната ни и това е последната възможност преди българското председателство да се отправи много ясно политическо послание от европарламента към Европейския съвет и към страните членки по отношение на членството на България, Румъния и Хърватия в Шенген с оглед укрепването на европейските граници и на общата сигурност. „Вече 6 години по чисто конюнктурни и политически съображения на една, друга или трета страна се отлага решение на Европейския съвет, което само по себе си е скандално. Много е важно България да клони към ядрото, за да не бъде изтласкана в периферията. Това е много сериозна опасност за страната ни. Това означава членство в Шенген, стартиране на подготовката ни за членство в еврозоната. Трябва да имаме национален план за подготовка“, заяви Сергей Станишев и уточни, че тази седмица е имало председателски съвет, който е одобрил този дебат и той вече ще се случи. Той е имал среща и с Антонио Таяни, с когото също са обсъдили въпроса, като е била изразена подкрепа от негова страна. Лидерът на ПЕС уточни, че се е чул с лидерите на останалите делегации от България, за да се координират и всеки да си свърши работата в своята парламентарна фракция. Станишев изрази надежда в края на следващата година и трите страни да станат членове на шенгенското пространство. \r\nПо отношение на механизма за проверка и сътрудничество, Станишев коментира, че е загубил ролята си на двигател на реформи, изчерпал се и не дава силна добавена стойност. Той изрази надежда през следващата година да се извършат необходимите вътрешни реформи в областта на правосъдието и вътрешната сигурност, за да отпадне към следващите европейски избори и механизмът за сътрудничество и проверка. Според него този механизъм е загубил своята инерция и роля на двигател на реформи. По думите му в много отношения той се е превърнал в едно рутинно упражнение и за ЕК, и за правителствата, поради липса на ясни критерии от самото начало на този механизъм. „Бяха сложени едни плаващи критерии и в крайна сметка се превърна в инструмент за неравноправно третиране на България и Румъния. Не, че ние нямаме нашите проблеми в тази област като корупция, организирана престъпност. Напротив, но механизмът вече не дава силна добавена стойност“, коментира Станишев и подчерта, че е необходим общоевропейски механизъм, който да засяга всички. Той добави, че в много страни като Полша и Унгария се погазват основни европейски принципи на политическите стълбове на ЕС. \r\nСергей Станишев коментира и съставянето на правителство в Германия, като посочи, че няма намерение да се меси, защото ГДСП добре разбира своята отговорност и пред Германия, и пред Европа. „И от нашето семейство сме убедени, че едно германско правителство със социалисти ще бъде много по-добро от германско правителство без социалисти. Либералите в Германия сега са крайни неолиберали“, посочи той и уточни, че искат да видят силна Германия. „Ще следим много внимателно този процес, но крайното решение ще си го вземат те. Много е важно Европа и европейската тематика поставена на първо място. На първо място за първи път беше Европа. Всички опции за правителство са на масата. Вариантите за предсрочни избори не се изключват, както и правителство на малцинството. Не може да се гадае. Прекалено е сложно и еднозначно“, посочи Станишев. Според него минимум до края на март ще може да се очаква съставяне на правителство. От думите му стана ясно още, че конгресът е възложил на Мартин Шулц да започне разговори с канцлера Ангела Меркел, което ще продължи до средата на януари 2018 г. По думите му след това, ако има добри резултати, ще се премине към мандат за водене на преговори за съставяне на правителство. Накрая ще има партиен референдум дали социалдемократите да влязат в правителството.\r\nСергей Станишев коментира и еврозоната, като посочи, че иска тя да създава условия чрез собствен бюджет за конвергенция между икономиките на страните членки и да предотвратява кризи. \r\nСлед пресконференцията лидерът на ПЕС написа послание върху портрет на Стефан Данаилов. Картината ще бъде подарена на известния актьор и политик по повод 75-ия му рожден ден на 9 декември. \r\nЛюба АЛЕКСИЕВА", "date": "2017.12.08", "title": "ЕП в Страсбург ще дебатира в сряда за влизането на България, Румъния и Хърватия в Шенген (ОБЗОР)"}
{"url": "http://www.focus-news.net/news/2017/12/08/2465501/tass-pone-750-palestintsi-sa-raneni-sled-sblasatsite-s-izraelskata-armiya.html", "text": "След сблъсъци с израелската армия в петък, случили се в северната част на Ивицата Газа и Западния бряг, поне 750 палестинци са ранени, предава ТАСС, като се позовава на данни от палестинския червен полумесец. В това число влизат и хора получили различна степен на отравяне със сълзотворен газ, както и около 50 с огнестрелни рани. Трима от пострадалите са в сериозно състояние, а по-рано бе съобщено, че един човек е застрелян и впоследствие загинал. \r\nМасовите протести в петък бяха предизвикани след като в сряда американският президент Доналд Тръмп призна Ерусалим за столица на Израел.  Цанко Цолов", "date": "2017.12.08", "title": "ТАСС: Поне 750 палестинци са ранени след сблъсъците с израелската армия"}
{"url": "http://www.focus-news.net/news/2017/12/08/2465502/varna-nova-detska-ploshtadka-be-otkrita-v-selo-goren-chiflik.html", "text": "Нова детска площадка бе открита в село Горен чифлик, община Долни чифлик. Това съобщиха за Радио „Фокус“ – Варна от Община Долни чифлик. Средствата за новата детска площадка, която е на стойност 4870,42 лева, са отпуснати от бюджета на Община Долни чифлик.\r\nДетската площадка разполага с две люлки, съоръжение за баланс, клатушка, образователна игра „Аз броя“ и детска маса с пейки.\r\nМарияна ВАЛЕНТИНОВА", "date": "2017.12.08", "title": "Варна: Нова детска площадка бе открита в село Горен чифлик"}
{"url": "http://www.focus-news.net/news/2017/12/08/2465131/bbc-germanskite-sotsialdemokrati-se-saglasiha-da-zapochnat-koalitsionni-pregovori.html", "text": "Германските социалдемократи се съгласиха да започнат преговори със своите бивши коалиционни партньори в лицето на консерваторите на канцлера Ангела Меркел, предаде BBC. Опитите на Меркел да формира правителство след парламентарните избори от септември се провалиха след седмици на преговори с ориентираните към бизнеса „Свободни демократи“ и ляво настроените „Зелени“. \r\nПървоначално лидерът на Социалдемократическата партия Мартин Шулц изключи възможността за сключване на нова коалиция с консерваторите, но промени решението си заради опасността от политическа несигурност и нови избори и в четвъртък партията даде съгласието за старт на разговорите. \r\nДвете партии управляват заедно от 2013 г. , но на септемврийските избори социалдемократите получиха най-лошите си резултати от 1949 г., което бе причината Шулц да даде обещание, че ще премине в опозиция. \r\nВ четвъртък Шулц каза пред членове на своята партия: „Не е нужно да управляваме на всяка цена, но и не трябва да отхвърляме всяко участие в коалицията“. \r\nТой обеща да защитава Европейския съюз и призова до 2025 г. той да се превърне в Обединени европейски щати или в противен случай националистите ще победят. \r\nМеркел каза в отговор, че целта й е по-добри сътрудничество между държавите, вместо федерализиране на Европа. \r\nКоалиционните преговори ще стартират идната седмица и в случай на успех ще доведат до нова „широка коалиция“ между двете партии. При неуспех ще се наложи или формиране на правителство на малцинството на Меркел, или нови избори. Калина Жекова", "date": "2017.12.08", "title": "BBC: Германските социалдемократи се съгласиха да започнат коалиционни преговори"}
{"url": "http://www.focus-news.net/news/2017/12/08/2465132/predstoyashti-sabitiya-za-8-dekemvri-agentsiya-fokus.html", "text": "***\r\nОт 09.00 часа ще започне заседанието на Народното събрание. \r\n***\r\nОт 09.30 часа министърът за Българското председателство на Съвета на ЕС 2018 Лиляна Павлова ще открие кръгла маса на тема „Европейския икономически дневен ред по време на Българското председателство на Съвета на Европейския съюз 2018”, която ще се проведе в зала „Роял 3“ на „София хотел Балкан“. \r\n***\r\nОт 09.00 часа в зала „Мусала 1“ в хотел „Хилтън“ ще се състои официалното представяне на програмата за техническа помощ за малки и средни предприятия по Плана \"Юнкер\". Програмата е на Европейската банка за възстановяване и развитие, Европейският консултантски център по инвестиционните въпроси и Европейският съюз. Събитието ще бъде открито от ръководителя на Представителството на Европейската комисия в България Огнян Златев, директора на ЕБВР за България Лариса Манастърли и директора \"Консултантски Услуги\" към Европейска Инвестиционна Банка Саймън Барнс.\r\n***\r\nОт 09.00 часа 9-и състав на Специализирания наказателен съд ще заседава по делото срещу Илиян О., Емил М и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа Пленумът на Висшия съдебен съвет ще обсъди на извънредно заседание своето участие по проекти, реализирани с финансиране по Оперативна програма „Добро управление“.\r\n***\r\nОт 09.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 16-и състав на Специализирания наказателен съд ще заседава по делото срещу Мирослав С., Данаил А. и др., на които са повдигнати обвинения за изнудване.\r\n***\r\nОт 09.30 часа 4-ти състав  на Административен съд – София ще заседава по\r\nделото срещу отказа на Столичния общински съвет да се проведе референдум заради презастрояването на кв. „Младост“.\r\n***\r\nОт 09.30 часа 2-ри състав на Софийски градски съд ще заседава по делото срещу\r\nлекарите Явор Л., Елена В., Антоний Ф., Александър Ч., Владислав Х. и Христо Ц., обвинени за смъртта на родилката Деяна Г. \r\n*** \r\nОт 10.00 часа в Зала 1 на Столичната община кметът на София Йорданка Фандъкова и зам.-кметът Дончо Барбалов ще представят пред журналисти проектът за бюджет за 2018 година, приоритетите на Столична община и инвестиционната програма.  \r\n***\r\nОт 10.00 часа в зала „Запад“ на Народното събрание председателят на Комисията по взаимодействието с неправителствените организации и жалбите на гражданите Антон Кутев ще разговаря с младежки неправителствени организации и студентски съвети от страната. На срещата ще бъде обсъден внесеният законопроект за промени в Закона за закрила и развитие на културата. \r\n***\r\nОт 11.00 часа в зала „Пресцентър“ в сградата на Министерство на труда и социалната политика ще се проведе пресконференция на тема „Подписване на първите споразумения за отпускане на кредити за стартиране на собствен бизнес“.\r\n***\r\nОт 11.00 часа в Националния пресклуб на БТА ще се проведе пресконференция, организирана от Сдружение „Национална асоциация правна инициатива за отворено управление“, на която ще бъде обявено началото на изпълнението на проекта „Прозрачна и ефективна съдебна система чрез въвеждане на съвременни технологии в българския съд“, финансиран по Оперативна програма „Добро управление”.    \r\n***\r\nОт 11.00 часа Асоциация „Прозрачност без граници” ще отбележи Международния ден за борба с корупцията с официално представяне на резултатите от Третия годишен Индекс на Местната система за почтеност – 2017 в зала „Средец“ на „София Хотел Балкан“.  \r\n***\r\nОт 11.30 часа Софийският районен съд (СРС), ще посрещне ученици от 9. и 10. клас на СУ „Христо Ботев“- град Горна Малина в рамките на програмата „Децата и съдът“. \r\n***\r\nОт 11.30 часа в в Изложбена зала ЦУМ ще бъде открито единадесетото  издание на  търговското изложение „Доверете се на българското”. \r\n***\r\nОт 11.30 часа в Аула Магна на Международното висше бизнес училище ще се проведе първата тържествена церемония по повод връчването на дипломите на Випуск 2018 г. Втората церемония е с начален часа 15.30 часа.\r\n***\r\nОт 13.00 часа 2-ри състав на Специализирания наказателен съд ще заседава по делото срещу Ивайло С., Венцислав Д. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа за четвърти ден медицинският персонал на УМБАЛСМ \"Н.И. Пирогов\" ще протестира пред болничното заведение с искане за оставка на изпълнителния директор проф. Асен Балтов.\r\n***\r\nОт 18.00 часа  в зала „Тържествена“ на Централен военен клуб ще се състои церемонията по връчването на първите годишни награди „Ходжазаде Мехмед Мухйиддин ефенди“ на Висшия мюсюлмански съвет.\r\n***\r\nОт 18.00 часа в галерия „Райко Алексиев“ на ул. „Раковски“ 125 ще бъде открита изложбата  „Hoc est enim corpus meum” на Радослав Мъглов.\r\n***\r\nОт 19.00 часа в Американския център към Столична библиотека ще се проведе церемонията по връчване на годишната награда за превод „Кръстан Дянков“.\r\n***\r\nОт 17.30 часа в Градската библиотека „Паисий Хилендарски“ ще се открие изложба живопис на талантите от ОУ „Петко Каравелов”, както и обща изложба на асеновградски художници.\r\n***\r\nОт 09.30 часа ще се състои пресконференция на Басейнова дирекция „Западнобеломорски район“ (БДЗБР). Събитието ще се проведе в Посетителския център в сградата на адрес бул. „Св.Димитър Солунски” № 66. \r\n***\r\nОт 12.30 часа в зала „Нимфа“ в хотел „Аква“ ще се проведе пресконференция на Президента на КНСБ Пламен Димитров и екип от централата. Темите, които ще бъдат засегнати, са социално-икономическото състояние, доходи и заетост, бюджет 2018г. \r\n***\r\nОт 14.00 часа общинският съветник от ПП ГЕРБ Димитър Колев ще се срещне с граждани в офиса на партията на ул. „Георги Бенковски” №1.\r\n***\r\nОт 13.00 часа на площад „Николай Гяуров” ще се проведе концерт на духовия оркестър „ВИВО МОНТАНА” по повод студентския празник.\r\n***\r\nОт 10.00 часа на закритата писта на стадион „Ивайло“ ще се проведе турнир по лека атлетика под надслов  „Заедно срещу насилието“.\r\n***\r\nОт 16.00 часа в голямата зала на Община Велико Търново ще се проведе рождествен концерт на музикална школа „Елита“.\r\n***\r\nОт 18.00 часа в парк „Марно поле“ в рамките на Коледния базар ще се проведе среща с децата „Златната ножчка“.\r\n***\r\nОт 19.00 часа ще започне безплатна прожекция на аудио-визуалния спектакъл „Царевград Търнов – звук и светлина“. \r\n***\r\nОт 14.00 часа в Природозащитен център „Натура“ ще се проведе работно ателие „Еко Коледа за Враца“.\r\n***  \r\nОт 10.00 часа в   НЧ „Съединение-1888“ ще бъде представена „Бъдни вечер” - битова изложба. \r\n***\r\nОт 17.00 часа в музея в Градски парк „Свети Георги“ ще бъде открита гостуващата изложба на Столична библиотека „Прабабата на ММС…или очарованието на коледната картичка“.\r\n***\r\nОт 19.00 часа в концертна зала „Добрич“ ще се състои музикално-илюзионен спектакъл на Маг Астор и Ангел Заберски Бенд - „Вълшебства по Коледа“.\r\n***\r\nОт 18.00 часа в спортна зала „Олимпиада” ще се проведе техническа конференция във връзка с предстоящия коледен турнир по футбол в зала. На събитието ще бъде изтеглен жребият и ще се определят часовете на срещите.\r\n***\r\nОт 12.00 часа в офиса на Общинска служба по земеделие, зам.-министър Цветан Димитров ще открие прием на заявления за  предоставяне на минимална помощ de minimis.\r\n***\r\nОт 18.00 часа в читалище „Братство” ще бъде представена книгата „Горчива мъгла” на Огнян Панов.  \r\n***\r\nОт 14.00 часа добродетели ще поставят елхи и ще ги украсят празнично в детските отделения на Окръжна болница „Д-р Георги Странски“. Инициативата се организира от Националното сдружение на сираците в България и платформата „Приятели, Помагайте“ град Плевен.\r\n***\r\nОт 09.00 часа в зала 10 на Пловдивския окръжен съд ще се гледа делото срещу \r\nТаньо Т., обвинен в умишлено убийство, извършено по особено мъчителен начин и с особена жестокост.\r\n***\r\nОт 10.00 часа в зала 10 на Пловдивския окръжен съд ще се гледа делото срещу Рангел Т., обвинен в причиняване на смърт на две лица по непредпазливост ина  средна телесна повреда на трето лице, като деянието е извършено в пияно състояние при шофиране на МПС.\r\n***\r\nОт 10.00 часа в зала 10 на Пловдивския районен съд ще се гледа делото срещу Огнемира К., обвинена в причиняване на имотна вреда в големи размери.\r\n***\r\nОт 13.30 часа в района на Гребната база ще бъде открита обновената спортна зала по бокс. На откриването ще присъстват Георги Титюков – зам.-кмет „Спорт, младежки дейности и социална политика“, Петър Зехтински – директор на Дирекция „Спорт и младежки дейности“ и много спортни деятели.\r\n***\r\nОт 14.00 часа в Мол „Марково тепе“ заместник-кметът по култура и туризъм на община Пловдив инж. Александър Държиков ще открие фестивала „Вкусът на Пловдив“. Събитието продължава и на 9 декември.\r\n***\r\nОт 12.30 часа в ПТГ „Шандор Петьофи“ ще се проведе съвместно занятие с Районна служба „ПБЗН“ и доброволното формирование „Общинска спасителна команда“ - Разград.\r\n***\r\nОт 19.00 часа в зала „Филхармония“ на Държавна опера – Русе ще се проведе „Вечер с Вагнер и Шостакович с Русенска филхармония“.\r\n***\r\nОт 11.30 часа пред сградата на „Водоснабдяване и канализация- Сливен“ ще се проведе митинг-протест срещу увеличението на цените на ВиК услугите в Сливен.\r\n***\r\nОт 12.30 часа в детския отдел на Библиотека „Родина“ ще се проведе творческа работилница за българските  обичаи на Бъдни вечер и Рождество Христово.\r\n***\r\nОт 17.30 часа ще бъде запалена елхата в с. Преславен. \r\n***\r\nОт 19.00 часа в Оперния театър ще се състои гала-концерт на майсторския клас на Бруна Балиони. \r\n*** \r\nОт 11.00 часа в зала 28 в сградата на Община Търговище ще се проведе пресконференция във връзка с реализирането на Програмата за овладяване популацията на безстопанствените кучета на територията на община Търговище.\r\n*** \r\nОт 09.30 часа в Стъклената зала на НЧ „Тодор Петков“ ще се проведе изложба – базар на мед и пчелни продукти.\r\n***\r\nОт 9.00 часа Александър Манолев, заместник-министър на икономиката ще посети Индустриалния парк в Шумен.\r\n***\r\nОт 10.30 часа в зала 363 на общината Александър Манолев, заместник-министър на икономиката ще се срещне с бизнеса.\r\n***\r\nОт 11.30 часа в зала 363 на Общината ще бъде дадена пресконференция с участието на Александър Манолев, заместник-министър на икономиката.\r\n*** \r\nОт 13.00 часа в залата на Шуменска търговско промишлена палата  ще бъде дадена пресконференция по повод стартирането на проект „Добрите практики и иновативни подходи за насърчаване на самостоятелната заетост и предприемачеството - двигател на икономическия растеж в регион Шумен“.\r\n*** \r\nОт 17.00 часа във фоайето на  II етаж на РБ „Ст. Чилингиров“ ще се проведе дискусионна кръгла маса „Защита правата на душата“.", "date": "2017.12.08", "title": "Предстоящи събития за 8 декември (Агенция „Фокус“)"}
{"url": "http://www.focus-news.net/news/2017/12/08/2465133/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Продължават да бушуват опустошителните природни пожари в американския щат Калифорния, пише LA Times. Заради пламъците, приближаващи северозападните крайбрежни и планински предградия на Лос Анжелис, властите наредиха още евакуации и спряха движението по една от най-натоварените магистрали в щата. \r\nСиноптиците прогнозират скоро ветровете, които подхранват пожара, избухнал в понеделник и разраснал се мълниеносно, да започнат да утихват. \r\nВъв вторник властите заявиха, че огънят е унищожил над 150 сгради, но тази цифра се очаква да се покажи съществено. В богаташкия квартал на Лос Анжелис „Бел Еър“ стихията е унищожила четири мултимилионни имения и е нанесла щети на други 11. Пожарът е унищожил склад за вино и е нанесла щети по лозя, собственост на медийния магнат Рупърт Мърдок. \r\n Много училища в Лос Анжелис бяха затворени заради замърсяването на въздуха. \r\nВластите съобщават, че е намерено тяло на жена в зоната на евакуация близо до Санта Ана, откъдето започна пожарът, загинала вследствие на пътен инцидент. Засега властите не могат да заявят със сигурност, че инцидентът има връзка със стихията. \r\nСпоред сенатора демократ от щата Роуд Айлънд Шелдън Уайтхаус решението на президента на САЩ Доналд Тръмп да признае Ерусалим за столица на Израел може да навреди  на отношенията със страните от Близкия изток, включително и с Турция и Саудитска Арабия, пише  The Hill.\r\n„Смятам за опасно това, което решението представлява за отношенията ни с Турция, на която ние разчитаме за военните си усилия в Близкия изток и на тези със саудитците, които Белият дом на Тръмп прие за своите най-добри приятели в региона“, заяви Уайтхаус.\r\nПо-рано Тръмп заяви, че САЩ ще признаят Ерусалим за столица на Израел и обяви плановете за преместването на американското посолство там от Тел Авив.  Преди това президентът на Турция Реджеп Тайип Ердоган предупреди, че в такъв случай Анкара ще прекъсне дипломатическите си отношения с Израел. Междувременно кралският двор в Саудитска Арабия обяви, че решението е „неоправдано и безотговорно“. \r\nСпоред сенатора решението на Тръмп е мотивирано най-вече върху неговото желание да се хареса на основните си избиратели – евангелистите в САЩ. „Смятам, че е опасна идея да се даде на религиозните вярвания да излязат преди нашите национални и дипломатически интереси“, заяви Уайтхаус. Той допълни, че решението може „наистина да намали възможностите на САЩ да бъдат ефективни в региона“. \r\nСпоред бившия министър на отбраната на САЩ Уилям Пери „би било за предпочитане“ Южна Корея да изгради собствени ядрени способности, за да контрабалансира атомната заплаха от Северна Корея, пише южнокорейският  “Чосун Илбо“.\r\n„Не смятам, че е необходимо или желателно САЩ да разполагат ядрени оръжия в Южна Корея и в Япония. Смятам, че би било за предпочитане тези държави да имат независима ядрена сила“, заяви Пери. Според него Пхенян няма да прекрати ракетните изпитания, докато не развие действаща междуконтинентална балистична ракета, даваща възможности през  следващите години за пренасяне на ядрено оръжие където и да е по света.\r\nПери предупреди, че случаен сблъсък може да ескалира до ядрена война и призова САЩ да дадат „твърди уверения“ на Сеул и на Токио, че техните ангажименти за възпирането „са реални и ще бъдат уважени“. \r\nПери бе министър на отбраната на САЩ между 1994 и 1997 г., по време на първата ядрена криза в Северна Корея. \r\nВъншният министър на Иран Мохамад Джавад Зариф заяви, че „Ерусалим ще остане арабски и мюсюлмански“ в отговор на решението на президента на САЩ Доналд Тръмп да признае града за столица на Израел, пише  Tehran Times.\r\nМинистърът строго осъди решението на Тръмп, обявявайки го за „открито нарушение на международните резолюции“ и припомни, че Съветът за сигурност ООН е одобрил резолюция, изискваща от Израел да се изтегли от окупираните след 1967 г. територии. \r\nПо-рано президентът на САЩ Доналд Тръмп обяви, че признава Ерусалим за столица на Израел и заяви, че ще премести посолството на САЩ в страната от Тел Авив в града. \r\nСпоред правителството на Кипър призивът на турския президент Реджеп Тайип Ердоган за промени в Договора от Лозана от 1923 г., „не е в правилната посока“, пише  Ekathimerini.\r\n„Със сигурност това не е изказване в правилната посока, вземайки се предвид позицията на гръцкото правителство и общото мнение на международната общност към това споразумение“, заяви прес-секретарят на кипърското правителство Никос Христодулидес, реагирайки на коментарите на Ердоган, направени по време на официалното му посещение в Гърция. \r\nТой допълни, че правителството в Никозия очаква резултатите от посещението преди да излезе с допълнителен коментар. \r\nСлед часове дебати в рамките на провелия се в Берлин конгрес, Германската социалдемократическа партия (ГСДП) подкрепи с голямо мнозинство стартирането на преговори със Съюза (ХДС/ХСС) за съставяне на нова голяма коалиция, съобщава националният ежедневник Die Frankfurter Allgemeine Zeitung.\r\nСлед като делегатите на конгреса дадоха \"зелена светлина\" на преговорите, следващата седмица ще бъде организирана среща между председателя на ГСДП Мартин Шулц, лидерите на Християндемократическия съюз (ХДС) и  Християнсоциалния съюз (ХСС) - Ангела Меркел и Хорст Зеехофер. На нея ще бъде поканена и Андреа Налес, фракционен лидер на ГСДП. И накрая – на 15 декември ще бъде свикана нова среща на ръководството на ГСДП, на която ще бъде взето окончателно решение по въпроса дали да бъдат продължени преговорите със Съюза (ХДС/ХСС) за формиране на новото германско правителство.", "date": "2017.12.08", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/12/08/2465134/chez-razpredelenie-balgariya-priklyuchi-nay-mashtabniya-si-proekt-za-2017-g-podmyanata-na-kabel-110-kv-enos-v-sofiya-obzor.html", "text": "На официална церемония в подстанция „Хиподрума“ ЧЕЗ Разпределение България пусна в експлоатация нов кабел 110 kV „Енос“ на територията на столицата. Кабелът бе пуснат в експлоатация от регионалния мениджър на ЧЕЗ  България Карел Крал и заместник-кметът на Столична община Дончо Барбалов. Кабелът подобрява сигурността на електрозахранването в 9 столични района: „Триадица“, „Красно село“, „Средец“, „Лозенец“, \"Красна поляна\", „Възраждане“, „Илинден „Младост“ и „Искър“ и обслужва 45 столични квартала.  Инвестицията е на стойност 3.2 млн. лв., а по време на официалното откриване Карел Крал обяви, че това е най-мащабният проект на ЧЕЗ за 2017 г. Изпълнителният директор на ЧЕЗ Разпределение България Петър Холаковски коментира, че чрез  новия 110 kV кабел в столицата, дружеството обслужва 39 хил. клиенти. Стана ясно, че през инвестиционна програма 2018-2020 на дружеството ще се пристъпи към подмяна на останалата част от кабелната мрежа в София, като най-мащабният проект ще бъде подмяната на кабел на територията на кв. „Драгалевци“. Очаква се новата програма на ЧЕЗ бъде одобрена от българския енергиен регулатор през март 2018 г. \r\nДеница КИТАНОВА", "date": "2017.12.08", "title": "ЧЕЗ Разпределение България приключи най-мащабния си проект за 2017 г. – подмяната на кабел 110 kV  „Енос” в София „(ОБЗОР)"}
{"url": "http://www.focus-news.net/news/2017/12/08/2465135/daily-telegraph-obedineni-evropeyski-shtati-do-2025-g-e-tsenata-koyato-sotsialdemokratite-opredeliha-za-koalitsiya-s-merkel.html", "text": "Мъжът, който до няколко седмици може да стане следващият вицеканцлер на Германия, призова Европейския съюз да се трансформира в „Обединени европейски щати“, пише Daily Telegraph. \r\nМартин Шулц – лидер на германската Социалдемократическа партия, призова до 2025 г. да бъде приета нова федерална конституция за ЕС. Часове преди партията му да гласува за започване на официални преговори за формиране на нова коалиция с отслабената Ангела Меркел, Шулц даде да се разбере, че ще изиска радикални реформи в ЕС и далеч по-дълбока интеграция от предвижданата досега като цена за това, че слага край на продължилата със седмици политическа криза в Германия. \r\nШулц предлага на Брюксел да бъдат делегирани правомощията да определя вътрешната и външна политика на отделните държави-членки, както и размера на данъците, а страните, които откажат да се включат в новата федерална Европа, да бъдат автоматично изключвани. \r\nСделка с партията на Шулц е последният шанс на Меркел да предотврати нови избори, след като миналия месец коалиционните преговори с по-малки партии се провалиха. Калина Жекова", "date": "2017.12.08", "title": "Daily Telegraph: Обединени европейски щати до 2025 г. е цената, която Социалдемократите определиха за коалиция с Меркел"}
{"url": "http://www.focus-news.net/news/2017/12/08/2465136/reuters-sporazumenie-za-irlandskata-granitsa-sled-brekzit-mozhe-da-bade-postignato-do-nyakolko-chasa.html", "text": "Великобритания и Ирландия може до няколко часа да постигнат споразумение за управлението на границата помежду си след Брекзит. Това ще открие възможност да бъде премахнато последното препятствие пред старта на търговските преговори с ЕС, предаде Reuters.\r\nПоредният опит да се демонстрира напредъкът в дискусиите за излизането на Великобритания от ЕС се провали на 4 декември, когато северноирландската партия, подкрепяща правителството на премиера Тереза Мей, наложи вето на съгласувания преди това текст с Ирландия. \r\nОттогава Мей се опитва да сключи сделка за новата външна граница на ЕС в Ирландия, което да е приемливо едновременно за ЕС, Дъблин, нейните депутати и северноирландската Демократична юнионистка партия, благодарение на която нейното правителство се държи. \r\nМей и председателят на Европейската комисия Жан-Клод Юнкер може да се срещнат в петък сутринта, за да финализират споразумението за границата, каза говорител на Комисията. „Бележим напредък, но споразумение все още няма“, каза Маргаритис Схинас и добави: „Преговорите ще продължат през нощта. Възможна е среща рано сутринта“. \r\nГоворител на Мей информира на свой ред, че дискусиите продължават, а представител на Ирландия заяви, че разговорите се развиват бързо и че до няколко часа може да бъде сключена сделка. Калина Жекова", "date": "2017.12.08", "title": "Reuters: Споразумение за ирландската граница след Брекзит може да бъде постигнато до няколко часа"}
{"url": "http://www.focus-news.net/news/2017/12/08/2465137/reuters-upravlyavashtata-partiya-v-polsha-nominira-mateush-moravietski-za-ministar-predsedatel.html", "text": "Управляващите консерватори в Полша номинираха финансовия министър Матеуш Моравиецки за министър-председател, предаде Reuters. \r\nМоравиецки, който досега бе вицепремиер, ще замени на поста Беата Шидло. Той ще има задачата да подготви партита за изборите през следващите три години. \r\nЗа 2018 г. са насрочени местни избори, за 2019 – парламентарни, а за 2020 – президентски. Калина Жекова", "date": "2017.12.08", "title": "Reuters: Управляващата партия в Полша номинира Матеуш Моравиецки за министър-председател"}
{"url": "http://www.focus-news.net/news/2017/12/08/2465138/blizo-200-000-zhiteli-na-amerikanskiya-shtat-kaliforniya-sa-evakuirani-zaradi-prirodni-pozhari.html", "text": "Близо 200 000 жители на американския щат Калифорния са евакуирани заради природни пожари, предаде BBC. \r\nОколо 5000 пожарникари се борят за овладяването на стихията, която до момента е унищожила 150 постройки в южната част на щата.\r\nБроят на евакуираните в четвъртък се увеличи почти четири пъти, след като ново на пожара огнище се разгоря северно от Сан Диего. \r\nДо момента има съобщения за един смъртен случай. Тялото на жена бе открито обгорено в автомобила й в засегнатата от пожарите зона в окръг Вентура. Засега не е ясно дали смъртта й е причинена от пожара. \r\nДо четвъртък следобед, местно време, броят на евакуираните е 189 000 жители. Калина Жекова", "date": "2017.12.08", "title": "Близо 200 000 жители на американския щат Калифорния са евакуирани заради природни пожари"}
{"url": "http://www.focus-news.net/news/2017/12/08/2465139/the-guardian-napadatelniyat-erdogan-izumi-gratskite-si-domakini-pri-vizitata-si-v-atina.html", "text": "Определяната като съдбоносна първа визита на турски президент в Гърция за последните 65 години се превърна във вербална война, след като Реджеп Тайип Ердоган пренебрегна законите на дипломацията и премина няколко червени линии, пише The Guardian. \r\nСпоровете, хиберниращи след подписания през 1923 г. Лозански договор, който определя границите между двете страни, се върнаха към живот с непредсказуемостта на турския лидер в първия ден на историческата визита. \r\nСамо час след като слезе от своя самолет, нападателният политик влезе в схватка с гръцкия държавен глава Прокопис Павлопулос. Атина, каза той повелително, никога е нямало да влезе в НАТО, ако не е била подкрепата на Анкара. Като партньор, Гърция би трябвало да предприеме мерки за подобряването на правата на мюсюлманската общност в Тракия, които са залегнали в Лозанския договор, настоя Ердоган. „Той се нуждае от модернизиране“, каза турският лидер за договора, който отдавна направлява отношенията между двете нации и е разглеждан като крайъгълен камък за мира в региона. \r\nВидимо изумен, Павлопулос отговори на удара, като отряза, че документът не подлежи на предоговаряне. \r\nНа фона на напрежението между двете съседки, Атина се надяваше, че 48-часовото посещение ще обърне нова страница в двустранните отношения. Репресиите на Ердоган над демократичните институции, последвали миналогодишния неуспешен опит за преврат срещу него, обтегна отношенията с Европа и САЩ, което стана причина за оределите посещения на президента на Турция на Запад. Гръцките чиновници очакваха Ердоган да използва визитата си, за да търси помирение.  \r\n63-годишният турски лидер обаче продължи със същия враждебен тон. В последвалата среща с гръцкия премиер Алексис Ципрас той разкритикува гърците за това, че не се грижат за османските си паметници на културата и не осигуряват на мюсюлманите места, където да изповядват вярата си. Кипър, според него, не е обединен, защото кипърските гърци отклоняват справедливото и устойчиво решение. Той атакува също пропастта между гърците, които печелят средно по 15 000 евро годишно и турскоговорящото мюсюлманско малцинство, което живее с по 2200 евро годишно. Калина Жекова", "date": "2017.12.08", "title": "The Guardian: Нападателният Ердоган изуми гръцките си домакини при визитата си в Атина"}
{"url": "http://www.focus-news.net/news/2017/12/08/2465140/daily-mail-obilnite-snegovalezhi-otneha-zhivota-na-nay-malko-edin-chovek-vav-velikobritaniya.html", "text": "Обилните снеговалежи отнеха живота на най-малко един човек във Великобритания, съобщава Daily Mail. \r\nВ много части на Кралството се очаква първата за тази зима съществена снежна покривка, докато бурята „Каролин“ се придвижва на юг след като връхлетя Шотландия. \r\nЕдин човек е загинал при инцидент с кану, след като е бил ударен от падащо дърво. \r\nВ същото време 30 деца бяха спасени, след като училищният им автобус бе отнесен от огромни вълни в Оркни. \r\nБурята създаде транспортен хаос и доведе до спирането на железопътното движение в много части на Острова, отменяне на полети и прекратяване на фериботните връзки. \r\nНад 4000 домове са без електричество, а десетки училища бяха принудени да затворят врати. \r\nОчаква се до събота вечерта температурите да паднат до минус 12 градуса по Целзий. \r\nВластите предупреждават за опасност от поледици. Калина Жекова", "date": "2017.12.08", "title": "Daily Mail: Обилните снеговалежи отнеха живота на най-малко един човек във Великобритания"}
{"url": "http://www.focus-news.net/news/2017/12/08/2465141/sport-ludogorets-se-klasira-za-116-finalite-na-liga-evropa.html", "text": "Футбол: Лудогорец завърши наравно 1:1 с Хофенхайм в двубой от последния, шести кръг на груповата фаза на Лига Европа. Така с актив от девет точки Лудогорец завърши на второ място в Група \"С\" и се класира за следващия кръг на втория по важност турнир на Стария континент. \r\nВ другия мач от групата Истанбул Башакшехир победи с 2:1 Брега, но с актив от осем точки турският отбор остана на трето място и не класира за елиминационната фаза на Лига Европа. Последен е Хофенхайм с пет точки. \r\nЖребият за елиминационната фаза на Лига Европа ще бъде определен в понеделник от 14:00 часа. Лудогорец няма да бъде поставен.", "date": "2017.12.08", "title": "Спорт: Лудогорец се класира за 1/16 финалите на Лига Европа"}
{"url": "http://www.focus-news.net/news/2017/12/08/2465142/the-independent-hodat-na-tramp-za-erusalim-razpalva-terorizma-po-sveta.html", "text": "Външните министерства на няколко западни държави, включително Великобритания и САЩ, публикуваха предупреждения към своите граждани да избягват пътувания до Близкия изток, след като американският президент Доналд Тръмп обяви, че страната му ще признае Ерусалим за столица на Израел, пише британският вестник The Independent. \r\nХодът, който имаше за цел да удовлетвори дясно настроените гласоподаватели в САЩ, бе посрещнат с безпокойство и гневни протести в останалата част на света. \r\nХората излязоха по улиците на Западния бряг и Ивицата Газа, а също и в Аман, Рабат, Бейрут и Кайро. \r\nОт всички шокирани партньори на САЩ реакцията на иракския премиер Хайдер ал Абади стана най-острото неодобрение на „безразсъдния“ ход на Тръмп. Президентът на САЩ „трябва да се откаже от решението си, за да предотврати опасна ескалация, която води до екстремизъм и създава атмосфера, която подпомага тероризма“, каза иракският лидер.\r\nКато се вземе под внимание почти победената в Ирак „Ислямска държава“ и то с помощта на въздушните сили на САЩ, думите на Абади трябва да послужат като строго предупреждение. \r\nИслямистки движения по целия свят разглеждат признаването на Ерусалим за столица на Израел като призив към война. \r\nМедия на „Ислямска държава“ разпространи карикатури на Тръмп, наред с израелския премиер Бенямин Нетаняху и саудитския крал Салман и неговия син, принц Мохамед, които обвини, че унищожават свещения град. \r\n\"Ал Кайда\" също побърза да се възползва от гнева около решението на САЩ и заяви: „Ерусалим не е собственост на Тръмп, за да го раздава на евреите“. \r\nСвързаната с \"Ал Кайда\" африканска групировка \"Аш Шабаб\" призова всички мюсюлмани по света \"да вдигнат оръжие и да защитят светия храм \"Ал Акса\" от ционистките окупатори, подкрепяни от Америка, тъй като отнетото със сила може да бъде върнато единствено със сила\". Калина Жекова", "date": "2017.12.08", "title": "The Independent: Ходът на Тръмп за Ерусалим разпалва тероризма по света"}
{"url": "http://www.focus-news.net/news/2017/12/08/2465143/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Мъжът, който до няколко седмици може да стане следващият вицеканцлер на Германия, призова Европейския съюз да се трансформира в „Обединени европейски щати“, пише Daily Telegraph. \r\nМартин Шулц – лидер на германската Социалдемократическа партия, призова до 2025 г. да бъде приета нова федерална конституция за ЕС. Часове преди партията му да гласува за започване на официални преговори за формиране на нова коалиция с отслабената Ангела Меркел, Шулц даде да се разбере, че ще изиска радикални реформи в ЕС и далеч по-дълбока интеграция от предвижданата досега като цена за това, че слага край на продължилата със седмици политическа криза в Германия. \r\nШулц предлага на Брюксел да бъдат делегирани правомощията да определя вътрешната и външна политика на отделните държави-членки, както и размера на данъците, а страните, които откажат да се включат в новата федерална Европа, да бъдат автоматично изключвани. \r\nСделка с партията на Шулц е последният шанс на Меркел да предотврати нови избори, след като миналия месец коалиционните преговори с по-малки партии се провалиха. \r\nОпределяната като съдбоносна първа визита на турски президент в Гърция за последните 65 години се превърна във вербална война, след като Реджеп Тайип Ердоган пренебрегна законите на дипломацията и премина няколко червени линии, пише The Guardian. \r\nСпоровете, хиберниращи след подписания през 1923 г. Лозански договор, който определя границите между двете страни, се върнаха към живот с непредсказуемостта на турския лидер в първия ден на историческата визита. \r\nСамо час след като слезе от своя самолет, нападателният политик влезе в схватка с гръцкия държавен глава Прокопис Павлопулос. Атина, каза той повелително, никога е нямало да влезе в НАТО, ако не е била подкрепата на Анкара. Като партньор, Гърция би трябвало да предприеме мерки за подобряването на правата на мюсюлманската общност в Тракия, които са залегнали в Лозанския договор, настоя Ердоган. „Той се нуждае от модернизиране“, каза турският лидер за договора, който отдавна направлява отношенията между двете нации и е разглеждан като крайъгълен камък за мира в региона. \r\nВидимо изумен, Павлопулос отговори на удара, като отряза, че документът не подлежи на предоговаряне. \r\nНа фона на напрежението между двете съседки, Атина се надяваше, че 48-часовото посещение ще обърне нова страница в двустранните отношения. Репресиите на Ердоган над демократичните институции, последвали миналогодишния неуспешен опит за преврат срещу него, обтегна отношенията с Европа и САЩ, което стана причина за оределите посещения на президента на Турция на Запад. Гръцките чиновници очакваха Ердоган да използва визитата си, за да търси помирение.  \r\n63-годишният турски лидер обаче продължи със същия враждебен тон. В последвалата среща с гръцкия премиер Алексис Ципрас той разкритикува гърците за това, че не се грижат за османските си паметници на културата и не осигуряват на мюсюлманите места, където да изповядват вярата си. Кипър, според него, не е обединен, защото кипърските гърци отклоняват справедливото и устойчиво решение. Той атакува също пропастта между гърците, които печелят средно по 15 000 евро годишно и турскоговорящото мюсюлманско малцинство, което живее с по 2200 евро годишно. \r\nВъншните министерства на няколко западни държави, включително Великобритания и САЩ, публикуваха предупреждения към своите граждани да избягват пътувания до Близкия изток, след като американският президент Доналд Тръмп обяви, че страната му ще признае Ерусалим за столица на Израел, пише британският вестник The Independent. \r\nХодът, който имаше за цел да удовлетвори дясно настроените гласоподаватели в САЩ, бе посрещнат с безпокойство и гневни протести в останалата част на света. \r\nХората излязоха по улиците на Западния бряг и Ивицата Газа, а също и в Аман, Рабат, Бейрут и Кайро. \r\nОт всички шокирани партньори на САЩ реакцията на иракския премиер Хайдер ал Абади стана най-острото неодобрение на „безразсъдния“ ход на Тръмп. Президентът на САЩ „трябва да се откаже от решението си, за да предотврати опасна ескалация, която води до екстремизъм и създава атмосфера, която подпомага тероризма“, каза иракският лидер.\r\nКато се вземе под внимание почти победената в Ирак „Ислямска държава“ и то с помощта на въздушните сили на САЩ, думите на Абади трябва да послужат като строго предупреждение. \r\nИслямистки движения по целия свят разглеждат признаването на Ерусалим за столица на Израел като призив към война. \r\nМедия на „Ислямска държава“ разпространи карикатури на Тръмп, наред с израелския премиер Бенямин Нетаняху и саудитския крал Салман и неговия син, принц Мохамед, които обвини, че унищожават свещения град. \r\n\"Ал Кайда\" също побърза да се възползва от гнева около решението на САЩ и заяви: „Ерусалим не е собственост на Тръмп, за да го раздава на евреите“. \r\nСвързаната с \"Ал Кайда\" африканска групировка \"Аш Шабаб\" призова всички мюсюлмани по света \"да вдигнат оръжие и да защитят светия храм \"Ал Акса\" от ционистките окупатори, подкрепяни от Америка, тъй като отнетото със сила може да бъде върнато единствено със сила\". \r\nОбилните снеговалежи отнеха живота на най-малко един човек във Великобритания, съобщава Daily Mail. \r\nВ много части на Кралството се очаква първата за тази зима съществена снежна покривка, докато бурята „Каролин“ се придвижва на юг след като връхлетя Шотландия. \r\nЕдин човек е загинал при инцидент с кану, след като е бил ударен от падащо дърво. \r\nВ същото време 30 деца бяха спасени, след като училищният им автобус бе отнесен от огромни вълни в Оркни. \r\nБурята създаде транспортен хаос и доведе до спирането на железопътното движение в много части на Острова, отменяне на полети и прекратяване на фериботните връзки. \r\nНад 4000 домове са без електричество, а десетки училища бяха принудени да затворят врати. \r\nОчаква се до събота вечерта температурите да паднат до минус 12 градуса по Целзий. \r\nВластите предупреждават за опасност от поледици.", "date": "2017.12.08", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/12/08/2465144/reuters-hilyadi-tuniziytsi-protestiraha-sreshtu-reshenieto-na-tramp-za-erusalim.html", "text": "Хиляди хора протестираха в няколко града на Тунис срещу решението на американския президент Доналд Тръмп да признае Ерусалим за столица на Израел, предаде Reuters. \r\nПрофсъюзите и други обединения призоваха за дори по-масови протести след петъчните молитви. \r\nДемонстрациите в четвъртък бяха преобладаващо спокойни. В протеста в центъра на столицата се включиха неколкостотин души, развяващи палестински знамена и плакати. Протестиращите запалиха американско знаме и тъпчеха върху изображения на израелския флаг. \r\nМеждувременно стана известно, че президентът на Тунис Бежи Каид Есебси е изпратил писмо на палестинския си колега Махмуд Аббас, в което осъжда американското решение, като заявява, че то подрива палестинските права. Калина Жекова", "date": "2017.12.08", "title": "Reuters: Хиляди тунизийци протестираха срещу решението на Тръмп за Ерусалим"}
{"url": "http://www.focus-news.net/news/2017/12/08/2465145/sport-kristiano-ronaldo-specheli-zlatnata-topka.html", "text": "Кристиано Роналдо спечели наградата \"Златната топка\" на списание France Football за футболист номер едно в Европа за 2017 година. За португалеца това е пета \"Златна топка\" в кариерата му, след като бе удостоен с нея през 2008, 2013, 2014 и 2016 година. Така нападателят на Реал Мадрид изравни рекорда на аржентинския футболист Лионел Меси. \r\nНаградата бе връчена на церемония във френската столица Париж.\r\nНа второ място \"Топ 10\" на \"Златната топка\" е Лионел Меси, следван от звездата на Пари Сен Жермен - Неймар.", "date": "2017.12.08", "title": "Спорт: Кристиано Роналдо спечели \"Златната топка\""}
{"url": "http://www.focus-news.net/news/2017/12/08/2465146/vzglyad-skandalat-okolo-erusalim-e-nuzhen-na-tramp-za-da-se-konkurira-s-putin.html", "text": "Ако Тръмп не е агент на Мосад, не е таен ционист и не е луд, каква е причината тогава да предприеме стъпката, изглеждаща в момента безумна, и да признае Ерусалим за столица на Израел? В това изявление обаче има напълно рационални причини, включително свързани с позицията на Русия и Владимир Путин, пише „Взгляд“. \r\nПрез пролетта на тази година Русия заяви, че смята Ерусалим за столица на Израел. Тя обаче не спомена нищо за местене на посолство, тъй като преди Израел и палестинците сами да решат въпроса за статута на града това би изглеждало като признание на израелската анексия, пише руското издание. Ако Тръмп бе спрял до преместването на посолството, това щеше да предизвика масово възмущение, но все пак по-малко, от възникналото заради липсата на уточнение, че става въпрос за западната част на града. Калина Жекова", "date": "2017.12.08", "title": "„Взгляд“: Скандалът около Ерусалим е нужен на Тръмп, за да се конкурира с Путин"}
{"url": "http://www.focus-news.net/news/2017/12/08/2465147/kommersant-kursat-na-bitkoyna-v-chetvartak-mina-poredniya-istoricheski-maksimum.html", "text": "Курсът на биткойна в четвъртък мина поредния исторически максимум – 16 770 долара. За един ден последователно той преодоля нивата от 14, 15, 16 хиляди долара. На фона на стремителния ръст финансовите регулатори, включително руската централна банка, обръщат внимание активността на хакерските структури. А търговските организации започват да проявяват предпазливост при разплащания в криптовалута, пише „Коммерсант“. Калина Жекова", "date": "2017.12.08", "title": "„Коммерсант“: Курсът на биткойна в четвъртък мина поредния исторически максимум"}
{"url": "http://www.focus-news.net/news/2017/12/08/2465148/bsp-nastoyava-za-moratorium-za-litsenzirane-na-novi-chastni-bolnitsi-i-nakazatelna-otgovornost-za-reeksport-na-lekarstva-obzor.html", "text": "ПГ на БСП внесе в деловодството на парламента искането си за мораториум за лицензиране на нови частни болници. Лидерът на партията Корнелия Нинова заяви, че смяната на модела в здравеопазването е задължителна, а това няма как да стане без политическо и обществено съгласие. Опозицията настоява държавните и общинските болници да бъдат пререгистрирани от търговски дружества в лечебни заведения. Предлага се и ново и обективно ценообразуване на клиничните пътеки в новия рамков договор. Корнелия Нинова призова за национален разговор за нов модел на здравеопазването, без оглед на политическото его или на пристрастия. „Това няма да е моделът на БСП или на ГЕРБ, на лекарите или на пациентските организации. Това ще бъде българският модел, който служи на една цел- всеки българин да има достъп до качествено здравеопазване“, посочи лидерът на БСП. От партията си поставиха за цел до края на март да се постигне разговор за модела, който да бъде включен в Бюджет 2019. \r\nВ началото на следващата седмица опозицията ще внесе предложения за промени в Наказателния кодекс за търсене на наказателна отговорност за реескспорта на лекарства. От БСП са съгласни с предложенията на главния прокурор Сотир Цацаров за реекспорта на лекарства, направени при изслушването му в комисия. Корнелия Нинова уточни, че все още не са водени разговори с другите политически сили за предлаганите законови изменения. „В годините на прехода са направени грешките в здравеопазването, но е крайно време да осъзнаем, че само промяна в моделите ще реши проблема, а не допълнително наливане на пари в едни и същи системи, откъдето тези пари изтичат“, поясни тя.\r\nВсички парламентарни групи изразиха становището си за предложенията на левицата. Даниела Дариткова от ГЕРБ заяви, че предложението на БСП за мораториум върху частните болници е противоконституционно. Тя коментира, че нямаме нужда от поредния опит за политическа употреба на проблемите в здравеопазването, които така или иначе са безспорни. „Важно е да видим елементите на тези предложения на БСП. Винаги съм се въздържала от квалификации, но преди няколко дни Корнелия Нинова смело излъга, че в Закона за бюджета на НЗОК и на държавата те били предложили вече да отпадне функционирането на лечебните заведения за болнична помощ като търговски дружества. Такова предложения нямаше и това може да бъде проверено“, обясни д-р Дариткова. Калин Поповски от „Обединени патриоти“ посочи, че леко загадъчно е предложението на БСП да прелицензираме всички болници, но да не съкращаваме нито една. Той беше категоричен, че реекспортът на лекарства трябва да бъде класифициран като престъпление. „Търговците на лекарства бъркат в големия бюджет на касата и правят тежки злоупотреби“, уточни д-р Поповски. Д-р Хасан Адемов заяви, че от ДПС са съгласни, че трябва да има надпартиен консенсус за това по какъв модел да се развива здравеопазването. Той обясни, че болниците сега са регистрирани по Търговския закон и за да се регистрират по друг, трябва да минат през фалит. По повод предложението за забрана за лицензиране на нови лечебни заведения, Хасан Адемов посочи, че според конституционен текст всеки стопански субект в България има право на стопанска инициатива. Той определи идеята за криминализирането на реекспорта на лекарства като изключително чувствителна тема. По думите му въпросът е как държавата с контролни механизми да защитава собствения си пазар и гражданите си, за да получават те лекарствени продукти в достатъчен обем и в достатъчно количество. От ПГ на „Воля“ настояха за премахване на монопола на Здравната каса. Пламен Христов обясни, че е доказано, че частният предприемач упражнява по-добър контрол от държавата. Приоритет на групата е създаването на регистър на заболяванията в България, за да може на базата на статистика да се вземат адекватни управленски решения.\r\nВ интервю за Агенция „Фокус“ директорът на УМБАЛ „Св. Екатерина“ проф. Генчо Начев заяви, че търговията с пациенти е злокачествен процес в здравеопазването. Той изрази надежда наистина да има последствия от обявените от управляващите проверки. „Има много различни механизми за усвояване на пари от НЗОК, без да е извършвана съответна дейност или пък да е извършена дейност, която не е трябвало да бъде извършена“, коментира проф. Начев и допълни, че без съдействие на специалисти кога са извършвани дейности, без да има нужда от тях.„Фокус“ припомня: На 5 декември министерствата на вътрешните работи и на здравеопазването заедно с Прокуратурата обявиха, че започват проверки във всички общински и държавни болница в страната, които получават средства от НЗОК. Здравният министър Кирил Ананиев обясни, че ще се анализира дали ефективно се изразходват публичните средства за лечение с цел да се намери източването на пари. Ще се проверяват всички договори на държавните болници с частни болници, както и с представители на извънболничната помощ. Според главния прокурор Сотир Цацаров проблемът е налице в случаите, в които на територията на общинско или държавно лечебни заведение функционира частна болница, която осъществява идентични, а не различни дейности. Вътрешният министър Валентин Радев коментира, че се дават все повече средства за здравеопазване, но резултатите са на същото ниво. „Ще успеем да ограничим онези практики, при които се взимат средства от българските граждани, които след това не се използват за здравеопазване. Битката ще бъде жестока, тези неща ги има от години, но ние ще се справим с тях“, заяви той.\r\nБиляна ИВАНОВА", "date": "2017.12.08", "title": "БСП настоява за мораториум за лицензиране на нови частни болници и наказателна отговорност за реекспорт на лекарства (ОБЗОР)"}
{"url": "http://www.focus-news.net/news/2017/12/08/2465149/zapadnite-balkani-zasilvat-evropeyskata-si-integratsiya-obzor.html", "text": "Министър-председателят Бойко Борисов и главният изпълнителен директор на Световната банка Кристалина Георгиева откриха в София форум, който поставя началото на инициатива в подкрепа на регионалната интеграция на Западните Балкани. На конференция в Националния дворец на културата, по покана на българския премиер, бяха президентът на Косово Хашим Тачи, президентът на Черна Гора Филип Вуканович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович. Във форума участва и комисарят за европейската политика за съседство и преговори за разширяване Йоханес Хан. \r\nВъв фокуса на дебатите между лидерите на Западните Балкани бяха възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз. \r\nИзпълнителният директор на Световната банка Кристалина Георгиева заяви, че са готови да финансират проект за търговия и транспорт в региона на Западните Балкани в размер на до 200 млн. долара. Според нея така ще се стимулират по-добри икономически връзки, повече работни места и по-високо качество на живота на хората в региона. \r\nМинистър-председателят на Албания Еди Рама заяви, че германският  канцлер Ангела Меркел и българският премиер Бойко Борисов са хора, към когото Албания гледа с голяма надежда, особено през 6-те месеца, когато България поема европейското председателство. По думите му не преди 300 или 30, а едва преди 3 години е започнал процесът на регионална интеграция. Според него преди 3 години дори този процес е изглеждал невъзможен. Еди Рама добави, че подкрепят факта, че Сърбия и Черна гора водят преговори за членство  ЕС, но и за Албания и Македония е време да започнат своите преговори. \r\nСпоред българския премиер Бойко Борисов тайната на успеха е страните на Балканите да бъдат като пръстите на ръцете, защото всеки пръст е важен, без значение кой колко е голям. Той подчерта, че дори терминът Западни Балкани на него не му харесва, защото има едни Балкани. Премиерът отчете и необходимостта от изграждането на дигитална инфраструктура. Според него е абсурдно България и Македония да имат роуминг 20-30 лева за минута разговор. Борисов заяви, че трябва да убедят Европа и Брюксел, че Балканите не носят проблеми, а просперитет. Според българския министър-председател най-красивият регион са именно Балканите. \r\nПрезидентът на Косово Хашим Тачи посочи, че Западните Балкани никога не са били в по-удобна позиция да засилят общия си процес за интеграция в ЕС. По думите му Косово ще направи всичко възможно за по-бърза интеграция към ЕС. \r\nМинистър-председателят на Сърбия Ана Бърнабич заяви, че са на прав път да докажат, че Балканите могат да изглеждат и работят по много по-различен начин. По думите на сръбския премиер днешната среща допринася за различните връзки на Балканите, за различния и по-добрия имидж на Балканите пред ЕС. Бърнабич препотвърди ангажиментите на сръбското правителство, че ще работят много усилено за поддържането на темпото на диалога на Западните Балкани, както и комуникациите и съвместните проекти. \r\nМакедонският министър-председател Зоран Заев посочи, че страните от региона трябва да направят съвместими икономиките си и да бъдат обединени. Според него председателството на България ще помогне на страните от Западните Балкани, като Македония няма да пропусне възможността да засили тези възможности с цел да се изпълнят очакванията на ЕС и присъединяването на страната към него. Той подчерта, че е убеден, че преминаването на стоки и хора ще бъде улеснено за гражданите и компаниите, но и улеснение за електронно плащане на пътните такси, което представлява модернизация на този регион. \r\nПрезидентът на Черна гора Филип Вуянович заяви, че изцяло, без каквито и да е резерви, подкрепят идеята за по-доброто развитие на Балканите. Той подчерта, че са успели да преодолеят в региона две големи заблуди, които са били и пречка за по-доброто регионално свързване. „Първата заблуда беше, че този проект служи за отлагане на присъединяването към ЕС и на тази така прословута умора от разширяването“, заяви той и добави, че втората заблуда е, че с този проект се застрашава индивидуалното третиране на всяка държава. \r\nКомисарят по въпросите на европейската политика за съседство и преговори за разширяване Йоханес Хан заяви, че подкрепата за Западните Балкани ще продължи и по време на председателството на Австрия. По думите му през последните 10 години търговията на 6-те държави в региона с ЕС се е удвоила и е станала 46 млн. евро. Според него обаче търговията вътре в региона е един неизползван потенциал.\r\nЛюба АЛЕКСИЕВА", "date": "2017.12.08", "title": "Западните Балкани засилват европейската си интеграция (ОБЗОР)"}
{"url": "http://www.focus-news.net/news/2017/12/08/2465150/treti-den-protesti-v-pirogov-obzor.html", "text": "Лекари от УМБАЛСМ „Н. И. Пирогов” излязоха на протест пред болницата за трети пореден ден, за да изразят недоволството си от ръководството на лечебното заведение. Те призоваха бивши и настоящи пациенти да подкрепят исканията им за оставка на ръководството на „Пирогов“. В първия ден от протестите служителите на болницата дадоха примери за скандални, според тях, назначения и раздуване на административни длъжности с високи заплати за сметка на служители с намалени заплати. Според протестиращите има натиск за преподписване на трудови договори и орязване на заплати.\r\nРъководството на „Пиргов“ даде извънреден брифинг за медиите, като категорично отрече всички твърдения и обясни, че само допълнителното материално стимулиране за октомври е забавено. Зам.-директорът на болницата проф. Николай Габровски прочете декларация от името на лечебното заведение, с която заяви, че категорично не са съгласни и остро протестират срещу начина на взимане на решение от бивши синдикални лидери и представители на няколко звена, по отношение на представянето на УМБАЛСМ „Н. И. Пирогов” пред обществото, по отношение на поставянето на оценки и квалификации,  които уронват престижа на всички професионалисти, които работят в болницата. Според проф. Габровски декларативният и ултимативният тон, с които се подхвърлят неверни данни, са абсолютни инсинуации. „Изложените тези може да приемем единствено и само като акт, целящ да урони дългогодишното градене на авторитет като лечебно заведение за безотказната спешна медицинска помощ. Така предприетите действия и думи, намираме и за  удар по стабилността на системата на здравеопазването. Не е ясно кой и защо цели „Пирогов” да не работи. Не е ясно кой и защо се стреми посредством всякакви средства да саботира реформата в лечебното заведение“, заяви проф. Габровски. По думите му болницата отчита подобрени финансови резултати, особено през последния месец, допълнителни средства от НЗОК, както и намаляване на дълговете. „Преди Коледа ще бъдат изплатени, както месечните заплати, така и ДМС. Никой не е подписал декларация за преназначаване на изпитателен срок. Всякакви други твърдения са опит за уронване на престижа и авторитета на „Пирогов” и насажда нарушаване доверието на пациентите“, заяви още проф. Габровски.\r\nЛюба АЛЕКСИЕВА", "date": "2017.12.08", "title": "Трети ден протести в „Пирогов” (ОБЗОР)"}
{"url": "http://www.focus-news.net/news/2017/12/08/2465151/sasht-preduprediha-palestintsite-da-ne-otmenyat-pregovorite-s-amerikanskiya-vitseprezident-mayk-pens.html", "text": "САЩ предупредиха палестинците да не отменят преговорите с американския вицепрезидент Майк Пенс, след като Вашингтон признаха Ерусалим за столица на Израел, предаде BBC. \r\nОтменянето на планираните за по-късно този месец разговори между Пенс и палестинския президент Махмуд Аббас би било контрапродуктивно. \r\nПо-рано палестински представител заяви, че вицепрезидентът на САЩ няма да е добре дошъл. Калина Жекова", "date": "2017.12.08", "title": "САЩ предупредиха палестинците да не отменят преговорите с американския вицепрезидент Майк Пенс"}
{"url": "http://www.focus-news.net/news/2017/12/08/2465152/izvestiya-sasht-razbirat-che-taktikata-na-yadreno-sdarzhane-ne-raboti-sas-severna-koreya.html", "text": "Тази седмица САЩ и Южна Корея проведоха въздушни учения Vigilant Ace – най-мащабните за цялата история съвместни маневри между двете страни. Въпреки че тези учения се провеждат ежегодно, техният мащаб заедно с последните заявления на Доналд Тръмп и циркулиращите във Вашингтон слухове дават основание да подозираме, че Белият дом сериозно разглежда възможността за нанасяне на превантивен удар по Корейската народнодемократична република, за да не допусне сдобиването й с пълноценно ядрено оръжие. САЩ може да се решат на такава стъпка, тъй като разбират, че тактиката на сдържане не работи и не желаят да живеят  редом до непредсказуема ядрена държава, пише „Известия“. Калина Жекова", "date": "2017.12.08", "title": "„Известия“: САЩ разбират, че тактиката на ядрено сдържане не работи със Северна Корея"}
{"url": "http://www.focus-news.net/news/2017/12/08/2465153/pregled-na-mezhdunarodnite-novini-do-6-chasa-agentsiya-fokus.html", "text": "Великобритания и Ирландия може до няколко часа да постигнат споразумение за управлението на границата помежду си след Брекзит. Това ще открие възможност да бъде премахнато последното препятствие пред старта на търговските преговори с ЕС, предаде Reuters.\r\nПоредният опит да се демонстрира напредъкът в дискусиите за излизането на Великобритания от ЕС се провали на 4 декември, когато северноирландската партия, подкрепяща правителството на премиера Тереза Мей, наложи вето на съгласувания преди това текст с Ирландия. \r\nОттогава Мей се опитва да сключи сделка за новата външна граница на ЕС в Ирландия, което да е приемливо едновременно за ЕС, Дъблин, нейните депутати и северноирландската Демократична юнионистка партия, благодарение на която нейното правителство се държи. \r\nМей и председателят на Европейската комисия Жан-Клод Юнкер може да се срещнат в петък сутринта, за да финализират споразумението за границата, каза говорител на Комисията. „Бележим напредък, но споразумение все още няма“, каза Маргаритис Схинас и добави: „Преговорите ще продължат през нощта. Възможна е среща рано сутринта“. \r\nГоворител на Мей информира на свой ред, че дискусиите продължават, а представител на Ирландия заяви, че разговорите се развиват бързо и че до няколко часа може да бъде сключена сделка. Германските социалдемократи се съгласиха да започнат преговори със своите бивши коалиционни партньори в лицето на консерваторите на канцлера Ангела Меркел, предаде BBC. Опитите на Меркел да формира правителство след парламентарните избори от септември се провалиха след седмици на преговори с ориентираните към бизнеса „Свободни демократи“ и ляво настроените „Зелени“. \r\nПървоначално лидерът на Социалдемократическата партия Мартин Шулц изключи възможността за сключване на нова коалиция с консерваторите, но промени решението си заради опасността от политическа несигурност и нови избори и в четвъртък партията даде съгласието за старт на разговорите. \r\nДвете партии управляват заедно от 2013 г. , но на септемврийските избори социалдемократите получиха най-лошите си резултати от 1949 г., което бе причината Шулц да даде обещание, че ще премине в опозиция. \r\nВ четвъртък Шулц каза пред членове на своята партия: „Не е нужно да управляваме на всяка цена, но и не трябва да отхвърляме всяко участие в коалицията“. \r\nТой обеща да защитава Европейския съюз и призова до 2025 г. той да се превърне в Обединени европейски щати или в противен случай националистите ще победят. \r\nМеркел каза в отговор, че целта й е по-добри сътрудничество между държавите, вместо федерализиране на Европа. \r\nКоалиционните преговори ще стартират идната седмица и в случай на успех ще доведат до нова „широка коалиция“ между двете партии. При неуспех ще се наложи или формиране на правителство на малцинството на Меркел, или нови избори. Близо 50 000 души се включиха в демонстрациите в подкрепа на независимостта на Каталуния и нейния лидер Карлес Пучдемон в европейския квартал на Брюксел, предаде Reuters. Полицията оценява броя на демонстрантите на 45 000 души. Много от тях развяват каталунски знамена и скандират „Пучдемон - президент“. Виждат се също плакати с критични послания за Европейския съюз за това, че не оказва натиск над Мадрид. \r\nВ речта си Пучдемон, който подобно на мнозина от тълпата бе облечен в жълто, за да изрази подкрепата си към арестуваните сепаратистки лидери, превключи на френски, за да отправи въпрос към председателя на ЕК Жан-Клод Юнкер: „Има ли на света други такива демонстрации като тази в подкрепа на престъпници? Може би не ние сме престъпниците, може би ние сме демократите”. \r\nЗасега обстановката е спокойна. Израел е отговорил на обстрел от Ивицата Газа, предаде AFP. Представител на израелските въоръжени сили съобщи, че на израелска територия е паднал снаряд, изстрелян от северната част на Ивицата Газа. \r\n„В отговор на обстрела танк и боен самолет на израелската армия са нанесли удари по две позиции на терористи в Газа“, се казва в изявление на армията. В него се добавя, че „Хамас е виновен за враждебните действия, извършени срещу Израел от Ивицата Газа“, управлявана от движението, което, след като САЩ признаха Ерусалим за столица на Израел, призова за масови протести. САЩ предупредиха палестинците да не отменят преговорите с американския вицепрезидент Майк Пенс, след като Вашингтон признаха Ерусалим за столица на Израел, предаде BBC. \r\nОтменянето на планираните за по-късно този месец разговори между Пенс и палестинския президент Махмуд Аббас би било контрапродуктивно. \r\nПо-рано палестински представител заяви, че вицепрезидентът на САЩ няма да е добре дошъл. Хиляди хора протестираха в няколко града на Тунис срещу решението на американския президент Доналд Тръмп да признае Ерусалим за столица на Израел, предаде Reuters. \r\nПрофсъюзите и други обединения призоваха за дори по-масови протести след петъчните молитви. \r\nДемонстрациите в четвъртък бяха преобладаващо спокойни. В протеста в центъра на столицата се включиха неколкостотин души, развяващи палестински знамена и плакати. Протестиращите запалиха американско знаме и тъпчеха върху изображения на израелския флаг. \r\nМеждувременно стана известно, че президентът на Тунис Бежи Каид Есебси е изпратил писмо на палестинския си колега Махмуд Аббас, в което осъжда американското решение, като заявява, че то подрива палестинските права. Обилните снеговалежи отнеха живота на най-малко един човек във Великобритания, съобщава Daily Mail. \r\nВ много части на Кралството се очаква първата за тази зима съществена снежна покривка, докато бурята „Каролин“ се придвижва на юг след като връхлетя Шотландия. \r\nЕдин човек е загинал при инцидент с кану, след като е бил ударен от падащо дърво. \r\nВ същото време 30 деца бяха спасени, след като училищният им автобус бе отнесен от огромни вълни в Оркни. \r\nБурята създаде транспортен хаос и доведе до спирането на железопътното движение в много части на Острова, отменяне на полети и прекратяване на фериботните връзки. \r\nНад 4000 домове са без електричество, а десетки училища бяха принудени да затворят врати. \r\nОчаква се до събота вечерта температурите да паднат до минус 12 градуса по Целзий. \r\nВластите предупреждават за опасност от поледици. Близо 200 000 жители на американския щат Калифорния са евакуирани заради природни пожари, предаде BBC. \r\nОколо 5000 пожарникари се борят за овладяването на стихията, която до момента е унищожила 150 постройки в южната част на щата.\r\nБроят на евакуираните в четвъртък се увеличи почти четири пъти, след като ново на пожара огнище се разгоря северно от Сан Диего. \r\nДо момента има съобщения за един смъртен случай. Тялото на жена бе открито обгорено в автомобила й в засегнатата от пожарите зона в окръг Вентура. Засега не е ясно дали смъртта й е причинена от пожара. \r\nДо четвъртък следобед, местно време, броят на евакуираните е 189 000 жители.  Двама младежи са загинали при стрелба, открита в гимназията им в американския щат Ню Мексико. Полицията допълва, че нападателят е мъртъв, предава  AFP.\r\n„Стрелбата е открита в гимназията на град Ацтек, която е евакуирана“, съобщава щатската полиция на профила с в социалната мрежа „Туитър“. „Инцидентът се разследва“, пише още в публикуваното съобщение.", "date": "2017.12.08", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/12/08/2465154/pregovaryashtite-v-bryuksel-dablin-i-london-za-brekzit-rabotyat-varhu-modifikatsiya-na-predishniya-tekst-za-irlandskata-granitsa.html", "text": "Преговарящите в Брюксел, Дъблин и Лондон за Брекзит работят върху нов текст за ирландската граница със Северна Ирландия след Брекзит, който е модифицирана версия на предишния, съгласуван по-рано тази седмица. Това заяви Брайън Хейс, ирландски евродепутат пред ирландската телевизия RTE. „До колкото съм наясно, всички страни работят върху нов текст“, каза Хейс. „Не, че текстът съществено се различава от оригиналния, той по-скоро е модифициран, така че тонът да е различен“, уточни евродепутатът и добави, че преговорите продължават и се интензифицират. Калина Жекова", "date": "2017.12.08", "title": "Преговарящите в Брюксел, Дъблин и Лондон за Брекзит работят върху модификация на предишния текст за ирландската граница"}
{"url": "http://www.focus-news.net/news/2017/12/08/2465155/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Ако Тръмп не е агент на Мосад, не е таен ционист и не е луд, каква е причината тогава да предприеме стъпката, изглеждаща в момента безумна, и да признае Ерусалим за столица на Израел? В това изявление обаче има напълно рационални причини, включително свързани с позицията на Русия и Владимир Путин, пише „Взгляд“. \r\nПрез пролетта на тази година Русия заяви, че смята Ерусалим за столица на Израел. Тя обаче не спомена нищо за местене на посолство, тъй като преди Израел и палестинците сами да решат въпроса за статута на града това би изглеждало като признание на израелската анексия, пише руското издание. Ако Тръмп бе спрял до преместването на посолството, това щеше да предизвика масово възмущение, но все пак по-малко, от възникналото заради липсата на уточнение, че става въпрос за западната част на града. \r\nТази седмица САЩ и Южна Корея проведоха въздушни учения Vigilant Ace – най-мащабните за цялата история съвместни маневри между двете страни. Въпреки че тези учения се провеждат ежегодно, техният мащаб заедно с последните заявления на Доналд Тръмп и циркулиращите във Вашингтон слухове дават основание да подозираме, че Белият дом сериозно разглежда възможността за нанасяне на превантивен удар по Корейската народнодемократична република, за да не допусне сдобиването й с пълноценно ядрено оръжие. САЩ може да се решат на такава стъпка, тъй като разбират, че тактиката на сдържане не работи и не желаят да живеят  редом до непредсказуема ядрена държава, пише „Известия“. \r\nКурсът на биткойна в четвъртък мина поредния исторически максимум – 16 770 долара. За един ден последователно той преодоля нивата от 14, 15, 16 хиляди долара. На фона на стремителния ръст финансовите регулатори, включително руската централна банка, обръщат внимание активността на хакерските структури. А търговските организации започват да проявяват предпазливост при разплащания в криптовалута, пише „Коммерсант“.", "date": "2017.12.08", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/12/08/2465156/ek-tereza-mey-i-zhan-klod-yunker-veroyatno-shte-provedat-sreshta-za-brekzit-v-petak-sutrinta.html", "text": "Британският премиер Тереза Мей и председателят на Европейския съюз Жан-Клод Юнкер „вероятно“ ще проведат среща в петък сутринта в Брюксел в опит да финализират споразумението за ирландската граница със Северна Ирландия. Това заяви говорителят на ЕК Мина Адреева, предаде AFP. По нейна информация, срещата вероятно ще се състои в 07,00 часа местно време (08,00 часа българско време), като се очаква да бъде последвана от пресконференция. \r\nПо-рано Reuters съобщи, че Великобритания и Ирландия са на път да постигнат споразумение за управлението на границата помежду си след Брекзит. Това ще открие възможност да бъде премахнато последното препятствие пред старта на търговските преговори с ЕС. \r\nПоредният опит да се демонстрира напредъкът в дискусиите за излизането на Великобритания от ЕС се провали на 4 декември, когато северноирландската партия, подкрепяща правителството на премиера Тереза Мей, наложи вето на съгласувания преди това текст с Ирландия. \r\nОттогава Мей се опитва да сключи сделка за новата външна граница на ЕС в Ирландия, което да е приемливо едновременно за ЕС, Дъблин, нейните депутати и северноирландската Демократична юнионистка партия, благодарение на която нейното правителство се държи. Калина Жекова", "date": "2017.12.08", "title": "ЕК: Тереза Мей и Жан-Клод Юнкер „вероятно“ ще проведат среща за Брекзит  в петък сутринта"}
{"url": "http://www.focus-news.net/news/2017/12/08/2465157/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки в страната са предимно сухи, по усойните и планински райони –  мокри, заледени и обработени.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: област Стара Загора: до 21.12.2017 г. движението от км 192+500 до км 193+800 се осъществява двупосочно в дясно платното в посока Бургас, поради ремонтни дейности. Шофьорите да се движат с повишено внимание и съобразена скорост, спазвайки пътната сигнализация.\r\nАМ „Хемус“: област София: до 10.12.2017 г. от км 32 до км 34 в района на тунел „Витиня“ в посока Варна движението се осъществява в изпреварващата лента поради извършване на гаранционни дейности.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента до 15.12.2017 г., поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци.  \r\nПът III-602: Ограничено движение в участък от км 24+440 до км 27+750 „Бабино – Бобов дол” с цел извършване на кратковременни ремонтни работи до 09.12.2017 г.\r\nОбходен маршрут: \r\n- Моторните превозни средства, движещи се в посока с. Бабино – Бобов дол се насочват от път III-602, през общински път през селата Бабинска река – Долистово – ТЕЦ „Бобов дол”- републикански път II-62 – републикански път III-623 (Големо село – Мало село – Мламолово – Бобов дол). \r\n- Моторните превозни средства, движещи се в посока Бобов дол - Бабино се насочват по републикански път III-623 (Бобов дол – Мламолово – Мало село – Големо село) – републикански път II-62 – общински път през ТЕЦ “Бобов дол” – Долистово – Бабанска река – Бабино.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nНяма въведени ограничения за движение на МПС\r\nОПУ-Сливен:\r\nНяма въведени ограничения за движение на МПС\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.08", "title": "Актуална пътна обстановка"}
{"url": "http://www.focus-news.net/news/2017/12/08/2465158/predstoyashti-sabitiya-za-8-dekemvri-agentsiya-fokus.html", "text": "***\r\nОт 09.00 часа ще започне заседанието на Народното събрание. \r\n***\r\nОт 09.30 часа министърът за Българското председателство на Съвета на ЕС 2018 Лиляна Павлова ще открие кръгла маса на тема „Европейския икономически дневен ред по време на Българското председателство на Съвета на Европейския съюз 2018”, която ще се проведе в зала „Роял 3“ на „София хотел Балкан“. \r\n***\r\nОт 09.00 часа в зала „Мусала 1“ в хотел „Хилтън“ ще се състои официалното представяне на програмата за техническа помощ за малки и средни предприятия по Плана \"Юнкер\". Програмата е на Европейската банка за възстановяване и развитие, Европейският консултантски център по инвестиционните въпроси и Европейският съюз. Събитието ще бъде открито от ръководителя на Представителството на Европейската комисия в България Огнян Златев, директора на ЕБВР за България Лариса Манастърли и директора \"Консултантски Услуги\" към Европейска Инвестиционна Банка Саймън Барнс.\r\n***\r\nОт 09.00 часа 9-и състав на Специализирания наказателен съд ще заседава по делото срещу Илиян О., Емил М и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа Пленумът на Висшия съдебен съвет ще обсъди на извънредно заседание своето участие по проекти, реализирани с финансиране по Оперативна програма „Добро управление“.\r\n***\r\nОт 09.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 16-и състав на Специализирания наказателен съд ще заседава по делото срещу Мирослав С., Данаил А. и др., на които са повдигнати обвинения за изнудване.\r\n***\r\nОт 09.30 часа 4-ти състав на Административен съд – София ще заседава по\r\nделото срещу отказа на Столичния общински съвет да се проведе референдум заради презастрояването на кв. „Младост“.\r\n***\r\nОт 09.30 часа 2-ри състав на Софийски градски съд ще заседава по делото срещу\r\nлекарите Явор Л., Елена В., Антоний Ф., Александър Ч., Владислав Х. и Христо Ц., обвинени за смъртта на родилката Деяна Г. \r\n*** \r\nОт 10.00 часа в Зала 1 на Столичната община кметът на София Йорданка Фандъкова и зам.-кметът Дончо Барбалов ще представят пред журналисти проектът за бюджет за 2018 година, приоритетите на Столична община и инвестиционната програма.  \r\n***\r\nОт 10.00 часа в зала „Запад“ на Народното събрание председателят на Комисията по взаимодействието с неправителствените организации и жалбите на гражданите Антон Кутев ще разговаря с младежки неправителствени организации и студентски съвети от страната. На срещата ще бъде обсъден внесеният законопроект за промени в Закона за закрила и развитие на културата. \r\n***\r\nОт 11.00 часа в зала „Пресцентър“ в сградата на Министерство на труда и социалната политика ще се проведе пресконференция на тема „Подписване на първите споразумения за отпускане на кредити за стартиране на собствен бизнес“.\r\n***\r\nОт 11.00 часа в Националния пресклуб на БТА ще се проведе пресконференция, организирана от Сдружение „Национална асоциация правна инициатива за отворено управление“, на която ще бъде обявено началото на изпълнението на проекта „Прозрачна и ефективна съдебна система чрез въвеждане на съвременни технологии в българския съд“, финансиран по Оперативна програма „Добро управление”.    \r\n***\r\nОт 11.00 часа Асоциация „Прозрачност без граници” ще отбележи Международния ден за борба с корупцията с официално представяне на резултатите от Третия годишен Индекс на Местната система за почтеност – 2017 в зала „Средец“ на „София Хотел Балкан“.  \r\n***\r\nОт 11.30 часа Софийският районен съд (СРС), ще посрещне ученици от 9-и и 10-и клас на СУ „Христо Ботев“ - град Горна Малина в рамките на програмата „Децата и съдът“. \r\n***\r\nОт 11.30 часа в в Изложбена зала ЦУМ ще бъде открито единадесетото издание на  търговското изложение „Доверете се на българското”. \r\n***\r\nОт 11.30 часа в Аула Магна на Международното висше бизнес училище ще се проведе първата тържествена церемония по повод връчването на дипломите на Випуск 2018 г. Втората церемония ще започне в 15.30 часа.\r\n***\r\nОт 13.00 часа 2-ри състав на Специализирания наказателен съд ще заседава по делото срещу Ивайло С., Венцислав Д. и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа за четвърти ден медицинският персонал на УМБАЛСМ \"Н. И. Пирогов\" ще протестира пред болничното заведение с искане за оставка на изпълнителния директор проф. Асен Балтов.\r\n***\r\nОт 18.00 часа  в зала „Тържествена“ на Централен военен клуб ще се състои церемонията по връчването на първите годишни награди „Ходжазаде Мехмед Мухйиддин ефенди“ на Висшия мюсюлмански съвет.\r\n***\r\nОт 18.00 часа в галерия „Райко Алексиев“ на ул. „Раковски“ 125 ще бъде открита изложбата  „Hoc est enim corpus meum” на Радослав Мъглов.\r\n***\r\nОт 19.00 часа в Американския център към Столична библиотека ще се проведе церемонията по връчване на годишната награда за превод „Кръстан Дянков“.\r\n***\r\nОт 17.30 часа в Градската библиотека „Паисий Хилендарски“ ще се открие изложба живопис на талантите от ОУ „Петко Каравелов”, както и обща изложба на асеновградски художници.\r\n***\r\nОт 09.30 часа ще се състои пресконференция на Басейнова дирекция „Западнобеломорски район“ (БДЗБР). Събитието ще се проведе в Посетителския център в сградата на адрес бул. „Св. Димитър Солунски” №66. \r\n***\r\nОт 12.30 часа в зала „Нимфа“ в хотел „Аква“ ще се проведе пресконференция на Президента на КНСБ Пламен Димитров и екип от централата. Темите, които ще бъдат засегнати, са социално-икономическото състояние, доходи и заетост, бюджет 2018г. \r\n***\r\nОт 14.00 часа общинският съветник от ПП ГЕРБ Димитър Колев ще се срещне с граждани в офиса на партията на ул. „Георги Бенковски” №1.\r\n***\r\nОт 13.00 часа на площад „Николай Гяуров” ще се проведе концерт на духовия оркестър „ВИВО МОНТАНА” по повод студентския празник.\r\n***\r\nОт 10.00 часа на закритата писта на стадион „Ивайло“ ще се проведе турнир по лека атлетика под надслов „Заедно срещу насилието“.\r\n***\r\nОт 16.00 часа в голямата зала на Община Велико Търново ще се проведе рождествен концерт на музикална школа „Елита“.\r\n***\r\nОт 18.00 часа в парк „Марно поле“ в рамките на Коледния базар ще се проведе среща с децата „Златната ножчка“.\r\n***\r\nОт 19.00 часа ще започне безплатна прожекция на аудио-визуалния спектакъл „Царевград Търнов – звук и светлина“. \r\n***\r\nОт 14.00 часа в Природозащитен център „Натура“ ще се проведе работно ателие „Еко Коледа за Враца“.\r\n***  \r\nОт 10.00 часа в НЧ „Съединение-1888“ ще бъде представена „Бъдни вечер” - битова изложба. \r\n***\r\nОт 17.00 часа в музея в Градски парк „Свети Георги“ ще бъде открита гостуващата изложба на Столична библиотека „Прабабата на ММС…или очарованието на коледната картичка“.\r\n***\r\nОт 19.00 часа в концертна зала „Добрич“ ще се състои музикално-илюзионен спектакъл на Маг Астор и Ангел Заберски Бенд - „Вълшебства по Коледа“.\r\n***\r\nОт 18.00 часа в спортна зала „Олимпиада” ще се проведе техническа конференция във връзка с предстоящия коледен турнир по футбол в зала. На събитието ще бъде изтеглен жребият и ще се определят часовете на срещите.\r\n***\r\nОт 12.00 часа в офиса на Общинска служба по земеделие, зам.-министър Цветан Димитров ще открие прием на заявления за предоставяне на минимална помощ de minimis.\r\n***\r\nОт 18.00 часа в читалище „Братство” ще бъде представена книгата „Горчива мъгла” на Огнян Панов.  \r\n***\r\nОт 14.00 часа добродетели ще поставят елхи и ще ги украсят празнично в детските отделения на Окръжна болница „Д-р Георги Странски“. Инициативата се организира от Националното сдружение на сираците в България и платформата „Приятели, Помагайте“ град Плевен.\r\n***\r\nОт 09.00 часа в зала 10 на Пловдивския окръжен съд ще се гледа делото срещу \r\nТаньо Т., обвинен в умишлено убийство, извършено по особено мъчителен начин и с особена жестокост.\r\n***\r\nОт 10.00 часа в зала 10 на Пловдивския окръжен съд ще се гледа делото срещу Рангел Т., обвинен в причиняване на смърт на две лица по непредпазливост и на средна телесна повреда на трето лице, като деянието е извършено в пияно състояние при шофиране на МПС.\r\n***\r\nОт 10.00 часа в зала 10 на Пловдивския районен съд ще се гледа делото срещу Огнемира К., обвинена в причиняване на имотна вреда в големи размери.\r\n***\r\nОт 13.30 часа в района на Гребната база ще бъде открита обновената спортна зала по бокс. На откриването ще присъстват Георги Титюков – зам.-кмет „Спорт, младежки дейности и социална политика“, Петър Зехтински – директор на Дирекция „Спорт и младежки дейности“ и много спортни деятели.\r\n***\r\nОт 14.00 часа в Мол „Марково тепе“ заместник-кметът по култура и туризъм на Община Пловдив инж. Александър Държиков ще открие фестивала „Вкусът на Пловдив“. Събитието продължава и на 9 декември.\r\n***\r\nОт 12.30 часа в ПТГ „Шандор Петьофи“ ще се проведе съвместно занятие с Районна служба ПБЗН и доброволното формирование „Общинска спасителна команда“ - Разград.\r\n***\r\nОт 19.00 часа в зала „Филхармония“ на Държавна опера – Русе ще се проведе „Вечер с Вагнер и Шостакович с Русенска филхармония“.\r\n***\r\nОт 11.30 часа пред сградата на „Водоснабдяване и канализация - Сливен“ ще се проведе митинг-протест срещу увеличението на цените на ВиК услугите в Сливен.\r\n***\r\nОт 12.30 часа в детския отдел на Библиотека „Родина“ ще се проведе творческа работилница за българските обичаи на Бъдни вечер и Рождество Христово.\r\n***\r\nОт 17.30 часа ще бъде запалена елхата в село Преславен. \r\n***\r\nОт 19.00 часа в Оперния театър ще се състои гала-концерт на майсторския клас на Бруна Балиони. \r\n*** \r\nОт 11.00 часа в зала 28 в сградата на Община Търговище ще се проведе пресконференция във връзка с реализирането на Програмата за овладяване популацията на безстопанствените кучета на територията на община Търговище.\r\n*** \r\nОт 09.30 часа в Стъклената зала на НЧ „Тодор Петков“ ще се проведе изложба – базар на мед и пчелни продукти.\r\n***\r\nОт 9.00 часа Александър Манолев, заместник-министър на икономиката, ще посети Индустриалния парк в Шумен.\r\n***\r\nОт 10.30 часа в зала 363 на Общината Александър Манолев, заместник-министър на икономиката, ще се срещне с бизнеса.\r\n***\r\nОт 11.30 часа в зала 363 на Общината ще бъде дадена пресконференция с участието на Александър Манолев, заместник-министър на икономиката.\r\n*** \r\nОт 13.00 часа в залата на Шуменска търговско-промишлена палата ще бъде дадена пресконференция по повод стартирането на проект „Добрите практики и иновативни подходи за насърчаване на самостоятелната заетост и предприемачеството - двигател на икономическия растеж в регион Шумен“.\r\n*** \r\nОт 17.00 часа във фоайето на II етаж на РБ „Ст. Чилингиров“ ще се проведе дискусионна кръгла маса „Защита правата на душата“.", "date": "2017.12.08", "title": "Предстоящи събития за 8 декември (Агенция „Фокус“)"}
{"url": "http://www.focus-news.net/news/2017/12/08/2465159/predstoyashti-mezhdunarodni-sabitiya-za-8-dekemvri-agentsiya-fokus.html", "text": "Съветът за сигурност на ООН ще проведе извънредно заседание относно решението на президента на САЩ Доналд Тръмп да признае Ерусалим за столица на Израел.\r\n*** Последен ден от годишната конференция на външните министри от 57-те държави членки на ОССЕ.\r\n*** Върховният представител на ЕС по въпросите на външните работи и политиката на сигурност Федерика Могерини ще изнесе съвместна пресконференция с йорданския външен министър Айман Сафади относно ситуацията в Ерусалим. \r\n*** Председателят на Съвета на ЕС Доналд Туск ще направи официално заявление относно ситуацията около преговорите за Брекзит.\r\n*** Ще се проведе среща на вътрешните министри и на министрите на правосъдието на страните членки на ЕС.\r\n*** Втори ден от официалното посещение на турския президент Реджеп Тайип Ердоган в Гърция. \r\n*** Украинският президент Петро Порошенко се срещна с литовския си колега Далия Грибаускайте, за да обсъди проблемите на сигурността и усилията на Киев да се приближи до ЕСл\r\n***", "date": "2017.12.08", "title": "Предстоящи международни събития за 8 декември ( Агенция „Фокус“ )"}
{"url": "http://www.focus-news.net/news/2017/12/08/2465160/nimh-vremeto-shte-bade-slanchevo-s-maksimalni-temperaturi-mezhdu-9-i-14.html", "text": "Атмосферното налягане е значително по-високо от средното за декември - ще се понижава и вечерта вече ще е по-ниско от средното за месеца. Днес ще бъде предимно слънчево. В сутрешните часове на отделни места в низините ще има условия за краткотрайна мъгла. След обяд ще се появи слаб, в източните райони до умерен югозападен вятър. Затоплянето ще продължи. Максимални температури - между 9° и 14°. Такава е прогноза за времето на Националния институт по метеорология и хидрология (НИНХ) при БАН, съобщи за Агенция „Фокус“ дежурният синоптик Мартин Славчев. \r\nНад Черноморието ще бъде слънчево, след обяд ще се появи слаб до умерен югозападен вятър. Максимални температури на въздуха: 12-13°. Температурата на морската вода е 11-12°. Вълнението на морето ще бъде 1-2 бала.\r\nНад планините ще бъде слънчево, след пладне над масивите от западната половина от страната ще се появи разкъсана висока и средна облачност. Ще духа силен югозападен вятър. Топло за декември с максимална температура на височина 1200 метра около 9°, а на 2000 метра - около 3°.", "date": "2017.12.08", "title": "НИМХ: Времето ще бъде слънчево с максимални температури между 9° и 14°"}
{"url": "http://www.focus-news.net/news/2017/12/08/2465161/sport-rezultati-ot-zavarshilite-sreshti-ot-posledniya-krag-v-grupovata-faza-na-liga-evropa.html", "text": "Спорт: Резултати от завършилите срещи от последния кръг в груповата фаза на Лига Европа:\r\nГрупа А\r\n\"Виляреал\" - \"Макаби\" Тел-Авив 0:1\r\n\"Славия\" Прага - \"Астана\" 0:1\r\nГрупа В\r\n\"Динамо\" (Киев) - \"Партизан\" 4:1\r\n\"Йънг Бойс\" - \"Скендербеу\" 2:1\r\nГрупа C\r\n\"Хофенхайм\" - \"Лудогорец\" 1:1\r\n\"Истанбул Башакшехир\" - \"Брага\" 2:1\r\nГрупа D\r\n\"Риека\" - \"Милан\" 2:0\r\n\"Аустрия\" - АЕК 0:0\r\nГрупа Е\r\n\"Аполон\" - \"Евертън\" 0:3\r\n\"Аталанта\"- \"Лион\" 1:0\r\nГрупа F\r\n\"Злин\" - \"Локомотив\"(Москва) 0:2\r\n\"Копенхаген\" - \"Шериф\"(Тираспол) 2:0\r\nГрупа G\r\n\"Стяуа\"(Букурещ) - \"Лугано\" 1:2\r\n\"Апоел\" (Бер-Шева) - \"Виктория\"(Пилзен) 0:2\r\nГрупа Н\r\n\"Цървена звезда\" - Кьолн 1:0\r\n\"Арсенал\" - \"Бате Борисов\" 6:0\r\n Група J\r\n\"Херта\" - \"Йостерсунд\" 1:1\r\n\"Заря\"(Луганск) - \"Атлетик\"(Билбао) 0:2\r\nГрупа I\r\n\"Марсилия\" - \"Залцбург\" 0:0\r\n\"Виктория\" (Гимараеш) - \"Коня Спор\" 1:1\r\nГрупа К\r\n\"Витесе\" - \"Ница\" 1:0\r\n\"Зюлте Варегем\" - \"Лацио\" 3:2\r\nГрупа L\r\n\"Реал\" (Сосиедад) - \"Зенит\"(Санкт-Петербург) 1:3\r\n\"Вардар\"(Скопие) - \"Русенборг\" 1:1", "date": "2017.12.08", "title": "Спорт: Резултати от завършилите срещи от последния кръг в груповата фаза на Лига Европа:"}
{"url": "http://www.focus-news.net/news/2017/12/08/2465162/zapochva-parvoto-izdanie-na-kanadskite-filmovi-dni-v-balgariya-pod-patronazha-na-ministara-na-vanshnite-raboti-ekaterina-zaharieva.html", "text": "Филми с отличия и номинации от Кан и Торонто, от Американската академия и националните награди „Сезар“ и „Canadian Screen” предлагат на българската публика Канадските филмови дни под патронажа на заместник-министър председателя по правосъдната реформа и министър на външните работи Екатерина Захариева. Това съобщиха от пресцентъра на Министерство на външните работи. Проявата е първа по рода си у нас и включва четири игрални и две документални творби, както и две представителни анимационни подборки. Те могат да бъдат видени от днес до 11 декември в столичния Дом на киното. \r\nСелекцията е дело на изпълнителния директор на Канадския филмов институт Том МакСорли, както и на изключителния аниматор и художник Теодор Ушев, чийто последен филм „Сляпата Вайша“ бе номиниран за „Оскар“ през 2017-та. Те са избрали да покажат на зрителите творби, които са заслужили високата оценка на критиката, фестивалните журита и широката аудитория. \r\n„От многобройните международни успехи на канадските режисьори през последните години, вероятно си мислите, че има нещо специално в тази чиста и студена водя, която тече на север от 49-тия паралел на американския континент. Както тази селекция от впечатляващи нови канадски филми показва, сигурно сте прави!“, подчертава МакСорли. \r\nЗаглавията в програмата представят както нови имена, така и изявени творци с опит и международна слава. Те показват различните региони на страната (от Арктика през Монреал до дивите простори на Британска Колумбия) и ни запознават и с творчеството на интересни женски гласове в съвременното канадско кино.   \r\nВ събота, 9 декември, Ушев е специален гост на проявата, като ще покаже за първи път у нас новата версия на „Сляпата Вайша“ във виртуална реалност, ще даде Майсторски клас и ще представи лично ретроспектива на най-интересните си и награждавани филми. Негова е и селекцията на канадски анимации, номинирани през годините за наградата „Оскар“, която е програмирана за неделя, 10 декември. \r\nПанорамата се организира от Фондация „Арт офис“ и Дома на киното, с подкрепата на Държавния културен институт при Министъра на външните работи, Националния филмов център, Канадското посолство, Филмовия институт и Националния филмов борд на Канада, както и със специалното съдействие на Самсунг и VR Express.", "date": "2017.12.08", "title": "Започва първото издание на Канадските филмови дни в България под патронажа на министъра на външните работи Екатерина Захариева"}
{"url": "http://www.focus-news.net/news/2017/12/08/2465163/predsedatelyat-na-komisiyata-po-vzaimodeystvieto-s-npo-i-zhalbite-na-grazhdanite-v-ns-anton-kutev-shte-razgovarya-s-mladezhki-nepravitelstveni-organizatsii-i-studentski-saveti.html", "text": "Председателят на Комисията по взаимодействието с неправителствените организации (НПО) и жалбите на гражданите в народното събрание (НС) Антон Кутев ще разговаря с младежки неправителствени организации и студентски съвети от страната. Това съобщиха от пресцентъра на Народното събрание. На срещата, която ще се проведе от 10.00 часа днес в зала „Запад“, ще бъде обсъден внесеният законопроект за промени в Закона за закрила и развитие на културата. \r\nСлед обсъждането на законопроекта Яна Вангелова, председател на Националното представителство на студентските съвети, и Илина Мутафчиева, председател на Националния младежки форум, ще пуснат своите „чекове за култура“ в кутии, разположени в Северното фоайе.", "date": "2017.12.08", "title": "Председателят на Комисията по взаимодействието с НПО и жалбите на гражданите в НС Антон Кутев ще разговаря с младежки неправителствени организации и студентски съвети"}
{"url": "http://www.focus-news.net/news/2017/12/08/2465164/politico-golyamata-bitka-v-es-za-reformite-v-evrozonata.html", "text": "Ожесточеното съперничество между Европейската комисия и Европейския съвет се върна към живот тази седмица, след като институциите влязоха в поредна разпра заради амбициозен пакет от мерки за бъдещето на единната валута, коментира Politico. \r\nСъветът предварително отхвърли пакета - определян като пътна карта за задълбочаване на интеграция в еврозоната, като заяви, че това е ненужно изхвърляне във фискалната политика и поредният ход в напрегнатата и ескалираща война за контрола върху ЕС. \r\n\"Битката всъщност е за институционални интереси, както в подбирането на точния момент за решенията, така и тяхната същина\", каза високопоставен чиновник, споделяйки мнението, ширещо се сред офисите на Европейския съвет. Калина Жекова", "date": "2017.12.08", "title": "Politico: Голямата битка в ЕС за реформите в еврозоната"}
{"url": "http://www.focus-news.net/news/2017/12/08/2465165/dve-slabi-zemetreseniya-sa-registrirani-v-rayona-na-sandanskoto-selo-novo-hodzhovo-i-na-parvomayskoto-selo-vinitsa.html", "text": "Две слаби земетресения са регистрирани тази нощ в района на санданското село Ново Ходжово и на първомайското село Виница. Това показва справка на сайта на Националния институт по геофизика, геодезия и география (НИГГГ) при БАН. Земетресението край село Ново Ходжово, община Сандански, област Благоевград е с магнитуд 2,6 и дълбочина 0 км. Трусът е регистриран тази нощ в 01.24 часа.    \r\nВторото земетресение е край село Виница, община Първомай, област Пловдив в близост до река Марица. Магнитудът му е 2,9, а дълбочината 0 км. Трусът е регистриран в 01.50 часа тази нощ.", "date": "2017.12.08", "title": "Две слаби земетресения са регистрирани в района на санданското село Ново Ходжово и на първомайското село Виница"}
{"url": "http://www.focus-news.net/news/2017/12/08/2465166/v-petachniya-parlamentaren-kontrol-ministarat-na-kulturata-boil-banov-shte-otgovarya-na-vapros-za-neobhodimostta-ot-poveche-balgarska-muzika-v-radioefira.html", "text": "В рамките на петъчния парламентарен контрол министърът на културата Боил Банов ще отговаря на депутатски въпрос, свързан с предприетите мерки относно решаване на въпроса за повече българска музика в радиоефира. Това предвижда програмата за работа на Народното събрание. Към министър Банов има и въпрос относно неизяснен статут на археологически обекти с национално значение в община Малко Търново. \r\nНа два въпроса ще отговоря и министърът на финансите Владислав Горанов. Единият е относно размера на държавния дълг, а другият - относно доклад от директорa на Дирекция \"Контрол\" при Териториална дирекция на НАП - Бургас и извършени въз основа на него ревизии на съдии, които са разглеждали дела по жалби срещу принудителни административни мерки. \r\nМинистърът на образованието и науката Красимир Вълчев ще отчете пред парламента постигнатите резултати на мобилните екипи за привличане на отпадналите от училище деца. Той ще отговори и на въпрос, свързан с функциите и структурата на регионалните управления на образованието на образователното министерство.", "date": "2017.12.08", "title": "В петъчния парламентарен контрол министърът на културата Боил Банов ще отговаря на въпрос за необходимостта от повече българска музика в радиоефира"}
{"url": "http://www.focus-news.net/news/2017/12/08/2465167/kmetat-na-sofiya-yordanka-fandakova-i-zam-kmetat-doncho-barbalov-shte-predstavyat-proekta-za-byudzhet-za-2018-godina.html", "text": "Кметът на София Йорданка Фандъкова и зам.-кметът Дончо Барбалов ще представят проекта за бюджет за 2018 година, приоритетите на Столична община и инвестиционната програма. Това съобщиха от пресцентъра на Общината. Пресконференцията ще се състои в 10.00 часа днес в Зала 1 на Столичната община.", "date": "2017.12.08", "title": "Кметът на София Йорданка Фандъкова и зам.-кметът Дончо Барбалов ще представят проекта за бюджет за 2018 година"}
{"url": "http://www.focus-news.net/news/2017/12/08/2465168/cnn-dvama-dushi-sa-postradali-v-zonata-na-novo-ognishte-na-pozhara-v-kaliforniya.html", "text": "Двама души са получили изгаряния в зоната на ново огнище на природните пожари в американския щат Калифорния, на 45 мили северно от Сан Диего, предаде CNN. Засега няма информация за състоянието на пострадалите. \r\nОгънят се разраства изключително бързо и се приближава към Виста и Оушънсайд, съобщават властите. В района са унищожени 20 постройки. \r\nКъм момента бушуват шест пожара в южната част на щата, които са унищожили 141 000 акра земя.\r\nПоложението северно от окръг Вентура е по-тежко. Там пожарът е обхванал 115 000 акра и е унищожил 439 сгради, нанесъл е щети на други 85. \r\nЕвакуирани са 190 000 жители на щата. \r\nВ борбата със стихията са задействани 5700 пожарникари. Калина Жекова", "date": "2017.12.08", "title": "CNN: Двама души са пострадали в зоната на ново огнище на пожара в Калифорния"}
{"url": "http://www.focus-news.net/news/2017/12/08/2465169/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-lesovo.html", "text": "Интензивен е трафикът за товарни автомобили на изход на ГКПП \"Капитан Андреево\" и \"Лесово\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-гръцката граница на ГКПП \"Кулата\", на българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2017.12.08", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\" и \"Лесово\""}
{"url": "http://www.focus-news.net/news/2017/12/08/2465170/zemetresenieto-registrirano-tazi-nosht-kray-parvomayskoto-selo-vinitsa-e-useteno-slabo-v-chirpan.html", "text": "Земетресението, регистрирано снощи край първомайското село Виница е усетено слабо в Чирпан. Това съобщи за Агенция „Фокус“ Благовеста Бабачкова – дежурен сеизмолог в Националния институт по геофизика, геодезия и география (НИГГГ) при БАН. Второто регистрирано земетресение снощи у нас – край санданското село Ново Ходжово не е усетено. Няма данни за материални щети.", "date": "2017.12.08", "title": "Земетресението, регистрирано тази нощ край първомайското село Виница е усетено слабо в Чирпан"}
{"url": "http://www.focus-news.net/news/2017/12/08/2465171/denyat-8-dekemvri-v-balgarskata-istoriya.html", "text": "През 1204 година в столицата Търново при българския цар Калоян пристига кардинал Лъв, пратеник на папа Инокентий ІІІ. На тържествена церемония Калоян получава кралска титла от папата, а духовният глава на българската църква архиепископ Василий - титлата “Примас”. Важен акт от утвърждаването на средновековната българска държава след освобождението ѝ от почти 200 години византийска власт. По стар стил днес е денят на свети Климент. През 1916 година през Първата световна война Българската армия завзема град Олтеница в Южна Румъния.\r\n2001 г.\r\nКметът на София Стефан Софиянски напуска СДС.\r\n1947 г.\r\nСофийският университет \"Св. Климент Охридски\" е преименуван в \"Климент Охридски\", тъй като в новата конституция е постановено, че църквата е отделена от държавата и образованието е \"светско с демократичен характер и прогресивен дух\".\r\n1944 г.\r\nВ хода на Втората световна война Втора конна дивизия и Първа гвардейска пехотна дивизия освобождават Бояново. Пета пехотна дивизия освобождава Щип.\r\n1935 г.\r\nПровежда се нелегално съвещание на Демократическата партия за активизиране на дейността й. След държавния преврат от 19 май 1934 г., извършен от Политическия кръг \"Звено\" и Военния съюз, е наложена забрана на политическите партии. Демократическата партия минава към полулегална дейност и се нарежда в редиците на легалната опозиция на монархическия режим. Партията е против сближаване с Германия. Тя се обявява открито против присъединяването на България към Тристранния пакт (март 1941 г.) и обявяването на война на САЩ и Англия (декември 1941 г.).\r\n1928 г.\r\nИзлиза първият брой на вестник \"Лъч\" - информационен всекидневник, орган на групата на професор Александър Цанков в Демократическия сговор. Професор Александър Цанков взема дейно участие в политическия живот на страната. В края на XIX в. влиза в Българската работническа социалдемократическа партия, след разцеплението и през 1903 г. минава към широките социалисти. По време на Първата световна война е заместник-директор на Дирекцията за стопански грижи и обществена справедливост. След края на войната влиза в Народния сговор и след убийството на Ал. Греков (май 1922 г.) е издигнат за неин председател. Участва в подготовката на държавния преврат на 9 юни 1923 г. и след неговия успех става министър-председател. Александър Цанков е един от инициатори за образуването на Демократическия сговор през август 1923 г. През януари 1926 г. неговото правителство подава оставка. Проф. Цанков е избран за председател на ХXI Обикновено народно събрание. От 15 май 1930 г. до 29 юни 1931 г. е министър в кабинета на А. Ляпчев, като министър на народното просвещение. През 1932 г. оглавява едно от теченията на разцепилия се Демократическия сговор, преобразувано по – късно в самостоятелна политическа партия под името Народно социално движение. В началото на септември 1944 г. емигрира от България. Живее известно време в Германия и Австрия. 1949 г. се установява в Аржентина. Автор е на: \"Войната на народите\" (1916 г.), \"Трите стопански системи. Капитализъм, комунизъм и националсоциализъм\" (1942 г.) и други. Пише и спомени \"България в бурно време\" (неотпечатани).\r\n1923 г.\r\nЗапочва учредителната конференция на политическа формация “Народно единство”. Конференцията продължава до 10 декември. В новосъздадената партия влиза групата на Никола Генадиев, която се отделя от Националлибералната партия, и бивши народнолиберали В. Савов, Н. Бронзов, П. Генадиев и други. Печатен орган на партията е вестник \"Народно единство\".\r\nОснователят на партията - Никола Генадиев е юрист, журналист и публицист.\r\nЗавършва право с докторат в Брюксел. След завръщането си в България работи като адвокат. През 1890 г. заедно с брат си Харитон основават в Пловдив вестник \"Балканска зора\". Никола Генадиев е един от редакторите на печатния орган на Народнолибералната партия (стамболовисти) – вестник \"Нов век\". След идването на власт на втория стамболовистки режим е министър на правосъдието (5 май 1903 г. – 30 януари 1904 г.), управляващ Министерството на търговията и земеделието (20 август 1903 г. – 30 януари 1904 г.), титуляр на същото министерство (30 януари 1904 г. – 22 октомври 1906 г. и 23 октомври 1906 г. – 22 февруари 1907 г.). В коалиционния кабинет на д-р В. Радославов е министър на външните работи и изповеданията (4 юли – 17 декември 1913 г.). От 4 юли до 23 септември същата година е управляващ Министерството на земеделието и държавните имоти. Обявява се против въвличането на България в Първата световна война 1914–1918 г. на страната на Австро-Унгария и Германия. Във връзка с Деклозиеровата афера през лятото на 1915 г. е арестуван. В затвора остава до есента на 1918 г. Като един от водачите на Народнолибералната партия дава съгласието си за сливането й с другите либерални партии и образуването на Националлиберална партия (1920 г.) и участва в нейното централно ръководство. Автор е на \"Мемоари\". Убит е през 1923 г.\r\n1916 г.\r\nВ хода на Първата световна война българските войски завземат град Олтеница, намиращ се в Южна Румъния, при вливането на река Арджеш в река Дунав.\r\n1912 г.\r\nМисия на Константин Хаджикалчов в Цариград. Водят се преговори за сключване на мир с Портата и приключване на Балканската война.\r\nКонстантин Хаджикалчов е български обществен и политически деец, банкер.\r\nИзпълнява важни дипломатически мисии - през 1887 г. е член на българската делегация, която търси княз на България. През 1908 г. преговаря в Цариград във връзка с провъзгласяването на Независимостта. През 1913 г. води преговори за уреждане на българо-турските отношения след Балканските войни.\r\nХаджикалчов завършва Роберт колеж в Цариград. Член е на революционния комитет в Пловдив. След потушаването на Априлското въстание 1876 г. е арестуван. Освободен е по настояване на европейските представители в Пловдив. Присъединява се към движението против Берлинския договор като член на комитетите “Единство” в Южна България. В Източна Румелия развива активна дейност като началник на канцелария в Дирекция на финансите (1879 г.). Хаджикалчов е депутат в Областното събрание и член на Постоянния комитет (1880-1884 г.). Той е един от водачите на Либералната партия в областта. Присъединява се към организираното от БТЦРК движение за съединение.\r\n1903 г.\r\nПрез 1903 г. 8 декември е отбелязан за първи път като празник на единствения тогава в Княжество България университет - Висшето училище. Решението е на Академичния съвет от 30 ноември 1902 г. Празнуването е отменено след 1944 г. и е заменено със 17 ноември - когато е Международният ден на студентската солидарност. През 1962 г. празникът на университета на 8 декември е възстановен. На заседание на Съвета на ректорите на 28 октомври 1994 г. е взето решение 8 декември да бъде неучебен ден и празник на българските студенти.\r\n1877 г.\r\nВ хода на Руско-турската освободителна война генерал Тотлебен получава сведения за мястото, където Осман паша смята да разкъса блокадата на Плевен.\r\nЕдуард Тотлебен е руски военен инженер, генерал. През Кримската война 1853-1856 г. ръководи инженерните работи по отбраната на Севастопол. По време на Руско-турската освободителна война 1877-1878 г. е назначен за помощник-началник на Западния отряд. На 14 ноември 1877 г. поема командването на всички части, включени в обсадата на Плевен, която на 28 ноември (10 декември) приключва с капитулацията на турските войски. От април 1878 г. ръководи Действащата армия до сключването на Берлинския мирен договор 1878 г.\r\n1874 г.\r\nСлед спирането на вестник \"Независимост\" Христо Ботев започва да издава в Букурещ вестник \"Знаме\" (от 8 декември 1874 г. до 14 септември. 1875 г., 27 броя). Последните 3 броя не са редактирани от Христо Ботев. Най-много място в поместваните материали се отделя на въпроса за освобождението на България от турско робство. Пише се за народната просвета, култура и литература. Художествените текстове са малко. В подлистници излизат произведения на Л. Каравелов и М. Чайковски. Печатат се отделни стихотворения. Там Ботев публикува фейлетона \"Политическа зима\".\r\n1204 г.\r\nКардинал Лъв е изпратен от папа Инокентий III при българския цар Калоян, за да му занесе кралска корона и скиптър. Архиепископ Василий е провъзгласен за \"примас на Българската църква \", Калоян е коронясан за крал. На тържествена церемония кардиналът освен короната и скиптъра връчва на българския цар папско писмо за кралско достойнство, знаме с образа на свети апостол Петър и позволение да сече пари със своя образ.\r\nЦар Калоян (Йоаница) е от рода Асеневци, брат на цар Асен I (1187-1196 г.) и на цар Петър II (1196-1197 г.). Той е цар в периода 1197-1207 г., изтъкнат пълководец и дипломат. След победата на въстанието на Петър и Асен (1185-1187 г.), като гарант за миролюбивата политика на България спрямо Византия, Калоян е изпратен като заложник в Цариград, където успява да се запознае с тънкостите на византийската дипломация. Възкачва се на престола след убийството на брат му Петър.На тази дата са родени:\r\n1943 г.\r\nРоден е Самуил Сеферов (Сули) Боянов - български художник, живописец. Завършва Художествената академия, специалност “Живопис” при професор Ил. Петров (1969 г.). Член е на СБХ (1973 г.). От 1969 година участва във всички ОХИ в страната и чужбина. Самостоятелни изложби: София (1974 г.), Пловдив (1980 г.), София (1981 г.), Орешак (1985 г.), София (1986 г.), Париж “ЮНЕСКО” (1987 г.), Братислава (1987 г.), Брюксел (1989 г.), София (1990 г.), Лондон (1991 г.), Анкара (1992 г.), Измир (1992 г.), Атина (1993 г.), София (1993 г.), Хелзинки (1994 г.), Вашингтон (1999 г.), София (1998 г., 1999 г., 2000 г.). Негови картини притежават множество частни галерии у нас и в чужбина, музеят “А. С. Пушкин”, Москва, Галерията за модерно изкуство “Лудвиг” в Кьолн, в Канада, САЩ, Япония, Кувейт, Мексико и др. Награди: Първа награда на МНО за произведение на патриотична тема (1984 г.), заслужил художник (1984 г.), награда на Министерството на културата (1984 г.), кавалер на “Ордена за изкуство и литература на Франция” (1992 г.). Албум - “Кромуел” (1992 г.).\r\n1938 г.\r\nРодена е Елка Бакалова - български изкуствовед, историк на средновековното българско и византийско изкуство, професор е в Художествената академия. Главен редактор е на сп. \"Проблеми на изкуството\". По-важни книги: \"Стенописите в Беренде\" (1976 г.), \"Бачковската костница\" (1977 г.), \"Роженският манастир\" (1990 г.) и др.\r\n1938 г.\r\nРодена е Красимира Асенова Колдамова - българска балерина. Учи балетно майсторство в школата на Софийската народна опера (до 1950 г.). Специализира в Москва. Балерина е в Националния академичен театър за опера и балет (от 1955 г.). Изпълнява роли от класиката, участва и в редица съвременни едноактни балети.\r\n1934 г.\r\nРоден е Вили Арам Казасян - български композитор, диригент, аранжор, пианист. Завършва ВМЕИ - София (1957 г.), учи в Теоретичния факултет на БДК. Завежда секция “Естрадно изкуство” при СМДБ (от 1985 г.). Диригент е на Естрадния оркестър на Комитета за телевизия и радио. Автор е на детски песни, филмова музика (“Ян Бибиян”, телевизионните - “Неочаквана ваканция”, “Горещи следи”), на музика към театрални спектакли, телевизионни и радиомюзикъли. Дебютът му като музикант и композитор е през 50-те години (пианист в “Джаза на младите”). Свири в Естрадният оркестър при Сатиричния театър, основава “Студио 5”. От тези 2 състава през 1960 г. е формиран Естрадният оркестър на КТР, в който Казасян свири, а по-късно дирижира. Голям е приносът му за първите стъпки и развитието на фестивала “Златният Орфей” и телевизионния конкурс за естрадни песни “Мелодия на годината”. Организира редица вокални състави (“До, ре, ми, фа”, “Студио В”), радиоконкурса “Тромбата на Вили”, телевизионното предаване “Студио 1”. Създава множество песни и пиеси за бигбенд; негови песни изпълняват популярни групи и певци, и актьори (К. Цонев, В. Бахчеванова, Т. Колев, Ас. Ангелов и др.). Пише музика за филмите на В. Мирчев “Ленко” (1978 г.), “Неочаквана ваканция” (1981 г.), “Една одисея из Делиормана” (1983 г.). Гостува като диригент на радиооркестрите в Берлин, Москва, Лайпциг, участва на фестивалите в Атина, Полша (Сопот), Дрезден и др. Негови песни са издавани от “Балкантон” и чужди грамофонни фирми. Носител е на много награди (през 1984 г. получава наградата на СБК за цялостно творчество). Албум: “Избрани песни” (1984 г.).\r\n1914 г.\r\nРодена е Полина Антонова Недялкова - българска военна деятелка, генерал-майор. Заедно с родителите си емигрира в СССР през 1926 г., където завършва Военната академия \"М. В. Фрунзе\" (1936 г.). Същата година заминава за Испания и се включва в интербригадисткото движение. През 1937 г. се завръща в СССР и служи в Съветската армия. Взема участие във Великата отечествена война (1941-1945 г.). Завръща се в България през 1951 г. Заема отговорни длъжности в БНА. Главен редактор е на сп. \"Военна техника\" (1967-1975 г.).\r\n1888 г. \r\nРоден е Владимир Заимов - български офицер, генерал-полковник, военен деец. Участник във войните за национално обединение (1912-1918). По време на Втората световна война е против участието на България в Тристранния пакт. Работи като съветски шпионин в България, за което е осъден и разстрелян на 1 юни 1942На тази дата умират:\r\n1983 г.\r\nУмира Мицо Андонов (Димитър Гоцев) - български театрален критик и литератор. Роден е на 7 ноември 1901 г. в Кукуш. Племенник е на Г. Делчев. Завършва гимназия в София и философия в СУ “ Климент Охридски” (1920-1925 г.). Член е на Независимите професионални съюзи, сътрудник на в. \"Единство\". През юни 1926 г. е осъден на 5 години затвор по ЗЗД. Сътрудничи със статии по проблемите на българския театър и театралното изкуство на вестниците \"Фронт на трудово-борческите писатели в България\", \"Щит\", \"Литературен преглед\", \"Пробуждане\", сп. \"Пробив\", \"Български артист\" и др. Главен редактор е на сп. \"Начало\" (1926-1928 г.). Участва в театралните инициативи и театралните студии на Ал. Жендов, Д. Хаджиилиев, Б. Дановски като театрален критик. От 1934 г. е организационен работник в Съюза на артистите в България и редактор на съюзните издания сп. \"Български артист\", в. \"Артист\", \"Възпоминателен лист\" и др. Заместник-председател и директор е на Творческия дом на актьора (1961-1966 г.), член е на Художествения съвет на Народния театър \"Иван Вазов\".\r\n1869 г.\r\nУмира Иван Николов Момчилов - български книжовник. Роден е на 19 октомври 1819 г. в Елена. Учи в Елена, Гърция и Русия. Автор е на “Граматика за старобългарскûя езûк” (1865 г.) и “Граматика за новобългарскûя езûк” (1868 г.), дълго служили като учебни помагала и положили основите на т. нар. Търновска правописна школа. Подготвя (заедно с Н. Михайловски) откриването на Еленската даскалоливница. Обновител е на педагогическата система.\r\n1858 г.\r\nУмира Райно Попович - български учител и книжовник. Роден е около 1773 г. в с. Жеравна. Учител е в Котел, през 1812 г. открива първото елино-българско училище в града (заедно с А. Хаджикринчев). Заминава на поклонение в Света гора, учи на о-в Хиос. През 1816-1818 г. учи в Букурещ при Н. Дука, изучава взаимоучителните таблици и усъвършенства знанията си по гръцки език. Учителства в Котел, Жеравна, Карлово. Автор е на множество преводи от гръцки език: \"Краткое толкование на Божествения храм\" (1837 г.), \"Христоития, или Благонравие\" (1837 г.), \"Есопа фригийскаго баснотворца басни или приказки\" (1854 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.12.08", "title": "Денят 8 декември в българската история"}
{"url": "http://www.focus-news.net/news/2017/12/08/2465172/britanskiyat-premier-tereza-mey-patuva-kam-bryuksel-za-da-se-sreshtne-s-predsedatelya-na-ek.html", "text": "Британският премиер Тереза Мей пътува към Брюксел, за да се срещне с председателя на Европейската комисия Жан-Клод Юнкер. Това съобщиха от Даунинг Стрийт на фона на надеждите за пробив в преговорите за Брекзит, предаде AFP. „Премиерът пътува към Брюксел за нови срещи в рамките на преговорите за Брекзит“, се казва в изявление от кабинета на Мей. Премиерът ще бъде придружена министърът за Брекзит Дейвид Дейвис и двамата ще се срещнат с преговарящия от страна на ЕС Мишел Барние малко преди 7 часа местно време. \r\nПреговорите между ЕС, Лондон и Дъблин продължиха цяла нощ в опит да постигнат съгласие. Европейската комисия по-рано заяви, че е постигнат известен напредъкКалина Жекова", "date": "2017.12.08", "title": "Британският премиер Тереза Мей пътува към Брюксел, за да се срещне с председателя на ЕК"}
{"url": "http://www.focus-news.net/news/2017/12/08/2465173/sport-ludogorets-shte-bade-nepostaven-v-zhrebiya-za-116-finalite-na-liga-evropa.html", "text": "Футбол: Лудогорец завърши на второ място в Група \"С\" на Лига Европа и попадна в урната на непоставените отбори на жребия за 1/16-финалите, който ще бъде изтеглен на 11 декември. \r\nВ следващата фаза на турнира шампионът от Първа професионална лига ще играе срещу един от 15-те поставени отбора, сред които попадат клубове като Милан, Арсенал, Атлетико Мадрид. \r\nВ първия си мач от директните елиминации на Лига Европа Лудогорец ще бъде домакин.", "date": "2017.12.08", "title": "Спорт: Лудогорец ще бъде непоставен в жребия за 1/16-финалите на Лига Европа"}
{"url": "http://www.focus-news.net/news/2017/12/08/2465174/api-do-1700-chasa-dvizhenieto-shte-se-osashtestvyava-v-izprevarvashtata-lenta-po-avtomagistrala-hemus-v-rayona-na-tunel-vitinya-v-posoka-varna.html", "text": "До 17.00 часа днес движението за Варна по автомагистрала „Хемус“, между 30-ти и 34-ти км, в района на тунел „Витиня“, ще се осъществява в изпреварващата лента поради извършване на гаранционни дейности. Това съобщиха от пресцентъра на Агенция \"Пътна инфраструктура\". До 17.00 часа на 10 декември движението ще е насочено в аварийната лента. Шофьорите трябва да карат внимателно и да спазват ограничението на скоростта. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ.", "date": "2017.12.08", "title": "АПИ: До 17.00 часа движението ще се осъществява в изпреварващата лента по автомагистрала „Хемус“, в района на тунел „Витиня“, в посока Варна"}
{"url": "http://www.focus-news.net/news/2017/12/08/2465175/8-dekemvri-praznik-na-studentite.html", "text": "През 1903 г. 8 декември е отбелязан за първи път като празник на единствения тогава в Княжество България университет - Висшето училище. Решението е на Академичния съвет от 30 ноември 1902 г. Празнуването е отменено след 1944 г. и е заменено със 17 ноември - когато е Международният ден на студентската солидарност. През 1962 г. празникът на университета на 8 декември е възстановен. На заседание на Съвета на ректорите на 28 октомври 1994 г. е взето решение 8 декември да бъде неучебен ден и празник на българските студенти.\r\nПо случай празника в столицата ще има денонощен градски транспорт. От 24 часа на 8 декември до 5.00 часа на 9 декември „Центъра за градска мобилност“ ще осигури нощно движение  по автобусни линии 94 и 280.  \r\nВъв връзка с празника ръководството на ГД „ Националната полиция“ предприема допълнителни мерки за сигурност. Целта е гарантиране на обществения ред и сигурността на младите хора, както и безопасността на движението по пътищата. С превантивна цел са проведени срещи  със собственици и управители на туристически, питейни, увеселителни и други организирано посещавани обекти, на които са обсъдени възможните рискове от престъпни посегателства и са дадени препоръки за повишена бдителност и навременно подаване на информация за своевременно реагиране при необходимост. \r\nСъздадена е организация за засилено  полицейско присъствие около питейните и увеселителните заведения, и места за подслон до 11 декември2016 г., на които се очакват празнуващи. Специално внимание ще бъде обърнато на курортите, където традиционно празнуват  студентите. \r\nАктивно ще е полицейското присъствие и по пътищата. В случай на усложнени метеорологични условия своевременно ще се въвежда временна организация на движението, съгласувано със стопаните на пътя, при необходимост трафикът ще се пренасочва по обходни маршрути.\r\nПланирани са и специализирани полицейски операции,  в рамките на които полицейските екипи  ще следят и за продажба на акцизни стоки без бандерол и на стоки с неясен произход. Акцентът в акцията на пътните полицаи ще е проверка на водачите, които управляват моторни превозни средства под въздействие на алкохол, наркотични вещества или такива, които шофират без да са правоспособни и карат неизправни автомобили.\r\nЩе се извършват проверки и ще се осъществява контрол на водачи на МПС за употреба на алкохол. Засилва се контрола и за употребата на пиротехнически средства и огнестрелно оръжие.", "date": "2017.12.08", "title": "8 декември – празник на студентите"}
{"url": "http://www.focus-news.net/news/2017/12/08/2465176/blagoevgrad-zemetresenie-registrirano-v-gartsiya-e-useteno-na-teritoriyata-na-petrich-i-kulata.html", "text": "Земетресение, регистрирано в Гърция е усетено на територията на Петрич и Кулата. Това съобщи за Агенция „Фокус“ Благовеста Бабачкова – дежурен сеизмолог в Националния институт по геофизика, геодезия и география (НИГГГ) при БАН. Трусът е регистриран тази сутрин в 6.05 часа и е с магнитуд 3,6. Дълбочината му е 1,4 км.", "date": "2017.12.08", "title": "Благоевград: Земетресение, регистрирано в Гърция, е усетено на територията на Петрич и Кулата"}
{"url": "http://www.focus-news.net/news/2017/12/08/2465177/denyat-8-dekemvri-v-svetovnata-istoriya.html", "text": "През 1863 година при пожар в църква в Сантяго, Чили, загиват 2500 души, предимно жени и деца. През 1914 година започва войната за Фолклендските острови между Германия и Великобритания. На 8 декември излиза култовият албум на “Ийгълс” - “Хотел Калифорния”.\r\nНа 8 декември е родена актрисата Ким Бейсинджър. На тази дата умира  звездата на “Бийтълс” Джон Ленън.\r\n2014 г.\r\nКитайски съд осъжда осем души на смърт за участието им в две смъртоносни атаки в Синдзян през май 2014 г.\r\n2014 г.\r\nФилипините настояват Арбитражният съд в Хага да реши спора на страната с Китай за Южнокитайско море.\r\n2014 г.\r\nНа 86 години почива бившата белгийска кралица Фабиола де Мора и Арагон, вдовица на крал Бодуен I.\r\n2013 г.\r\nВ Антарктида е измерена рекордно ниска температура от минус 91.2 градуса по Целзий. Измерванията са направени от спътник на Американския национален център за климатични данни в близост до японската полярна станция „Купол Фуджи” (най-високо разлоложената полярна станция) на височина от 3786 метра над морското равнище.\r\n2012 г.\r\nПрезидентът на Филипините Бениньо Акина обявява бедствено положение в страната 4 дена след преминаването на най-силния за годината тайфун, взел близо 1000 жертви и катастрофални разрушения.\r\n2011г.\r\nРуската Федерална служба за сигурност - наследникът на КГБ, поиска от най-популярната социална мрежа в Русия, „В Контакте“, да блокира потребителите оспорващи победата на управляващата партия на парламентарните избори. В резултат на отказа, собственика на сайта Павел Дуров е привикан в прокуратурата. \r\n2011 г.\r\nВ Япония започна Световното клубно първенство на ФИФА 2011 г.\r\n1999 г.\r\nРуските войски превземат чеченския град Урус-Мартан.\r\n1993 г.\r\nПриета е конституцията на Узбекистан.\r\n1993 г.\r\nРазпуснат е Върховният съвет на Казахстан.\r\n1991 г.\r\nСъвместно комюнике на Русия, Беларус и Украйна обявява разпадането на Съветския съюз, който е заменен от Общността на независимите държави.\r\n1991 г.\r\nЗа първи президент на Молдова е избран Мирча Снегур.\r\n1990 г.\r\nВ Норууд (ЮАР) е приготвена най-голямата пица в света с диаметър 37,4метра.\r\n1987 г.\r\nПрезидентите на СССР и САЩ Михаил Горбачов и Роналд Рейгън подписват във Вашингтон договор за унищожаване на ядрените ракети с малък и среден обсег на действие. Съгласно договора СССР трябва да унищожат 1752 ракети, а САЩ 859.\r\n1987 г.\r\nСлед железопътна катастрофа в ивицата Газа загиват четирима араби. Инцидентът е използван за повод от палестинците за начало на интифадата срещу Израел.\r\n1976 г.\r\nМузикална група The Eagles пускат на музикалния пазар своя албум “Хотел Калифорния”.\r\n1974 г.\r\nНа проведения в Гърция референдум мнозинството от населението се обявява против възстановяването на монархията в страната.\r\nМонархическата форма на управление в Гърция е установена чрез референдум през 1946 г. Кралят е свален от власт през 1967 г. от военните. Установен е така нареченият “режим на полковниците” начело с Георгиос Пападопулос. Отменена е конституцията, разпуснати са политическите партии. През 1974 г. е сформирано гражданско правителство. То отново организира референдум за формата на управление.\r\n1966 г.\r\nГръцкият параход “Хераклион” потъва в Егейско море. Загиват 181 души.\r\n1963 г.\r\nВ Невада е отвлечен сина на американския певец Франк Синатра.\r\n1956 г.\r\n47 души са убити, а 80 ранени, когато унгарски полицаи и съветски войници откриват огън по мирни демонстранти срещу комунизма в унгарския минен център Шалготарян.\r\n1953 г.\r\nАмериканският президент Дуайт Айзенхауер пледира в ООН Великите сили да пожертват част от ядрените си запаси за развитието на атомната енергия за мирни цели.\r\n1950 г.\r\nСАЩ започват икономически бойкот на Китай.\r\n1941 г.\r\nПрез Втората световна война Англия и САЩ обявяват война на Япония след нападението над Пърл Харбър на 7 декември.\r\n1938 г.\r\nЛаврентий Берия е назначен за комисар по вътрешните работи в Съветска Русия на мястото на сваления Ежов.\r\nБерия е народен комисар до 1945 г. и министър (1953 г.) на вътрешните работи на СССР. Той е първи заместник-председател на Съвета на народните комисари и на Министерския съвет (1941-1953 г.). Берия е член (1946-1953 г.) на Политбюро (Президиума) на ЦК на ВКП (б). Организатор е на политическите репресии в Съветския съюз през 30-те - 50-те години. Разстрелян е след смъртта на Й. В. Сталин.\r\n1919 г.\r\nЕкатеринослав е превзет от белогвардейските войски на генерал Слащов.\r\n1917 г.\r\nЩабът на 11-а руска армия е превзет от войници, които отстраняват нейното командване.\r\n1914 г.\r\nЗапочва битката между Германия и Великобритания за Фолкландските острови.\r\n1902 г.\r\nСъздадено е султанско ираде за реформи в Европейска Турция. За генерален инспектор е назначен Хилми паша.\r\nАбас Хюсеин Хилми паша е турски политически и държавен деец. Провежда антибългарска политика и преследва дейците на ВМОРО. След Младотурската революция 1908 г. е министър на външните работи на Турция. От януари 1909 г. е велик везир. Принуден е да си подаде оставката от този пост през април същата година във връзка с организирания в страната метеж от султан Абдул Хамид II.\r\n1896 г.\r\nКрай бреговете на Северна Испания потъва немският кораб “Салер”. Загиват 281 човека.\r\n1881 г.\r\nС издаване на Мухаремския декрет – (Нормативен акт, издаван от държавния глава или от правителството) е установен европейски финансов контрол върху Портата.\r\n1880 г.\r\nИзлиза първият брой на “Едмънтън булет”, първият вестник в провинция Албърта (Канада).\r\n1869 г.\r\nОткрива се първият Ватикански съвет.\r\n1863 г.\r\nПо време на тържествено богослужение в йезуитска църква в Сантяго (Чили) избухва пожар. Загиват около 2500 души, предимно жени и деца.\r\n1813 г.\r\nСъстои се премиерата на Седма симфония на Бетовен.\r\n1792 г.\r\nЗа първи път в САЩ е кремирано човешко тяло.На тази дата са родени:\r\n1966 г.\r\nРодена е Шиниъд О’Конър - ирландска поп-певица. Пише сама музиката за песните си, пее от ученическите години. Учи в Музикалното училище в Дъблин. През 1985 г. пее с групата \"Тон Тон Макут\". Същата година отива да работи в Лондон. През 1987 г. излиза дебютният £ албум \"Лъвът и кобрата\", а през 1990 г. - колекцията от песни, събрана в албума \"Не искам онова, което нямам\". Албуми: \"The Lion and the Cobra\" (1987 г.), \"I Do Not Want What I Haven’t Got\" (1990 г.), \"Am I Not Young Girl?\" (1992 г.), \"Universal Моther\" (1994 г.), \"So Far … The Best of Sinnead O’Connor\" (1997 г.), \"Bad Girl\" (1999 г.).\r\n1953 г.\r\nРодена е Ким Бейсинджър - американска актриса. На 17 години печели конкурса \"Мис Джорджия\". Един от най-търсените фотомодели. През 1977 г. участва в телевизионните сериали \"Куче и котка\", а от 1980 г. - в \"Ангелът на Чарли\". В киното дебютира през същата година с филма \"Сурова страна\". Участва в: \"Никога не казвай “никога вече\"\" (1983 г.), комедията \"Мъжът, който обича жените\" (1983 г.), \"Среща с непознат\" (1987 г.), \"Моята втора майка е чуждоземка\" (1988 г.), трилъра - \"Надин\" (1987 г.), \"Без милост\" (1986 г.), комикса - \"Батман I” (1989 г.), трагикомедията - \"Певицата и милиардерът\" (1991 г.), \"Девет седмици и половина\" (1985 г.). \"Финален анализ\" (1992 г.), \"Измъкване\" (1993 г.), \"Истинският Маккой\" (1994 г.), \"Прет-а-порте\" (1994 г.), \"Светът на Уейн II\" (1993 г.), \"Поверително от Ел Ей\" (1997 г.), \"8 Mile\" (2002 г.), \"Aurora Island\" (2003 г.). Отличена е с Оскар през 1998 г. за \"Поверително от Ел Ей\".\r\n1943 г.\r\nРоден е Самуил Сеферов (Сули) Боянов - български художник, живописец. Завършва Художествената академия, специалност “Живопис” при професор Ил. Петров (1969 г.). Член е на СБХ (1973 г.). От 1969 година участва във всички ОХИ в страната и чужбина. Самостоятелни изложби: София (1974 г.), Пловдив (1980 г.), София (1981 г.), Орешак (1985 г.), София (1986 г.), Париж “ЮНЕСКО” (1987 г.), Братислава (1987 г.), Брюксел (1989 г.), София (1990 г.), Лондон (1991 г.), Анкара (1992 г.), Измир (1992 г.), Атина (1993 г.), София (1993 г.), Хелзинки (1994 г.), Вашингтон (1999 г.), София (1998 г., 1999 г., 2000 г.). Негови картини притежават множество частни галерии у нас и в чужбина, музеят “А. С. Пушкин”, Москва, Галерията за модерно изкуство “Лудвиг” в Кьолн, в Канада, САЩ, Япония, Кувейт, Мексико и др. Награди: Първа награда на МНО за произведение на патриотична тема (1984 г.), заслужил художник (1984 г.), награда на Министерството на културата (1984 г.), кавалер на “Ордена за изкуство и литература на Франция” (1992 г.). Албум - “Кромуел” (1992 г.).\r\n1943 г.\r\nРоден е Джим Морисън, американски певец, писател и поет. Роден е на 8 декември 1943 в Мелбърн, Флорида. Познат е преди всичко като вокалист и текстописец на състава Дъ Дорс, а също така и като един от най-харизматичните изпълнители в историята на рока. Автор е на няколко стихосбирки и късометражни филми. Заема 47-ма позиция в класацията на списанието Rolling stone на 100-те най-добри певци за всички времена. Той е съосновател и основен вокалист на групата Дъ Дорс (The Doors). Умира на 3 юли 1971 г. само на 27 години в Париж, Франция.\r\n1934 г.\r\nРодена е Алиса Фрейндлих - руска актриса. Завършва Ленинградския драматичен институт (1957 г.). От 1957 г. работи в Ленинградските театри “Комисаржевски”, “Ленсъвет” и БДТ. В киното е от 1958 г. Снима се в: “Семейно щастие” (1970 г.), “Моят живот” (тв, 1972 г.), “Мелодиите на Верийския квартал” (1973 г.), “Изпълняващ задълженията си” (1973 г.), “Ана и Командорът” (1974 г.), “Принцесата и граховото зърно” (1977 г.), “Служебен роман” (1977 г.), “Сламената шапка” (тв, 1979 г.), “Сталкер” (1980 г.), “Старомодна комедия” (1980 г.), “Агония” (1981 г.), “Клетка за канарчета” (1984 г.), “Жесток романс” (1984 г.), “Мускетарите - 20 год. по-късно” (1992 г.), “Мускетарите - 30 години по-късно” (1993 г.), “Подмосковни вечери” (1993 г.), “Изповед пред непознат” (1994 г.).\r\n1930 г.\r\nРоден е Максимилиан Шел - австрийски актьор и режисьор. Брат е на Мария Шел. Изучава история на изкуството и философия. Завършва Цюрихската драматична студия. Работи и в германски театри. В киното е от 1955 г. - “Това се случи на 20 юли”. Първата му значителна роля е в “Бракът на доктора по медицина Данвиц” (1956 г.). Играе в Италия, Англия, Франция, Германия, САЩ. Филмография: “Деца, майки и генерал” (1955 г.), “Младите лъвове” (1958 г.), “Хамлет” (тв, 1960 г.), “Присъда в Нюрнберг” (1961 г.), “Затворниците от Алтона” (1962 г.), “Смъртоносна афера” (1967 г.), “Нямаш право на два живота” (1967 г.), “Замъкът” (1968 г.), “Симон Боливар” (1969 г.), “Густав Малер” (1971 г.), “Папеса Йоана” (1972 г.), “Полина – 1880” (1973 г.), “Досие “Одеса” (1974 г.), “Краят на играта” (1974 г.), “Сараевският атентат” (1975 г.), “Човекът в стъклената кабина” (1976 г.), “Джулия” (1977 г.), “Един мост повече” (1977 г.), “Аваланш експрес” (1978 г.), “Обичам, не обичам” (1979 г.), “Дневникът на Ани Франк” (1980 г.), “Черната дупка” (1980 г.), “Призракът в операта” (1982 г.), “Островите” (1973 г.), “Утре в Алабама” (1985 г.), “Подземията на Асизи” (тв, 1985 г.), “Петър Велики” (тв, 1986 г.), “Едно американско място” (1988 г.), “Розовата градина” (1989 г.), “Новакът” (1990 г.), “Сталин” (тв, 1992 г.). В театъра играе и поставя “Всеки”, “Добрият патриот” (1969 г.), “Стари времена” (1973 г.), “Приказки от Виенската гора” (1977 г.). В киното режисира от 1970 г. с постоянен успех и вкус към руската и немската литература - “Първа любов” (1970 г.), “Пешеходецът” (1973 г.), “Съдията и неговият палач” (1975 г.), “Приказки от Виенската гора” (1979 г.), “Марлен Д.” (1984 г.), “Справедливост” (1993 г.), “Малката Одеса” (1994 г.), “Вампири” (1998 г.), “Обичам те, скъпа” (2000 г.), “Кан” (2001 г.).\r\n1927 г.\r\nРоден е Владимир Александрович Шаталов - руски летец космонавт, генерал-лейтенант от авиацията (1975 г.), летец инструктор. Завършва Липецкото специално училище на ВВС за начално обучение на пилоти (1945 г.). Завършва Червенознаменната военновъздушна академия (по-късно “Ю. А. Гагарин”) (1956 г.) и служи в авиационни части. В отряда на космонавтите (от 1963 г.). От 14 до 17 януари 1969 г. лети в Космоса като командир на космическия кораб “Союз-4”. Провежда ръчното сближаване и скачването с космическия кораб “Союз-5”, пилотиран от Б. В. Волинов, осигурява А. С. Елисеев и Е. В. Хрунов по време на преминаването им през открития Космос в космическия кораб “Союз-4”. Заедно с Елисеев от 13 до 18 октомври 1969 г. лети за втори път в Космоса като командир на кораба “Союз-8”. За 118 ч и 11 мин пребиваване в Космоса корабът им извършва групов полет с космическите кораби “Союз-6” и “Союз-7”. От 23 до 25 април 1971 г. извършва трети полет в Космоса (заедно с Елисеев и Н. Н. Рукавишников) като командир на космическия кораб “Союз-10”. По време на полета, продължил 47 ч и 46 мин, е проведено скачване с намиращата се в орбита от 19 април 1971 г. орбитална станция “Солют”. Името на Шаталов носи кратер на обратната страна на Луната.\r\n1926 г.\r\nРоден е Реваз Чхейдзе - грузински режисьор. През 1943-1946 г. учи в Тбилиския театрален институт. През 1953 г. завършва ВГИК. През 1953-1954 г. снима няколко документални филма - “Борис Панчадзе” (1953 г.), “Нашият дворец” (1954 г.), “Държавният ансамбъл за народни танци на Грузия” (1954 г.). Последните 2 документални филма заедно с дебютния му игрален филм “Луржа на Магдана” (1956 г.), драма за живота на селяните в Грузия в началото на века, реализира съвместно с Т. Абуладзе. През 1957 г. поставя “Нашият двор”, разработващ съвременна тема, снима историко-приключенските филми “Мая от Гухнети” (1959 г.), “Гроб” (1961 г.), “Морската пътека” (1962 г.), “Бащата на войника” (1965 г.). Режисьор е на “Ах, тази младеж!” (1969 г.), “Фиданки” (1973 г.) и “Твой син, земя” (1981 г.). Сценарист е на “Блондинката” (тв, 1968 г.) и “Цъфтежа на акацията” (1975 г.).\r\n1916 г. \r\nРоден е Ричард Флайшър - американски режисьор. Учи в театралния факултет на Йейлския университет. От 1937 г. е в театъра. От 1940 г. работи в киното като монтажист и режисьор-документалист - “Предназначени за смърт” (1948 г., “Оскар”). Дебютира в игралното кино с “Децата на развода” (1946 г.). Снима приключенски и мелодраматични филми: “20 000 левги под водата” (1954 г.), “Викингите” (1958 г.), “Принуждението” (1959 г.), “Фантастично пътешествие” (1966 г.), “Доктор Дулитъл” (1967 г.), “Бостънският удушвач” (1968 г.), “Че!” (1969 г.), “Тора! Тора! Тора!” (1970 г., съвместно с Т. Масуда и К. Фуксаку), “Слепият терор” (1971 г.), “Новите центуриони” (1972 г.), “Зеленото слънце” (1973 г.), “Мандинго” (1975 г.), “Невероятната Сара” (1976 г.), “Принцът и просякът” (1977 г.), “Ашанти” (1978 г.), “Джазовият певец” (1981 г.), “Конан Разрушителя” (1984 г.), “Червената Соня” (1985 г.), а също “Събота на насилието” (1955 г.), “Барабас” (1962 г., “Кинг” (1973 г.), “Дон Анжело е мъртъв” (1973 г.), “Мистър Маджестик” (1974 г.), “Принцът и просякът” (1978 г.), “Мистерия за милион долара” (1987 г.), “Обаждане от космоса” (1989 г.).\r\n1886 г.\r\nРоден е Диего Ривера - мексикански художник, един от основателите на мексиканската школа в монументалната живопис. През 1896-1902 г. учи в Художествената академия в Мексико. Живее в Европа (1907-1921 г.). Учи в Художествената академия в Мадрид (1907 г.), работи в Париж (1909-1921 г.), изпитва влиянието на кубизма, а в Италия (1920-1921 г.) изучава стенописите от ХIV-ХVI в. От 1922 г. е член на Мексиканската комунистическа партия. Работи в САЩ (1930-1934 г. и 1940 г.). Умира на 25 ноември 1957 г. в Мексико.\r\n1865 г.\r\nРоден е Ян Сибелиус - финландски композитор. Учи при М. Вегелиус в Хелзинки, специализира при А. Бекер в Берлин и при Р. Фукс и К. Голдмарк във Виена. В най-значителните си оркестрови съчинения (7 симфонии и 14 симфонични поеми, 1892-1929 г.) органично претворява своеобразния северен колорит на финландската народна музика, като използва нейните ладо-хармонични и ритмични особености.\r\n1832 г.\r\nРоден е Бьорнстерне Бьорнсон - норвежки поет и писател. Журналист, драматург, поет, оратор и политически деец. Играе, заедно със съперника си Ибсен, водеща роля в политическия живот на Норвегия. През 1903 г. получава Нобелова награда за литература. Автор е на: \"Синьове Солбакен\", \"Сигурд Слембе\", \"Свръх силите\", \"Младоженци\", \"Леонарда\" и др. Умира на 26 април 1910 г. в Париж.\r\n1825 г.\r\nРоден е Андрей Николаевич Бекетов - руски ботаник - морфолог и географ. Почетен член е на Петербургската академия на науките (от 1895 г.). Заедно с Х. Я. Гоби през 1886 г. организира и издава първото руско научно ботаническо списание \"Ботанически записки\". Бекетов е сред основателите на Петербургското дружество на естествоизпитателите. Почти едновременно с Ч. Дарвин, но независимо от него, обяснява целесъобразното устройство на органичните форми. Автор е на първия оригинален учебник \"География на растенията\" (1896 г.). Умира на 14 юли 1902 г.\r\n1802 г.\r\nРоден е Александър Иванович Одоевски - руски поет декабрист. През зимата на 1824-1825 г. е приет в Северното дружество на декабристите, придържа се към неговото радикално крило. Взема участие във въстанието от 14 декември 1825 г., след разгрома му е затворен в Петропавловската крепост. От 1827-1837 г. е на заточение в Сибир, след което по заповед на царя служи в действащата армия в Кавказ, където се сближава с М. Ю. Лермонтов и Н. П. Угарьов. Стихове на Одоевски писани преди 1825 г., почти не са запазени. След 1825 г. пише поемите \"Василко\" (1829-1830 г.), \"Зусима\" (1827-1829 г.), \"Старицата пророчица\" (1829 г.) и др. Умира на 27 август 1839 г., близо до Сочи.\r\n1542 г.\r\nРодена е Мария Стюарт - шотландска кралица (1542-1587 г., фактически от 1561 г.). Сключва брак с френския крал Франсоа II на 16 години, овдовява след 2 години и се завръща в Шотландия. Води борба срещу Реформацията и английската кралица Елизабет I Тюдор. Привърженичка е на католицизма. През 1567 г. е пленена от въстаналите калвинисти и принудена да се отрече от престола. Екзекутирана е след 19 години затвор на 8 февруари 1587 г. в замъкът Фотеринг, Англия.На тази дата умират:\r\n1980 г.\r\nУмира Джон Ленън - английски рок- и попмузикант, водеща фигура в популярния квартет \"Бийтълс\", поет и прозаик, артист. Роден е през 1940 г. През 1955 г. създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (1965 г.). През 1966 г. се запознава с Йоко Оно, работи с нея от 1968 г. (пръв съвместен албум). Последният концерт на \"Бийтълс\" е в Сан Франциско през 1966 г., от 1970 г. групата официално се разпада. През 1969 г. Джон и Йоко се оженват. От 1975 г. двамата живеят в САЩ. Самостоятелни албуми: \"Wedding Album\" (1969 г.), \"John Lennon/Plastic Ono Band\" (1970 г.), \"Imagine\" (1971 г.), \"Mind Games\" (1973 г.), \"Walls and Bridges\" (1974 г.), \"Rock’n’Roll\" (1975 г.), \"Shaved Fish\" (1975 г.) и др. Съвместно с Йоко Оно издава 7 албума, от които \"Double Fantasy\" (1980 г.) получава награда \"Грамми\" за 1981 г. Убит е от Марк Чапмън пред жилището си в \"Дакота Билдинг\", Ню Йорк.\r\n1967 г.\r\nУмира Чарлз Карпентър Фриз - американски лингвист, академик в Мичиганската академия на науките. Роден е на 29 ноември 1887 г. в Рединг, Пенсилвания. Завършва Бакнелския университет (1909 г.), където е преподавател (1911-1920 г.), от 1917 г. – професор. През 1920 г. се премества в Мичиганския университет, където работи до 1958 г. Президент е на Националния съвет на преподавателите по английски език (1927-1928 г.), президент е на Лингвистичното дружество на САЩ (1939 г.), директор е на Лингвистичния институт (1936-1940 г., 1945-1947 г.), основател и директор е на Института за английски език при Мичиганския университет (1941-1956 г.). Създава трудове в областта на структурната лингвистика, изследва английския език от гледна точка на диахронията и синхронията. Издава поредица учебници по английски език за чужденци, разработва лингвистичните основи на обучението по чужди езици. Редактор е на сп. “Колидж инглиш” (“College English”, 1929-1937 г.) и “Ленгуидж лърнинг” (“Language learning”, от 1948 г.). Главен редактор (1928-1958 г.) е на речник на ранния новоанглийски език.\r\n1955 г.\r\nУмира Херман Вайл - германски математик. Роден е на 9 ноември 1885 г. в Елмсхорн, Шлезвиг-Холщайн. Завършва университета в Гьотинген (1908 г.). През 1913-1930 г. е професор в Цюрихската политехника, през 1930-1933 г. - в Гьотингенския университет. През 1933 г. емигрира в САЩ, работи в Института за перспективни изследвания (Institute for Advanced Study) в Принстън. Трудовете му са посветени на тригонометричните редове и редовете на ортогоналните функции, разработва теория на функцията на комплексното променливо, проявява интерес и към диференциалните и интегралните уравнения. Въвежда в теорията на числата т. нар. \"сума на Вейл\". Най-значителните му разработки са върху теорията на постоянните групи, както и върху тяхното представяне и приложение в геометрията и физиката. Представител е на интуиционизма в областта на философията на математиката.\r\n1924 г.\r\nУмира Карл Антон Ларсен - норвежки мореплавател, китоловец. Роден е на 7 август 1860 г. През 1892-1893 г. и 1893-1894 г. с кораба \"Язон\" предприема 2 експедиции за проучване на възможността за лов на китове в Антарктика. Прониква до 68° 10' южна ширина, прави първото описание на източните брегове на полуостров Земя на Грейм (Антарктически полуостров) и го нанася на картата. Открива редица острови (Робертсон, Вейер, Полени и др.). През 1901-1903 г. като капитан на кораба \"Антарктика\" участва в шведската антарктическа експедиция на О. Норденшелд. През 1923-1924 г. в търсене на китове прониква 2 пъти в морето Рос, където изследва залива Мак Мердо и някои острови. Името на Ларсен носят откритият от него шелфов ледник на източния бряг на Антарктическия полуостров и планина.\r\n1914 г.\r\nУмира Максимилиан фон Шпее - граф, немски вицеадмирал. Служи във флота от 1878 г. От 1912 г. командва ескадра крайцери в Тихия океан. През Първата световна война (1914-1918 г.) ръководи похода на ескадрата към бреговете на Южна Америка, където на 1 ноември 1914 г. в бой до нос Коронел разбива английска ескадра, но на 8 декември 1914 г. е разгромен от силна английска ескадра в боя до Фолклендските острови. Загива на флагманския крайцер “Шарнхорст”.\r\n1903 г.\r\nУмира Хърбърт Спенсър - английски философ. Роден е на 27 април 1820 г. в Дерби. Основател е на еволюционистичната философия в Англия. Автор е на: “Първите принципи”, “Принципи на биологията”, “Принципи на психологията”, “Принципи на социологията”, “Принципи на еволюционистическия морал”, “Индивидът срещу държавата” и др. Неговият морал и социология са индивидуалистични. Ръководна идея в трудовете му е идеята за естествената еволюция - по силата на закон за фатално преминаване от хомогенното към хетерогенното, от неопределеното към сложното. Философията на Спенсър среща голяма опозиция сред повечето метафизици. От друга страна, неговият обществен и политически морал е смятан от някои за клонящ към анархизма поради индивидуалистичните насоки, които подтикват философа да желае прогресивното отслабване на държавата.\r\n1896 г.\r\nУмира Ернст Енгел - немски специалист по статистика. Роден е на 26 март 1821 г. в Дрезден. След като завършва минно инженерство в Германия и Париж, става директор на статистическите служби в Саксония и Прусия. През 1857 г. поставя на обсъждане закона, наречен по-късно \"Закон на Енгел\", който представлява едно от първите емпирични открития в икономиката, което е в сила и до днес.\r\n1894 г.\r\nУмира Пафнутий Лвович Чебишов - руски математик и механик, член е на Петербургската академия на науките (от 1856 г.). Роден е на 26 май 1821 г. Първоначално образование получава в домашни условия; завършва в Московския университет (1841 г.). Защитава магистърска дисертация в Московския университет (1846 г.), докторска дисертация в Петербургския университет (1849 г.), професор в Петербургския университет (1850 г.). Основател е на Петербургската математическа школа, от която са излезли много видни учени - Е. И. Золотарьов, А. А. Марков, А. М. Ляпонов, В. А. Стеклов и др. Научните му изследвания са в областта на интегралното смятане, теорията на числата, теорията на вероятностите, теорията на механизмите и много други раздели на математиката.\r\n1864 г.\r\nУмира Джордж Бул - английски математик, основоположник на математическата логика. Роден е на 2 ноември 1815 г. в Линкълн. Без университетско образование става професор по математика в Корк (1849 г.). На неговото име е наречена булевата алгебра - специална алгебрична система, за елементите на която са определени две операции.\r\n1793 г.\r\nЕкзекутирана е Жана Дюбари, последната любимка на френския крал Людовик ХV.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.12.08", "title": "Денят 8 декември в световната история"}
{"url": "http://www.focus-news.net/news/2017/12/08/2465178/ofitsialno-shte-bade-predstavena-programata-za-tehnicheska-pomosht-za-malki-i-sredni-predpriyatiya-po-plana-yunker.html", "text": "Нова програма с експертна помощ за растеж и развитие на българския бизнес ще започне днес. Това съобщиха от пресцентъра на Представителство на ЕК в България. Официалното представяне на програмата за техническа помощ за малки и средни предприятия по Плана \"Юнкер\" ще се състои днес в хотел \"Хилтън\". Програмата е на Европейската банка за възстановяване и развитие, Европейският консултантски център по инвестиционните въпроси и Европейският съюз. Инициативата е част от Плана за инвестиции за Европа на Европейската комисия за създаване на нови работни места и икономически растеж. \r\nОфициалният старт на програмата за България ще бъде обявен в 09.00 часа в хотел \"Хилтън\", зала \"Мусала 1\". Събитието ще бъде открито от ръководителя на Представителството на Европейската комисия в България Огнян Златев, директора на ЕБВР за България Лариса Манастърли и директора \"Консултантски Услуги\" към Европейска Инвестиционна Банка Саймън Барнс.", "date": "2017.12.08", "title": "Официално ще бъде представена програмата за техническа помощ за малки и средни предприятия по Плана \"Юнкер\""}
{"url": "http://www.focus-news.net/news/2017/12/08/2465179/api-shofyorite-da-se-dvizhat-s-povisheno-vnimanie-po-avtomagistrala-hemus-v-rayona-na-viadukt-korenishki-dol-v-posoka-sofiya-zaradi-avariyno-vazstanovitelni-deynosti.html", "text": "До 17.00 часа на 9 декември шофьорите да се движат с повишено внимание по автомагистрала \"Хемус\", в участъка от км 34 до км 36 в посока Варна и от 36 до км 38 в посока София при виадукт \"Коренишки дол\", заради аварийно-възстановителни дейности в долното строене на виадукта. Това съобщиха от пресцентъра на Агенция \"Пътна инфраструктура\". Необходимо е шофьорите да спазват стриктно пътната сигнализация.", "date": "2017.12.08", "title": "АПИ: Шофьорите да се движат с повишено внимание по автомагистрала \"Хемус\", в района на виадукт \"Коренишки дол\", в посока София, заради аварийно-възстановителни дейности"}
{"url": "http://www.focus-news.net/news/2017/12/08/2465180/le-parisien-poddrazhnitsi-na-nezavisimostta-na-kataluniya-shestvaha-v-bryuksel.html", "text": "Преди регионалните избори в Каталуния, поддръжниците на независимостта проведоха масова демонстрация в европейския квартал на Брюксел, пише френският вестник Le Parisien. \r\nНа около 45 000 души оценява броя на участниците в шествието полицията в белгийската столица. \r\nПроцесията, плуваща в море от каталунски знамена, се проточваше между сградите на европейските институции с часове. \r\nПред тълпата говори бившият каталунски лидер Карлес Пучдемон, който бе отстранен от поста си, след като регионалният парламент едностранно обяви независимост. \r\n\"Дойдохме да подкрепим нашия лидер, на когото се наложи да избяга,  за да избегне затвора в Испания, и също да помолим Европа да се събуди и да види, че в Испания няма демокрация\", обясни Монсерат Манте, 73-годишен пенсионер от Бадалона, град недалеч от Барселона.\r\nМнозина сред демонстрантите носеха плакати с надпис: „Европа, събуди се!“ и скандираха „Независимост!“. Калина Жекова", "date": "2017.12.08", "title": "Le Parisien: Поддръжници на независимостта на Каталуния шестваха в Брюксел"}
{"url": "http://www.focus-news.net/news/2017/12/08/2465181/pregled-na-osnovnite-temi-v-starozagorskiya-pechat.html", "text": "„Стара Загора предаде щафетата на София за Европейска столица на спорта догодина“ е водещо заглавие от страниците на вестник „Старозагорски новини“. Кампанията в Града на липите ще бъде закрита с представяне на книга и церемонията \"Спортист на годината\". На 18 декември в залата на Оперния театър ще се състои официалното закриване на кампанията \"Стара Загора - Европейски град на спорта 2017 г.\". Церемонията ще започне в 18:30 ч. с представяне на книгата \"Шампионите разказват\", след което ще бъде избран \"Спортист на годината`2017\". Щафетата от Стара Загора на София е била предадена миналата седмица в Брюксел. Заедно с кмета на София Йорданка Фандъкова и зам.-кмета на Стара Загора Красимира Чахова в тържествената церемония по официалното обявяване на София за Европейска столица на спорта през 2018 г. са присъствали трима от най-популярните и обичани български олимпийски шампиони и медалисти - Тереза Маринова, Екатерина Дафовска и Йордан Йовчев. По повод старта на кампанията \"София - Европейска столица на спорта 2018 г.\" на 2 декември в София се е състояла конференцията \"Спортът за всички в големите градове\", по време на която зам.-кметът на Стара Загора Красимира Чахова е направила презентация на проведените събития за популяризиране на спорта най-вече сред децата и подрастващите през годината, включени в кампанията \"Стара Загора - Европейски град на спорта `2017\". През 2017 г. Община Стара Загора отдели специално внимание на спорта за всички, като организира и партнира на множество инициативи, които популяризират активния начин на живот особено сред младежите. През годината бяха открити 3 нови спортни зали - за спортни танци, по художествена гимнастика и боксова зала. Беше реконструиран и модернизиран покритият общински плувен басейн в Стара Загора. През годината бяха ремонтирани физкултурните салони на три училища - XIII ОУ \"Св. Паисий Хилендарски\", ОУ \"Георги Райчев\" и СУ \"М. Горки\", а до края на годината ще бъде завършен салонът на Търговска гимназия \"Княз Симеон Търновски\". До 17 декември т.г. приключва полагането на новата подова настилка на Спортна зала \"Иван Вазов\". Там от 19-и до 23 декември градът ще приеме състезанията за \"Купа България\" от волейболния шампионат за жени. За трети път тази година в Стара Загора се проведе и Европейска седмица на спорта #BeActive, а едно от лицата на седмицата бе многократната шампионка и медалистка в леката атлетика от Световни и Европейски първенства за ветерани Красимира Чахова, ресорен зам.-кмет на града. \"Спортният календар на Община Стара Загора за 2017 година отчита над 175 спортни събития и дейности, които насърчават активното спортуване и здравословния начин на живот сред всички възрастови групи. До момента в спортните събития са се включили повече от 25 000 активни участници, които са били наблюдавани и подкрепяни от повече от 140 000 души. Най-малкият участник в спортна инициатива е Стефан Драгнев, на 2 г. 7 м. от Стара Загора, който участва във велопохода, организиран в рамките на Седмицата на мобилността, а най-възрастната участничка е на 90 години и е активен участник в заниманията по гимнастика на открито\", заявила по време на конференцията Чахова. В спортния форум са взели участие още президентът на ACES Europe Жан Франческо Лупатели, евродепутатът Андрей Ковачев, директорът на Дирекция \"Иновации, международно сътрудничество и спорт\" на Европейската комисия Антоанета Ангелова - Кръстева, зам.-генералният директор на Генерална дирекция \"Образование и култура\" на ЕК Йенс Ниманд - Кристенсен, ректорът на НСА \"Васил Левски\" проф. Пенчо Гешев и др. До този момент шест български града са лауреати на престижните награди на ACES Europe: София получи титлата Европейска столица на спорта за 2018-а, Пловдив, Бургас, Русе и Стара Загора бяха наградени за европейски градове на спорта съответно за 2014-а, 2015-а и 2016-а и 2017 г. \r\n„Глухонеми украинци продаваха български знамена по кръстовища в Стара Загора“ е друго заглавие от днешното издание на „Старозагорски новини“. Български знаменца по 3 лева бройката са продавали вчера в Стара Загора глухонеми украинци. След сигнал на граждани за проверка са били изпратени представители на звено \"Контрол на обществения ред\". На кръстовището на бул. \"Св. Патриарх Евтимий\" и ул. \"Ген. Столетов\" общинските служители са заварили четирима граждани - една жена и трима мъже, които обикаляли пред спрелите на светофарите автомобили и предлагали на шофьорите книжни български трибагреници по 3 лева. Освен амбулантната търговия, която са извършвали без разрешение, чужденците са затруднявали движението и са създавали предпоставки за пътнотранспортни произшествия. От общинското звено са категорични, че не става дума да български роми, правейки се на чужденци или на глухонеми. След отзоваването от \"местоработата им\" те за били откарани в Първо Районно управление. Чрез осигуряване на жестомимичен преводач е била установена самоличността на търговците на български трикольори. Действително се оказало, че те са граждани на Украйна, а в Стара Загора пребивавали за ден-два. От полицията са сметнали, че в случая не е на лице извършено престъпление и след предупреждение са ги освободили. \r\n„122 абсолвенти на Стопанския факултет получиха дипломи в навечерието на студентския празник“, пише още ежедневникът. Зам.-министър на МОН уважи събитието. Тържествено връчване на дипломите за абсолвентите от Випуск `2017 на Стопанския факултет към Тракийски университет - Стара Загора, се състоя вчера - ден преди студентския празник, в залата на Операта. Специални гости на тържеството бяха зам.-министърът на образованието и науката Петър Николов, зам.-областният управител Петя Чакърова, зам.-кметът Иванка Сотирова, председателят на Търговско-промишлената палата - Стара Загора, Олег Стоилов, представители на академичното ръководство на Университета и на бизнеса. През изминалите две десетилетия дипломи за завършено висше икономическо образование в Стопанския факултет са получили 2 311 бакалаври и 565 магистри, които понастоящем заемат позиции в структурите на държавната, областните и общински администрации в страната, управляват структури в различни сектори на икономиката, работят в банковата сфера, преподават в средни и висши училища. \"Тази година Стопанският факултет изпраща своя 20-и випуск, като голям процент от нашите кадри успяват да намерят своята реализация, което ни кара да се чувстваме удовлетворени\", заяви в словото си деканът на Стопанския факултет проф. Надка Костадинова. На тържествената церемония дипломи получиха 88 бакалаври от трите специалности на Факултета (Аграрна икономика, Бизнес икономика, Регионална икономика) и 34 магистри от петте магистърски програми (Икономика и управление на бизнеса, Предприемачество и иновации, Финанси и банки, Икономика на алтернативния туризъм, Икономически анализи и проекти за регионално развитие). Своите приветствия към абсолвентите отправи и зам.-министърът на МОН Петър Николов. \"Няма значение с какво сте се занимавали, какъв е вашият икономически или социален статус! Няма значение от кой град или село идвате! В България сякаш сме свикнали да вярваме, че това, което ще ни се случи, е предначертано, но това съвсем не е така. Завършвайки университет, завършваме последното стъпало, което ни превръща в свободни хора. Но свободният човек носи отговорност към обществото. Вие имате отговорността да бъдете успешни, затова сте завършили икономика. Оттук нататък няма да бъдете оценявани с двойки и тройки, ще бъдете оценявани според професионалните си възможности в света на бизнеса\", отбеляза зам.-министърът.", "date": "2017.12.08", "title": "Преглед на основните теми в старозагорския печат"}
{"url": "http://www.focus-news.net/news/2017/12/08/2465182/plenumat-na-vss-shte-obsadi-na-izvanredno-zasedanie-rabotata-po-proekti-po-operativna-programa-dobro-upravlenie.html", "text": "Пленумът на Висшия съдебен съвет ще обсъди на извънредно заседание днес своето участие като бенефициент или партньор по проекти, реализирани с финансиране по Оперативна програма „Добро управление“. Това съобщиха от пресцентъра на Висшия съдебен съвет. За участие в него ще бъдат поканени представители на Министерство на правосъдието, които отговарят за тази дейност, както и на Управляващия орган по ОПДУ.\r\nПленумът на Висшия съдебен съвет определи Йордан Стоев – член на Прокурорската колегия на ВСС, за координатор в екипа за управление на проект „Ефективен достъп до правосъдие“.\r\nВСС е официален партньор на Министерството на правосъдието по проектно предложение „Ефективен достъп до правосъдие“, което е одобрено за финансиране от Оперативна програма „Добро управление“.\r\nПроектът обхваща изпълнението на четири мерки от Пътната карта за изпълнение на Актуализираната стратегия за продължаване на реформата в съдебната система и има основна цел да допринесе за подобряване достъпа до правосъдие чрез изграждане на механизъм за оценка и мониторинг на ефективността, независимостта и прозрачността на съдебната система. Неговата продължителност ще бъде 13 месеца, а бюджетът му е 750 000 лв., със 100% безвъзмездно финансиране.", "date": "2017.12.08", "title": "Пленумът на ВСС ще обсъди на извънредно заседание работата по проекти по Оперативна програма „Добро управление“"}
{"url": "http://www.focus-news.net/news/2017/12/08/2465183/varna-obshtinskiyat-savetnik-ot-gerb-dimitar-kolev-organizira-priemna-za-grazhdani.html", "text": "Общинският съветник от ГЕРБ Димитър Колев организира приемна за граждани днес. Това съобщиха от пресцентъра на ПП ГЕРБ. Приемното време на общинския съветник ще бъде от 14.00 часа до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.", "date": "2017.12.08", "title": "Варна: Общинският съветник от ГЕРБ Димитър Колев организира приемна за граждани"}
{"url": "http://www.focus-news.net/news/2017/12/08/2465184/the-localgermaniya-germansko-selo-se-prodava-za-125-hilyadi-evro.html", "text": "В неделя, цяло село в германската провинция Бранденбург – населено основно с пенсионери, живеещи в порутени постройки – ще бъде продадено на търг, подобно на съдбата на много други източногермански населени места, пише германската редакция на изданието The Local.\r\nВ една скорошна утрин, 71-годишният Паул Урбанек вижда странна табела на входа на Алуин, малко, отдалечено селце с разнебитени къщи в Източна Германия. Цялото място е обявено за продан.\r\nВ неделя, дузината сгради, плюс няколко бараки и гаражи, ще бъде продадено на търг в Берлин, като началната цена е 125 хиляди евро.\r\nКойто и да купи Алуин, ще получи малка част от германската история – място, чиито празни къщи и застаряващо население отразяват общата съдба на източнотогерманския хинтерланд след обединението на страната преди 27 години.\r\n„Задавиха ни със студена вода“, казва Урбанек, стоейки пред порутената си къща - обичайна гледка в целия регион, където селата изчезват постепенно заради напускането на младите хора. \r\nАлуин не е единственото подобно населено място в Източна Германия, която изостава сериозно от западните провинции в икономическо отношение. Доходите на местното население съставят само 67% от тези на сънародниците им на Запад за 2015 година. \r\nСпоред доклад на германското правителство, между 1990 и 2015 година населението на региона е намаляло с 15%. Това се дължи на големия брой затворени предприятия.\r\nПревод и редакция:", "date": "2017.12.08", "title": "The Local(Германия): Германско село се продава за 125 хиляди евро"}
{"url": "http://www.focus-news.net/news/2017/12/08/2465185/sofiya-vavezhda-se-vremenna-organizatsiya-na-dvizhenieto-vav-vrazka-s-praznik-v-paraklis-blagoveshtenie-gospodne.html", "text": "Въвежда се временна организация на движението във връзка с празник в параклис „Благовещение Господне“, съобщиха от пресцентъра на Столична община. От 14.00 до 20.00 часа днес се забраняват престоят и паркирането на пътни превозни средства на ул. „Оборище“ между ул. „Кракра“ и бул. „Васил Левски“ на тротоара от страната на библиотеката. Промяната в организацията на движение се налага във връзка с провеждане на събитие в параклис „Благовещение Господне“ на ул. „Оборище“ 5.", "date": "2017.12.08", "title": "София: Въвежда се временна организация на движението във връзка с празник в параклис „Благовещение Господне“"}
{"url": "http://www.focus-news.net/news/2017/12/08/2465186/pazardzhik-obshtina-velingrad-organizira-praznichen-kontsert-na-ploshtad-nikolay-gyaurov.html", "text": "Общината организира празничен концерт на площад „Николай Гяуров” по повод студентския празник, съобщиха от Община Велинград. Тази година културната програма през месец декември е изпълнена с поредица от събития, изложби, благотворителни базари и коледни концерти. Днес от 13.00 часа на площад „Николай Гяуров” ще се проведе концерт на духовия оркестър „ВИВО МОНТАНА” по повод студентския празник, а на 9 декември от 13.00 часа жителите и гостите на града ще могат да се насладят на изпълненията на група СкандаУ с победителя от Вип Брадър 2017 Тото.", "date": "2017.12.08", "title": "Пазарджик: Община Велинград организира празничен концерт на площад „Николай Гяуров”"}
{"url": "http://www.focus-news.net/news/2017/12/08/2465187/dimitar-margaritov-kzp-shte-imame-dezhurni-ekipi-vav-vrazka-sas-studentskiya-praznik.html", "text": "Комисията за защита на потребителите (КЗП) ще има дежурни екипи за 8 декември и ще работи по сигнали на студентите. Това съобщи председателят Димитър Маргаритов в „Денят започва” по Българската национална телевизия (БНТ) и призова те да бъдат активни, в случай на проблем, съобщиха от пресцентъра на КЗП. „Нашата цел беше да извършим проверки преди Студентския празник, за да предпазим младите хора от това да попаднат на оферта за своята почивка, която не отговаря на изискванията на закона и най-вече те да останат разочаровани, когато платят за такава. Надявам се, че сме успели да изчистим максимално пазара в навечерието на празника и като превенция тези проверки да са оказали своя ефект“, посочи Маргаритов. По думите му е имало няколко случая, в които при предлагането на пакети или в обяви във висши училища е била спестена информация за допълнителни разходи, които трябва да се направят на място. Инспекторите са взели необходимите мерки нарушенията да бъдат отстранени. Той добави, че очаква сигнали по-скоро след началото на празника и припомни, че в предишни години е било именно така. Тогава оплакванията основно са били, че при настаняването разпределението на гостите не е било съгласно договорено, за студени стаи и др. Маргаритов призова консумацията на алкохол да бъде умерена и да отсъства при шофиране. „Когато всичко е в умерени граници, тогава и проблемите са по-малко – както потребителските, така и другите“, добави той. \r\nВъв връзка с празничното пазаруване Маргаритов направи връзка с отминалия „Черен петък“, като предупреди, че намалените по време на тази кампания стоки от даден търговец могат да бъдат с реално понижени цени при него отново едва след 24 декември. Затова по-скоро атрактивни намаления по Коледните празници можем да очакваме на други артикули. „Понякога хората следят цените на стоките и ако са проследили нещо, което е намалявано около „Черен петък“, могат да преценят доколко коректно се поднася дадена информация около Коледа“, каза председателят.   \r\nПри онлайн покупките Маргаритов предупреди да се следят внимателно сроковете за доставка на електроните магазини, за да пристигне подаръкът навреме, тъй като предстои да бъдат направени много поръчки. „Понеже и куриерските фирми ще бъдат доста натоварени, възможно е да се получат забавяния на доставки. При неспазване на законовия срок, потребителят има право да се откаже от покупката и да получи парите си обратно, тъй като вината обективно се носи от търговеца, независимо от това, че той може да използва куриер“, обясни председателят. \r\nСпоред Маргаритов предлагащите оферти в последния момент са най-изкушени да скрият важна информация, тъй като хората бързат и понякога пропускат да попитат за важни елементи. \"Когато резервациите се подготвят отнапред, потребителите се сещат да попитат и съответно научават повече неща преди да сключат договора. „Ние правим резервации на принципа на тайния клиент, така че можем да установим проблеми и да санкционираме“, подчерта Маргаритов. „Дори резервациите да са в последната минута, нека хората да попитат основно за допълнителните разходи, свързани с изкарването на самия празник – празничната вечеря, програмата и т.н., а не просто само три нощувки и настаняване, защото в малките детайли понякога се крият най-големите проблеми“, каза още той.", "date": "2017.12.08", "title": "Димитър Маргаритов, КЗП: Ще имаме дежурни екипи във връзка със студентския празник"}
{"url": "http://www.focus-news.net/news/2017/12/08/2465188/ministar-lilyana-pavlova-vsichki-na-balkanite-osaznahme-che-nyama-nuzhda-da-obyasnyavame-kolko-sme-veliki.html", "text": "Всички на Балканите осъзнахме, че няма нужда да обясняваме колко сме велики. Това каза в предаването „Тази сутрин“ по бТВ министърът на българското председателство Лиляна Павлова. „За мен тази среща е знакова, защото от много години, особено в съвременната ни история, такава не е имало. Лидерите, държавните глави от Западните Балкани първо да са заедно на една маса. Това отправя много важен сигнал за това, че може би на Балканите осъзнахме всички, че няма нужда да обясняваме колко сме велики и да спорим. Напротив, трябва да обединим усилията си, за да вървим напред. Време е да излезем от усещането, че Балканите са нещо негативно и несигурно, нестабилно, битки, войни, пререкания или барутен погреб. За мен беше важна обратната връзка. Всеки от тях каза, че са готови и сме заедно на една маса, въпреки различията и противоречията понякога да се обединим и да имаме стабилен регион на Балканите. Бяхме коректни към тях и премиерът Бойко Борисов също – ние не можем да направим чудеса. Не сме със заявката, че от нас зависи всичко“, коментира Павлова. По думите й създаването на едни свръхочаквания или обещания, биха били още по-некоректни към тях. „Опитахме се да потушим хем емоциите“, добави министърът. По думите й премиерът Борисов е казал на лидерите на Балканите, че трябва да спрем да се наричаме велики, защото сме най-бедният регион. \r\n„ЕС осъзнава, че без Балканите проекта за ЕС няма да е завършен. Все още  нямаме директна въздушна връзка между столиците на Балканите. Вчера обсъждахме жп линиите, Коридор 8 и 10, пътната инфраструктура и магистралите“, допълни Павлова. \r\n„На 1 декември напълно бяхме готови за председателството – с приключените ремонтни дейности, останаха довършителни тестове на техниката с вече одобрена програма и приоритети. Вчера беше една генерална репетиция. Мисля, че беше много добре. Районът се налага да бъде отцепен от съображение за сигурност винаги когато има срещи. По време на председателството ще има дни, в които районът около НДК ще бъде с малко по-затруднено преминаване. В НДК е монтирана специализирана апаратура“, подчерта тя и уточни, че преводачите са тези, които са сключили споразумение с ЕС. „Предстартовата треска приключи, защото първите срещи бяха проведени на 1 декември като част от председателството. На 1 януари с традиционния концерт в НДК ще го открием като културна програма с министъра на културата. На 11 януари в Народния театър ще бъде официалното откриване. На 12 януари започваме с първите пленарни срещи и оттам влизаме в поредицата срещи на високо ниво. Все повече стават наболелите теми, започвайки с Брекзит. Започваме и тежкия дебат за многогодишната финансова рамка. Бюджетът за председателството е 3-годишен и е до 75 млн. евро с всичко“, каза още Лиляна Павлова.", "date": "2017.12.08", "title": "Министър Лиляна Павлова: Всички на Балканите осъзнахме, че няма нужда да обясняваме колко сме велики"}
{"url": "http://www.focus-news.net/news/2017/12/08/2465189/tass-zhalbata-na-palestintsite-v-ss-na-oon-sreshtu-reshenieto-na-sasht-za-erusalim-e-bezperspektivna.html", "text": "Искането към Съвета за сигурност на ООН, с което палестинците се надяват да принудят САЩ да отменят решението си да признаят Ерусалим за столица на Израел е безперспективно. Това мнение изказа израелският министър по работите на Ерусалим Зеев Елкин, в интервю пред ТАСС.\r\n„Не мисля, че СС на ООН ще приеме, каквото и да е решение заради жалбата на палестинците, защото тя не е насочена срещу Израел, а срещу действията на САЩ, но, както е известно, Съединените американски щати имат право на вето. Затова съм убеден, че никакво антиамериканско решение не може да мине през Съвета за сигурност“, заяви той.\r\nЕлкин смята, че заплахите по адрес на САЩ няма да станат пречка за преместването на американското посолство от Тел Авив в Свещения град.\r\nПревод и редакция:", "date": "2017.12.08", "title": "ТАСС: Жалбата на палестинците в СС на ООН срещу решението на САЩ за Ерусалим е безперспективна"}
{"url": "http://www.focus-news.net/news/2017/12/08/2465190/sofiya-vremenno-se-zabranyava-vlizaneto-na-patni-prevozni-sredstva-v-dvete-posoki-po-ul-kozloduy.html", "text": "Временно се забранява влизането на пътни превозни средства в двете посоки по ул. „Козлодуй”, съобщиха от пресцентъра на Столична община. Забранява се влизането на пътни превозни средства в двете посоки по ул. „Козлодуй” между ул. „Кръстец” и ул. „Братя Миладинови” както следва: \r\n- от 08.00 часа до 16.00 часа днес;\r\n- от 08.00 часа до 16.00 часа на 11 декември;\r\n- от 08.00 часа до 13.00 часа на 14 декември;\r\n- от 13.00 часа до 18.00 часа на 18 декември;\r\n- от 13.00 часа до 18.00 часа на 21 декември;\r\n- от 08.00 часа до 16.00 часа на 17 януари. \r\nПромяната в организацията на движение се налага във връзка със строителни дейности на жилищна сграда на ул. „Козлодуй“ 60.", "date": "2017.12.08", "title": "София: Временно се забранява влизането на пътни превозни средства в двете посоки по ул. „Козлодуй”"}
{"url": "http://www.focus-news.net/news/2017/12/08/2465191/pregled-na-osnovnite-temi-v-shumenskiya-pechat.html", "text": "„За четвърти път връчиха академичната награда „Проф. д.и.н. Рашо Рашев” е водещото заглавие във вестник „Шуменска заря“. В аулата на Шуменския университет „Епископ Константин Преславски” тържествено бе връчена наградата „Проф. д.и.н. Рашо Рашев”. От името на семейството на трагично загиналия учен, призът връчи неговата дъщеря Ана Рашева на Георги Тодоров, студент от специалността „Археология”. Той бе отличен от деканското ръководство на Факултета по хуманитарни науки и с грамота за отличен успех. „В Хитрино 14 общински съветници демонстративно напуснаха ДПС и станаха независими“ е акцент от стр.2 в броя. Хитрино утвърдиха разходите по лечението и рехабилитацията на най-пострадалите след жп инцидента на 10 декември миналата година. „Благотворителен концерт за Наско“, пише изданието. Благотворителен концерт в подкрепа на лечението на 17-годишния Атанас Никифоров организират приятелите му. На 11 декември от 18,30 ч. в Младежкия дом ще започнат изпълненията на групи, които са заявили подкрепата си. „Раздадоха дипломи от факултета, дал на България политици, дипломати и интелектуалци“, информира всекидневникът. На тържествена церемония, дипломите си получиха вчера абсолвентите от Факултета по хуманитарни науки на Шуменския университет „Епископ Константин Преславски”. Общо 246 абсолвенти, от които 174-ма бакалаври, положиха клетвата на възпитаник на шуменската Алма матер. Интервюто в броя е с кмета на Хитрино Нуридин Исмаил.", "date": "2017.12.08", "title": "Преглед на основните теми в шуменския печат"}
{"url": "http://www.focus-news.net/news/2017/12/08/2465192/plovdiv-prohodimi-i-obraboteni-sa-patishtata-na-teritoriyata-na-oblastta-ima-usloviya-za-zaledyavaniya-po-visokite-chasti.html", "text": "Натоварено е движението по участъка на АМ „Тракия“ в областта, водачите да шофират с повишено внимание. Това съобщиха за Радио „Фокус“ – Пловдив от Областното пътно управление. Интензивен е трафикът и по пътищата Пловдив - Карлово и Пловдив - Асеновград. Пътните настилки в равнинната част на областта са сухи и нормално проходими, по високите части са мокри, но обработени, тъй като има условия за заледявания. Завишена опасност от образуването на свлачища има по пътищата в планинските райони, особено по отсечките Бачково - Нареченски бани и Кричим - Девин. Проходът Троян -\r\n Кърнаре е отворен за движение на всички моторни превозни средства. От Областното пътно управление съобщиха още, че остава ограничено движението по пътя Карлово – Баня, поради ремонтни дейности на асфалтовата настилка. Обходният маршрут за водачите е през село Марино поле, а срокът на ремонта е до 15 декември. Забранено е преминаването на моторни превозни средства по-високи от 4 м през тунелите по пътя Асеновград - Нареченски бани. Временно обходният маршрут е по пътя Кричим - Девин. Ограничено е движението за тежкотоварни автомобили над 5 тона по пътя Плодовитово – Първомай – Асеновград, в района на мост над р. Марица, поради намален габарит на пътното платно. Обходният маршрут е през пътищата Стара Загора - Поповица и път І-8 София – Пловдив – Свиленград.\r\nДвижението на територията на град Пловдив е изключително натоварено. Задръствания се образуват по всички главни градски булеварди. Най-затруднено е преминаването по булевардите „Христо Ботев“, „Пещерско шосе“, „Цар Борис III Обединител“, „Марица“ – юг и „Руски“. Преминаването през всяка една от светофарните уредби отнема между 5 и 8 минути, в зависимост от интензивността на движение. Пътните настилки на територията на града са сухи и нормално проходими.\r\nТони МИХАЙЛОВ", "date": "2017.12.08", "title": "Пловдив: Проходими и обработени са пътищата на територията на областта, има условия за заледявания по високите части"}
{"url": "http://www.focus-news.net/news/2017/12/08/2465193/ivan-igov-psiholog-razlichavaneto-na-granitsata-mezhdu-realniya-i-virtualen-svyat-se-okazva-izklyuchitelno-trudno-za-mladoto-pokolenie.html", "text": "Различаването на границата между реалния и виртуален свят се оказва изключително трудно за младото поколение днес. Това каза в сутрешния блок „Добро утро, България“ на Радио „Фокус“ психологът Иван Игов по повод случая, при който младежи нахлуха с прътове и метални тръби в столична гимназия, търсейки саморазправа с ученик. По думите му лутането между принадлежността и индивидуалността е нещо характерно за подрастващите, агресивните методи обаче, които те използват, са нещо ново. \"Фактор са подобно уверено поведение е и фалшивото поощрение, което те получават в социалните мрежи\", добави психологът. „Изразните средства, начинът по който това става, е коренно различен в основата на който стои реалността, в която тези деца живеят и онзи имагинерен онлайн свят, в който те прекарват голяма част от времето си - извън училище, във вкъщи. Тази граница обаче между тези два свята сякаш не я разбират. По-възрастното поколение трудно схващаме тази двойственост в техния живот, просто защото за нас компютрите, социалните мрежи и телефоните са част от нашата работа. Ние можем ясно да разграничим времето, което прекарваме в единия и другия свят, а при тях тези неща са тотално смесени“, коментира Иван Игов. Той каза още, че значително се губи ролята на възрастните, като тяхната основна задача е да научат младежите ясно да разграничават реалния от имагинерния свят, в който всички живеят.", "date": "2017.12.08", "title": "Иван Игов, психолог: Различаването на границата между реалния и виртуален свят се оказва изключително трудно за младото поколение"}
{"url": "http://www.focus-news.net/news/2017/12/08/2465194/stara-zagora-vremenno-dvizhenieto-se-osashtestvyava-v-edna-lenta-po-avtomagistrala-trakiya-pri-km-177-v-posoka-burgas-poradi-patnotransportno-proizshestvie.html", "text": "Временно движението се осъществява в една лента по автомагистрала \"Тракия\", при км 177 в посока Бургас, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.12.08", "title": "Стара Загора: Временно движението се осъществява в една лента по автомагистрала \"Тракия\", при км 177 в посока Бургас, поради пътнотранспортно произшествие"}
{"url": "http://www.focus-news.net/news/2017/12/08/2465195/afp-tereza-mey-i-zhan-klod-yunker-zapochnaha-sreshtata-si-za-brekzit.html", "text": "Министър-председателят на Великобритания Тереза Мей пристигна рано сутринта в петък в Брюксел, за да проведе среща с председателя на Европейската комисия Жан-Клод Юнкер за Брекзит, предава AFP.\r\nДвамата ще се опитат да договорят сделка за първия кръг от преговорите по „развода“ преди срещата на върха на Европейския съвет след няколко дни. Екипите на двамата са работили през цялата нощ, в опит да достигнат компромис по въпроса за ирландската граница. ЕС постави неделя, 10 декември, като краен срок за постигане на споразумение.\r\nАко Мей и Юнкер все пак успеят да се разберат, Съюзът ще позволи преминаването към втория кръг от преговорите – за бъдещите търговски отношения и транзитния период след Брекзит.\r\nДвамата лидери ще дадат пресконференция в около 09:00 българско време, а след това Мей ще проведе среща и с председателя на Европейския съвет Доналд Туск\r\nПревод и редакция:", "date": "2017.12.08", "title": "AFP: Тереза Мей и Жан-Клод Юнкер започнаха срещата си за Брекзит"}
{"url": "http://www.focus-news.net/news/2017/12/08/2465196/sliven-protest-sreshtu-uvelichenieto-na-tsenite-na-vik-uslugite-shte-se-sastoi-v-grada.html", "text": "Митинг – протест срещу увеличението на цените на ВиК услугите в Сливен ще се състои днес, съобщиха организаторите. Протестът е едночасов и ще се състои пред сградата на „Водоснабдяване и канализация - Сливен“. Митингът е насрочен за 11.30 часа.", "date": "2017.12.08", "title": "Сливен: Протест срещу увеличението на цените на ВиК услугите ще се състои в града"}
{"url": "http://www.focus-news.net/news/2017/12/08/2465197/kyustendil-na-mnogo-mesta-v-oblastta-vidimostta-e-namalena-zaradi-magla.html", "text": "На много места в региона видимостта е намалена заради мъгла. Това съобщи за Радио „Фокус” – Кюстендил дежурният в Областно пътно управление – Кюстендил. В районите с мъгла пътните настилки са заскрежени и хлъзгави. Ограничено е движението между селата Мала Фуча и Бабино. Създаден е обходен маршрут през селата Коркина и Шантрово. Пътищата в област Кюстендил са проходими при зимни условия. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г. С нормална интензивност е движението по автомагистрала „Струма” и път Е-79. Слаб е трафикът в посока ГКПП – Гюешево.\r\nВенцеслав ИЛЧЕВ", "date": "2017.12.08", "title": "Кюстендил: На много места в областта видимостта е намалена заради мъгла"}
{"url": "http://www.focus-news.net/news/2017/12/08/2465198/shumen-zamestnik-ministarat-na-ikonomikata-aleksandar-manolev-e-na-poseshtenie-v-grada.html", "text": "Заместник-министърът на икономиката Александър Манолев е на посещение днес в Шумен по покана на кмета Любомир Христов. Това съобщиха от пресцентъра на Общината. В 9.00 часа той ще посети Индустриалния парк, за да се запознае със строителството на новите предприятия там и с възможностите, които паркът предлага на инвеститорите. По-късно от 10.30 часа в зала 363 на общината ще се срещне с представители на местния бизнес, на Стопанската камара и Търговско-промишлената палата. В 11.30 часа заместник-министърът ще даде брифинг в града.", "date": "2017.12.08", "title": "Шумен: Заместник-министърът на икономиката Александър Манолев e на посещение в града"}
{"url": "http://www.focus-news.net/news/2017/12/08/2465199/d-r-atanas-kambitov-kmet-na-obshtina-blagoevgrad-obrazovanite-hora-sa-badeshteto-na-blagoevgrad-na-balgariya-i-na-sveta.html", "text": "Образованите хора са бъдещето на Благоевград, на България и на света. Това казва кметът на Благоевград д-р Атанас Камбитов в поздравителен адрес към студентите по повод 8 декември -\r\n студентски празник, съобщиха от пресцентъра на Община Благоевград. В поздравителния адрес на кмета се посочва още: \"Уважаеми студенти, Поздравявам Ви по повод 8 декември – празник на българските студенти. Вие сте тази част от обществото, която придава неповторим младежки облик и дух на Благоевград и България. Бъдете сигурни, че образованието е най-добрата инвестиция, която човек може да направи! Бъдете здрави! Бъдете смели! Мечтайте! Преследвайте и сбъдвайте тези мечти с лекота! Винаги бъдете устремени към нови знания! Желая успешна реализация във всяко желано от Вас направление. На добър час!\"", "date": "2017.12.08", "title": "Д-р Атанас Камбитов, кмет на Община Благоевград: Образованите хора са бъдещето на Благоевград, на България и на света"}
{"url": "http://www.focus-news.net/news/2017/12/08/2465200/dvizhenieto-po-pat-gabrovo-vrah-shipka-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това съобщиха за Радио „Фокус“ – Велико Търново от Областно пътно управление – Габрово. Пътните настилки са сухи, по усойните места – мокри. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско – с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско-Малък Вършец) – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г.\r\nНа път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nВ участък от път Драгановци – Габрово движението се извършва в едната лента поради ремонти дейности. Въведено е ограничение на скоростта до 30 км/ч. Движението се регулира от сигналисти.\r\nДо 31 август 2018 година включително ще се извършват ремонти в участък от пътя Чехлевци – Велчевци. Движението е в едната лента.\r\nНа път Палаузово – Стомонеците движението се осъществява с повишено внимание поради пропаднал участък до ръб асфалтова настилка. Едната от лентите за движение е стеснена, поставена е необходимата сигнализация. Организацията на движение е в сила до 31 март 2018 година включително.\r\nНадежда КРЪСТЕВА", "date": "2017.12.08", "title": "Движението по път Габрово – връх Шипка трябва да се осъществява с повишено внимание поради пропаднал участък"}
{"url": "http://www.focus-news.net/news/2017/12/08/2465201/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Натоварен е трафикът по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление. Въведено е ограничение на моста в село Бошуля. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2017.12.08", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2017/12/08/2465202/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от пресцентъра на дружеството. Във връзка с изграждане на сградно водопроводно отклонение на ул. „Пиротска“ в Центъра, се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Брегалница“ от ул. „Пиротска“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Брегалница“ ъгъла с ул. „Пиротска“.\r\nВъв връзка с разкриване на уличен водопровод на ул. „Арх. Георги Ненов“ в жк. „Люлин“ център се налага спиране на водоподаването от 10:30 до 18:30 часа на клиентите на „Софийска вода”, живеещи по ул. „Арх. Георги Ненов“ от бул. „Панчо Владигеров“ до ул. „Добри Немиров“; по ул. 389, както и в бл. 778, бл. 788, бл. 789 и бл. 796. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: паркинга на спортен център Люлин(Сиконко).\r\nВъв връзка с подмяна на спирателен кран на ул. „Маргаритка“ в с. Владая се налага спиране на водоподаването от 10:00 до 16:00 часа на клиентите на „Софийска вода”, живеещи по ул. „Маргаритка“, ул. „Боев рид“, ул. „Китен“, ул. „Войнишко въстание“ – от №2 до № 40. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Китен“ №12.", "date": "2017.12.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/12/08/2465203/dobrich-v-kavarna-shte-se-provede-zhrebiy-za-opredelyane-na-sreshtite-ot-koledniya-turnir-po-futbol-v-zala.html", "text": "Любителите на футболната игра за поредна година ще имат възможността да станат свидетели на традиционния коледен турнир по футбол в зала. Това съобщиха от пресцентъра на Община Каварна. Мероприятието, на което Община Каварна е съорганизатор, ще се проведе от 9 декември, а мястото на провеждане ще бъде спортна зала „Олимпиада” в Каварна. В турнира ще имат възможност да премерят сили всички желаещи, като всеки отбор трябва да бъде съставен от до 10 човека, а в игра ще се състезават по схемата 5 полеви играча и един вратар. Техническата конференция ще се проведе от 18.00 часа днес в спортната зала, на която ще се изтегли жребия и ще се определи часа на срещите.", "date": "2017.12.08", "title": "Добрич: В Каварна ще се проведе жребий за определяне на срещите от коледния турнир по футбол в зала"}
{"url": "http://www.focus-news.net/news/2017/12/08/2465204/burgas-gala-vecher-po-proekta-balgarski-festival-na-talanti-shte-se-provede-v-grada.html", "text": "Гала вечер с участието на изпълнители, изявяващи се в сферата на различни изкуства, ще се проведе в Бургаската опера днес. Това съобщиха от пресцентъра на Община Бургас. „Български фестивал на таланти“ е социален проект, имащ за цел да даде платформа на хора във всяка възраст, които желаят да развиват, но и да показват своите умения в областта на танц и хореография, музика, изобразително изкуство, литература и много други.\r\nОсновен организатор на събитието е на Татяна Ефимкина. Тя е петкратна шампионка на България по спортни танци, представила страната ни на световни и европейски първенства , a названието на предстоящата гала „Алиса кани приятели“ идва от световното първенство по спортни танци в Ченгду, Китай, където Татяна и нейният партньор представиха България с шоу танц „Алиса и Шапкаря“, заемайки 10-то място. Сега тя работи предимно с деца и споделя, че те са нейното вдъхновение. Татяна отново ще влезе в образа на Алиса и също ще се представи пред публиката на 8 декември.\r\nМного детски школи и индивидуални изпълнители ще участват в шоу спектакъла. Под светлините на прожекторите ще излязат хора от различни възрасти, всеки готов да поднесе частица от себе си и своето изкуство.\r\nСред специалните гости е Красимир Марчев – провокативният визуален артист и ръководител на школата за актьорско майсторство за младежи „Драма студио“. Заедно с талантливите си ученици той ще представи свой проект, в който участват още изпълнителките Нина Вангелова и Petya Pearl.\r\nНа сцената ще излязат двама впечатляващи млади артисти. Това са Артьом Анатолиевич – ARTi, както и талантливият Теодор Койчинов.\r\nДруг специален гост ще бъде Константин Събев от Бургас, който ще се представи с cosplay шоу. Константин има спечелени 6 първи места в България, класиран е като резерва от международно жури като представител на България на Cosplay world masters, който се провежда всяка година в Португалия.\r\nВодещ на гала вечерта „Алиса кани приятели“ ще бъде известният бургаски моден дизайнер Йордан Бъчваров. Дизайнът на рекламните материали е дело на графичния дизайнер Светослав Станков.\r\nБилети могат да се закупят от касата на Опера - Бургас.", "date": "2017.12.08", "title": "Бургас: Гала вечер по проекта „Български фестивал на таланти“ ще се проведе в града"}
{"url": "http://www.focus-news.net/news/2017/12/08/2465205/sofiya-shte-se-sabirat-stari-gumi-v-rayon-ovcha-kupel.html", "text": "Столична община чрез Столичен инспекторат и районна администрация „Овча купел“ организира събиране на стари гуми от домакинствата тази събота и неделя (9 и 10 декември) от 08.00 до 16.00 часа. Целта на инициативата е да се намали възможността този вид отпадък да се изхвърля безразборно и да не се замърсява околната среда. Това съобщиха от пресцентъра на Столична община.\r\nОткриват се три временни стационарни пункта на следните адреси:\r\n1.\tж.к. „Овча купел“ 1, ъгъла на бул. „Президент Линкълн“ № 55 и ул.„Зеленика“ – Автокозметичен център „Портокал“;\r\n2.\tАвтопаркинг -  ж.к „Овча купел“ 1 , бул. „Президент Линкълн“, срещу бл. 431;\r\n3.\tПавилион -  ж.к. „Овча купел“ 2, кръстовището на   бул. „Президент Линкълн“ и ул. „Петър Димков“.\r\nЗа кв. „Суходол“, кв. „Горна баня“, с. Мало бучино и старата част на „Овча купел“ има мобилен пункт като  на телефон: 0882 271 218 може да подадете информация за точния адрес, от които трябва да се вземат гумите.", "date": "2017.12.08", "title": "София: Щe се събират стари гуми в район „Овча купел“"}
{"url": "http://www.focus-news.net/news/2017/12/08/2465206/spomeni-pozhelaniya-i-saveti-na-deputatite-za-8-dekemvri-anketa-na-agentsiya-fokus.html", "text": "Агенция „Фокус“ направи анкета сред депутатите от почти всички парламентарно представени партии в 44-ото Народно събрание по повод студентския празник 8 декември. Какво си спомниха от своя 8 декември, какво пожелаха на студентите и какви бяха съветите им към студентите как да се справят със забавленията - вижте техните отговори:Народният представител Галя Захариева от ГЕРБ свърза датата 8 декември с едни прекрасни спомени от младостта, енергията и емоцията от студентския живот, както и с дръзновението, което трябва да носят всички млади хора. Депутатът Станислава Стоянова от ГЕРБ заяви, че 8 декември е празник на българския студент, на младостта, на независимия български дух, на порива и смелите идеи. Тя посочи, че свързва този ден с активните млади българи, които имат подкрепата на депутатите в обществото. По думите й те могат да разчитат на политиците като техни приятели, за да ги подкрепят, където е възможно. Стоянова припомни, че  като депутат от Великотърновски многомандатен избирателен район миналата седмица е имала гости в парламента от ВТУ „Св. св. Кирил и Методий“ и Стопанска академия „Д. А. Ценов“ – Свищов.  Народният представител от ПГ на „БСП за България“ Манол Генов посочи, че всеки, който е бил студент, има сантименти към 8 декември.  , каза на студентите народният представител Манол Генов. Депутатът Кристина Сидорова от ПГ на „БСП за България“ каза, че свързва 8 декември  с годините, които е прекарала в Техническия университет  в София и с емоцията да има приятели в студентските среди, с новите предизвикателства, наученото, както и с досегът с науката и невероятните преподаватели. Сидорова свърза студентския празник  и с емоцията от хубавите купони и празници на 8 декември. Депутатът от БСП поясни, че това са едни от най-хубавите й години в София и „Студентски град“. , пожела Сидорова. Александър Сиди от ПГ на \"Обединени патриоти\" заяви, че свързва днешната дата с непокорния студентски дух на младите хора и с безкрайните купони, които си е спретвал със своите колеги. Той разказа, че  обикновено са се събирали извън града, в който са учили и са си правили по-продължителен купон. Колегата му от „Обединени патриоти“ Александър Сабанов коментира, че все още празнува 8 декември, защото следва втора магистратура. , заяви депутатът. Заместник-председателят на Народното събрание и депутат от ПГ на ДПС д-р Нигяр Джафер коментира, че 8 декември е прекрасен празник на академичността и на младите хора, които искат да трупат знания. , пожела д-р Джафер на студентите и академичната общност в страната. \r\nДеница КИТАНОВА", "date": "2017.12.08", "title": "Спомени, пожелания и съвети на депутатите за 8 декември (Анкета на Агенция „Фокус“)"}
{"url": "http://www.focus-news.net/news/2017/12/08/2465207/afp-velikobritaniya-i-evropeyskiya-sayuz-se-dogovoriha-za-brekzit.html", "text": "Европейската комисия излезе с изявление, че преговорите за Брекзит може да преминат към бъдещите търговски отношения между Лондон и Брюксел, благодарение на постигнатия „достатъчен прогрес“ в първата фаза от разговорите по условията на „развода“. Това се случи след срещата между британския премиер Тереза Мей и председателят на Европейската комисия Жан-Клод Юнкер, проведена рано сутринта в петък, предава AFP.\r\n„Европейската комисия днес препоръча на Европейския съвет да направи заключение, че е постигнат достатъчен прогрес в първата фаза от преговорите по Член 50 с Обединеното кралство“, пише в заявлението.\r\nПревод и редакция:", "date": "2017.12.08", "title": "AFP: Великобритания и Европейския съюз се договориха за Брекзит"}
{"url": "http://www.focus-news.net/news/2017/12/08/2465208/kyustendil-debyutnata-kniga-gorchiva-magla-na-ognyan-panov-shte-bade-predstavena-v-grada.html", "text": "Книгата „Горчива мъгла” на Огнян Панов ще бъде представена в Кюстендил. Това съобщи за Радио „Фокус” – Кюстендил Иван Андонов, председател на читалище „Братство”. Дебютната книга на автора ще бъде представена от 18.00 часа в „Синята зала” на читалището. В срещата ще вземе участие и литературният критик Митко Новков. „Известният фотограф и журналист Огнян Панов е един от основателите на първото списание за мъже у нас. Панов има четири фотоизложби, посветени на битието на етносите в България. Книгата му „Горчива мъгла” събира 22 разказа. Историите му отвеждат в някое село, в големия град, в болницата, в автобуса, на гробищата, сред полята”, каза Иван Андонов.\r\nВенцеслав ИЛЧЕВ", "date": "2017.12.08", "title": "Кюстендил: Дебютната книга „Горчива мъгла” на Огнян Панов ще бъде представена в града"}
{"url": "http://www.focus-news.net/news/2017/12/08/2465209/pazardzhik-okrazhniyat-sad-shte-gleda-delo-sreshtu-dvama-obvinyaemi-za-razprostranenie-na-amfetamini.html", "text": "Окръжният съд в Пазарджик ще гледа дело за разпространение на амфетамини, съобщи за Радио „Фокус“ – Пазарджик Маринела Георгиева от администрацията на Съда. Делото е образувано по обвинителен акт на Окръжна прокуратура – Пазарджик срещу двама подсъдими. На първия е повдигнато обвинение за това, че при условията на продължавано престъпление и опасен рецидив в Асеновград, Пловдив и Пазарджик е придобил, произвел и държал с цел разпространение метамфетамини в съучастие с втория подсъдим, на когото са повдигнати 3 обвинения. Те са за това, че при условията на продължавано престъпление и опасен рецидив в Свиленград и Асеновград е придобил, произвел и държал с цел разпространение метамфетамини в съучастие с първия обвиняем. За това, че е държал в дома си 3 бойни патрони за пистолет без надлежно разрешително и за това, че е държал 88 археологически обекти (монети), които не са идентифицирани по надлежния ред. Началото на съдебното заседание е в 10.00 часа, а съдия-докладчик по делото е Ивета Парпулова.\r\nВаня НИКОЛОВА", "date": "2017.12.08", "title": "Пазарджик: Окръжният съд ще гледа дело срещу двама обвиняеми за разпространение на амфетамини"}
{"url": "http://www.focus-news.net/news/2017/12/08/2465210/plovdiv-zapochna-obnovyavane-na-tsvetnite-informatsionni-karti-na-avtobusnite-spirki-v-grada.html", "text": "Започна поставянето на нови цветни информационни карти върху заслоните на автобусните спирки в Пловдив. Това съобщиха за Радио „Фокус“ – Пловдив от ръководството на ОП „Организация и контрол на транспорта“. Освен маршрутите на автобусните линии от градския транспорт, картите включват по-важните забележителности на Пловдив и кратка информация как да се стигне до тях. Изработени са от устойчив материал и за удобство са достатъчно големи – с размери 120/120 сантиметра. За първи път такива карти бяха монтирани през пролетта на 2015 година.\r\n„Първият етап от обновяването включва 123 спирки, където информационните карти са в много лошо състояние или премахнати по различни причини. Предвижда се да бъдат обхванати всички 314 спирки по концесионния договор, както и 24-те, заслоните на които се поставят от общината“, обясниха от ОП „Организация и контрол на транспорта“. На всяка карта е посочено точно на коя спирка се намират ползващите услугите на масовия вътрешноградски транспорт, а за улеснение на чуждестранните гости на града освен на български, предоставената информация е и на английски език.\r\nВ новите карти са отразени междувременно настъпилите с решение на Общинския съвет промени в маршрутите на някои от градските автобусни линии. Автобуси №9 и 93 в посока от „Тракия“ например вече не минават край Католическата църква, а по ул. „Капитан Райчо“, маршрутът на №37 е удължен до южната промишлена зона, а на №17 – покрай Зоопарка до кв. „Прослав“ в града.\r\nВърху картите са нанесени само номерата на спирките. Причината е, че наименованията им са в процес на осъвременяване, съобразено с мнението на гражданите. Предвижда се спирка „Папараци“ да стане „Малката базилика“, както и други промени в имената на спирките, които предстои да бъдат утвърдени с решение на Общинския съвет.\r\nТони МИХАЙЛОВ", "date": "2017.12.08", "title": "Пловдив: Започна обновяване на цветните информационни карти на автобусните спирки в града"}
{"url": "http://www.focus-news.net/news/2017/12/08/2465211/sofiya-vavezhda-se-organizatsiyata-na-dvizhenieto-vav-vrazka-s-montirane-na-koledna-ukrasa.html", "text": "Въвежда се организацията на движението във връзка с монтиране на коледна украса, съобщиха от пресцентъра на Столична община. От 00.30 часа до 04.30 часа днес се забранява влизането на пътни превозни средства в двете посоки по бул. „Патриарх Евтимий” между ул. „Граф Игнатиев” и ул. „Г. С. Раковски”.\r\nОт 00.30 часа до 04.30 часа на 9 декември и на 10 декември се забранява влизането на пътни превозни средства в двете посоки по бул. „Патриарх Евтимий” между ул. „Проф. Фритьоф Нансен” и бул. „Витоша”.", "date": "2017.12.08", "title": "София: Въвежда се организацията на движението във връзка с монтиране на коледна украса"}
{"url": "http://www.focus-news.net/news/2017/12/08/2465212/chetvarti-den-prodalzhavat-protestite-na-meditsinskiya-personal-na-umbalsm-ni-pirogov.html", "text": "Четвърти ден продължават протестите на медицинския персонал на УМБАЛСМ \"Н.И. Пирогов\".  Протестът на медиците ще започне от 13.30 часа пред болничното заведение. Исканията им са за оставка на изпълнителния директор проф. Асен Балтов.\"Фокус\" припомня: В четвъртък ръководството на „Пиргов“ категорично отрече всички твърдения и обясни, че само допълнителното материално стимулиране за октомври е забавено. Зам.-директорът на болницата проф. Николай Габровски прочете декларация от името на лечебното заведение, с която заяви, че остро протестират срещу начина на взимане на решение от бивши синдикални лидери и представители на няколко звена. Според ръководството на болничното заведение така предприетите действия и думи са удар по стабилността на системата на здравеопазването, като бе отбелязано, че не е ясно кой и защо цели „Пирогов” да не работи. По думите на проф. Габровски болницата отчита подобрени финансови резултати, особено през последния месец, допълнителни средства от НЗОК, както и намаляване на дълговете. То добави,\r\n че преди Коледа ще бъдат изплатени, както месечните заплати, така и ДМС и отрече някой да е подписал декларация за преназначаване на изпитателен срок.", "date": "2017.12.08", "title": "Четвърти ден продължават протестите на медицинския персонал на УМБАЛСМ \"Н.И. Пирогов\""}
{"url": "http://www.focus-news.net/news/2017/12/08/2465213/balgarskiyat-evrokomisar-mariya-gabriel-dade-nachalo-na-pilotniya-proekt-za-transgranichen-stazh-na-mladi-evropeytsi.html", "text": "Българският еврокомисар по въпросите на цифровата икономика и общество Мария Габриел даде в Брюксел официалния старт на пилотния проект на Европейската комисия, наречен . Това съобщиха от пресцентъра на Представителството на ЕК в България . Целта на тази дългоочаквана схема е да подкрепи настоящи и завършили студенти, които - независимо от тяхната специалност, да направят стаж в чужбина и да придобият практически опит и цифрови умения в области като киберсигурността, големите данни, квантовите изчисления или пък онлайн маркетинга. \r\n„Днешният ден е особено важен за мен. С началото на схемата „Цифрова възможност\" отправяме силно послание за подкрепа към най-големия капитал на всяко едно общество – младите хора. С този проект ще ги насърчим да се научат как да използват всички възможности, които предоставят цифровите технологии. Те трябва да разберат как работят тези технологии, да знаят какво се крие зад екрана, да програмират и развиват умения, необходими им за живота и професионалното развитие. Насърчавам компаниите да се включат в схемата, да работим заедно за нейния успех и в резултат да се поздравим с добре подготвени за цифровите предизвикателства млади европейци, от каквито имат нужда нашите цифрова икономика и общество”, коментира българският еврокомисар Мария Габриел. \r\nНовата пилотна инициатива се финансира от „Хоризонт 2020” в размер на 10 милиона евро. Първите стажове по схемата, която ще бъде реализирана в рамките на програма „Еразъм +”, ще стартират от средата на 2018 г. До 6 000 младежи ще се възползват от тази пилотна програма, която ще продължи до края на 2020 г.", "date": "2017.12.08", "title": "Българският еврокомисар Мария Габриел даде начало на пилотния проект за трансграничен стаж на млади европейци"}
{"url": "http://www.focus-news.net/news/2017/12/08/2465214/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Повишена е опасността от падащи камъни по пътищата в област Смолян, съобщиха за Радио „Фокус“ – Смолян от Областно пътно управление – Смолян. Движението по републиканските направления се осъществява при зимни условия, пътните настилки са предимно сухи, на места мокри и заледени, но опесъчени и осолени. Времето е слънчево и ясно, а температурата на въздуха е в интервала от минус 3 до 2 градуса. Срутището по пътя Рудозем – Смилян, което се активизира вчера, вече е разчистено и движението там се осъществява нормално. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти, като се регулира с пътни знаци. Заради пропадане на каменна подпорна, движението между селата Кошница и Могилица се осъществява в едната лента. Мястото е обозначено с пътни знаци. През нощта не са получавани сигнали инциденти по републиканските пътища в областта.\r\nНели ГЕРГЬОВСКА", "date": "2017.12.08", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2017/12/08/2465215/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- от 00.00 часа до приключване на футболната среща днес при сектор „Г” на Националния стадион „Васил Левски”. \r\n- от 12.00 до 19.00 часа днес на моста пред Национален стадион „Васил Левски”. \r\nОт 16.30 часа днес до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”; \r\n- бул. „Евлоги и Христо Георгиеви” между пл. „Орлов мост” и бул. „Черни връх”; \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2017.12.08", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2017/12/08/2465216/tereza-mey-ima-sdelka-tya-e-dobra-za-britanskiya-danakoplatets-i-ne-predvizhda-tvarda-granitsa-s-irlandiya.html", "text": "Британският премиер Тереза Мей заяви, след разговора си с председателят на Европейската комисия Жан-Клод Юнкер, че Обединото кралство и ЕС са постигнали сделка за Брекзит, която ще гарантира правата на повече от три милиона европейски граждани, живеещи във Великобритания, „според законите, осветени в британските закони и с върховенството на британските съдилища“, пише британското издание The Telegraph.\r\nОсвен това, Мей заяви, че сделката включва, „добро за британския данъкоплатец“ финансово споразумение и ще гарантира, че няма да има „твърда граница“ между Северна Ирландия и Ирландия, запазвайки „конституционния и икономическия интегритет на Обединеното кралство“.\r\nПремиерът изрази увереност, че споразумението между Лондон и Брюксел ще даде сигурност на бизнеса.\r\nПревод и редакция:", "date": "2017.12.08", "title": "Тереза Мей: Има сделка! Тя е добра за британския данъкоплатец и не предвижда твърда граница с Ирландия"}
{"url": "http://www.focus-news.net/news/2017/12/08/2465217/narodnoto-chitalishte-shte-bade-vpisano-v-registara-na-dobrite-praktiki-na-yunesko.html", "text": "Два дни след вписването на мартеницата в Представителния списък на елементите на нематериалното културно наследство на човечеството Междуправителственият комитет за опазване на нематериалното културно наследство прие решение в Регистъра на добрите практики да бъде вписано и народното читалище. Това съобщиха от пресцентъра на Министерство на културата. По този начин тази уникална българска институция получава и своето заслужено международно признание. Досието по номинацията е с основен автор д-р Силва Хачерян.\r\nПовече можете да проследите на .\r\nОт Министерство на културата припомнят, че номинацията за мартеницата, която бе вписана в Представителния списък на елементите на нематериалното културно наследство на човечеството, е мултинационална кандидатура, която е представена съвместно от България, Румъния, Молдова и Република Македония. От българска страна над досието са работили проф. Албена Георгиева и Милена Любенова от ИЕФЕМ", "date": "2017.12.08", "title": "Народното читалище ще бъде вписано в регистъра на добрите практики на ЮНЕСКО"}
{"url": "http://www.focus-news.net/news/2017/12/08/2465218/lyubomir-hristov-kmet-na-shumen-praznikat-na-balgarskite-studenti-e-simvol-na-nezavisimiya-duh-na-zhazhdata-za-znaniya-i-uspeh-na-smelite-idei-i-mechti.html", "text": "Кметът на Община Шумен Любомир Христов отправи поздравление по повод 8 декември, съобщиха от пресцентъра на Общината. Според кмета студентският празник е символ на независимия дух, на жаждата за знания и успех, на смелите идеи и мечти. „Скъпи студенти, запазете устрема и дръзновението на младостта и нека пътят, който сте поели, да ви носи радост, признание и удовлетворение. Пожелавам ви незабравим, зареден с много настроение и красота, празник, който да остави вълнуващи спомени за цял живот. Уважаеми преподаватели, вие имате отговорната мисия да възпитавате и обучавате младите хора на България, да им предавате своите знания и да създавате бъдещите лидери на нацията – образовани, интелигентни, добри професионалисти. Благодарим ви. Приемете нашето искрено признание за вашия достоен труд. Пожелавам на всички здраве и увереност в призванието да творите и да променяте света“, се посочва в поздравлението на кмета Любомир Христов.", "date": "2017.12.08", "title": "Любомир Христов, кмет на Шумен: Празникът на българските студенти е символ на независимия дух, на жаждата за знания и успех, на смелите идеи и мечти"}
{"url": "http://www.focus-news.net/news/2017/12/08/2465219/pazardzhik-koleden-bazar-shte-bade-otkrit-v-panagyurishte.html", "text": "За втора поредна година Коледен базар ще бъде открит в Панагюрище. Това съобщи за Радио „Фокус“ – Пазарджик Радка Костуркова от Общината. Тя обясни, че Коледният базар ще отвори врати днес. „В петте къщички-павилиони ще се предлагат уникални ръчно изработени подаръци и бижута, коледна украса, играчки, сувенири, сладкарски изделия, греяно вино, ароматен чай и месни деликатеси. Къщичките ще отварят врати ежедневно от 10:00 до 18:30 часа. Допълнително са организирани весели срещи с аниматори, които участват в Общинския ученически парламент и в клубовете по интереси при Центъра за подкрепа за личностно развитие - Панагюрище. Те ще организират забавни игри за деца. За всички деца специална пощенска кутия, намираща се пред една от къщичките, ще очаква писмата с желания до Дядо Коледа“, коментира Костуркова. Тя добави, че Коледният базар ще остане до 8 януари 2018 година.\r\nВаня НИКОЛОВА", "date": "2017.12.08", "title": "Пазарджик: Коледен базар ще бъде открит в Панагюрище"}
{"url": "http://www.focus-news.net/news/2017/12/08/2465220/balgariya-shte-podkrepya-misiite-na-osse-po-vreme-na-predsedatelstvoto.html", "text": "Заместник-министърът на външните работи Емилия Кралева изрази готовността на България да работи в тясно сътрудничество с Организацията за сигурност и сътрудничество в Европа (ОССЕ) по време на предстоящото българско Председателство на Съвета на ЕС. Българският дипломат заяви това днес в рамките на провеждащата се във Виена 24-та среща на Съвета на министрите на външните работи на държавите-участнички в ОССЕ, съобщиха от пресцентъра на Министерство на външните работи. „Западните Балкани са ключов приоритет за предстоящото Българско председателство. Това се вписва напълно в работата на организация като ОССЕ, поддържаща редица мисии в този регион”, обясни Емилия Кралева. Тя увери участниците, че под председателството на България ЕС ще продължи да подкрепя дейността на ОССЕ в Западните Балкани, подпомагаща страните в региона в осъществяването на реформи в областта на върховенството на закона, политическия диалог, свободата на словото и правата на човека. За България е важно Съюзът да задълбочи подкрепата си за ОССЕ в трите измерения на сигурността - военно-политическо, икономическо/екологическо и хуманно, включително за противодействие на екстремизма и радикализма.\r\n По време на изказването си тя заяви подкрепата на страната за принципите, отстоявани от организацията, в контекста на сигурността, стабилността и утвърждаването на демократичните ценности. \r\nРъководителят на българската делегация заяви още, че кризата в Украйна продължава да бъде сериозно предизвикателство за сигурността в Европа. Тя изрази загриженост за нарастващия брой жертви сред цивилното население и влошаващата се хуманитарна обстановка. „Зачитането на суверенитета на държавите и териториалната им цялост, както и ненакърняването на международно признатите им граници, са основополагащи принципи на европейската архитектура за сигурност, които днес са по-важни от всякога”, подчерта в заключение Емилия Кралева.", "date": "2017.12.08", "title": "България ще подкрепя мисиите на ОССЕ по време на Председателството"}
{"url": "http://www.focus-news.net/news/2017/12/08/2465221/inzh-georgi-paramkov-rd-pbzn-blagoevgrad-nyama-postradali-hora-i-naneseni-shteti-v-sledstvie-na-zemetresenieto-useteno-v-petrich-i-selo-kulata.html", "text": "Няма пострадали хора и нанесени щети в следствие на земетресението, усетено в Петрич и село Кулата. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. Той обясни, че трусът, с епицентър Гърция, регистриран в 06.05 часа с магнитуд 3,6 и дълбочина 1,4 км е почувстван от месното население, но до момента никой не е подал сигнал за възникнали проблеми.\r\nЛивия НИНОВА", "date": "2017.12.08", "title": "Инж. Георги Парамков, РД ПБЗН – Благоевград: Няма пострадали хора и нанесени щети в следствие на земетресението, усетено в Петрич и село Кулата"}
{"url": "http://www.focus-news.net/news/2017/12/08/2465222/veliko-tarnovo-muzeite-v-grada-shte-sa-bezplatni-za-studentite-na-studentskiya-praznik.html", "text": "Всички обекти и експозиции на Регионалния исторически музей - Велико Търново ще бъдат безплатни за студентите днес, съобщиха от Регионален исторически музей – Велико Търново. Достъпът ще се осигурява срещу документ – студентска лична кара или студентска книжка от висше учебно заведение. Специално за празника за групи от 10 и повече студенти ще има безплатни беседи.", "date": "2017.12.08", "title": "Велико Търново: Музеите в града ще са безплатни за студентите на студентския празник"}
{"url": "http://www.focus-news.net/news/2017/12/08/2465223/sofiya-detsa-ot-nedelnoto-uchilishte-pri-hram-sv-ap-andrey-parvozvani-organizirat-blagotvoritelen-rozhdestvenski-bazar.html", "text": "Деца от неделното училище при софийския храм „Св. ап. Андрей Първозвани“ ще изложат свои творения на рождественски базар в храма, предаде репортер на Агенция „Фокус“. Със съдействието на председателя на храма протойерей Стилиян Табаков в две последователни недели преди Рождество Христово, на 10 и 17 декември, от 10.30 часа в храма на ул. „Опълченска“ № 112 ще се проведе благотворителен рождественски базар. На него децата ще предложат изработени от тях картички, украшения и пр. красиви предмети в духа на Христовото Рождество. Всички средства, набрани от базара, ще бъдат дарени на семейство от град Търговище, което се намира в крайна нужда. \r\nНикола ПЕТКОВ", "date": "2017.12.08", "title": "София: Деца от неделното училище при храм „Св. ап. Андрей Първозвани“ организират благотворителен рождественски базар"}
{"url": "http://www.focus-news.net/news/2017/12/08/2465224/sofiya-administrativniyat-sad-shte-gleda-deloto-sreshtu-otkaza-na-stolichnata-obshtina-za-referendum-vav-vrazka-s-prezastroyavaneto-na-kv-mladost.html", "text": "От 09.30 часа, 4-ти състав на Административен съд - София ще проведе първото заседание по делото срещу отказа на Столичния общински съвет да се проведе референдум заради презастрояването на \"Младост\". Началото на делото бе насрочено за 20 октомври т.г., но бе отложено за събиране на доказателства. \r\nПредложението за местния референдум беше внесено в Столичната община през декември 2016 г. от \"За зелен \"Младост\", чийто председател е кметът на район \"Младост\" Десислава Иванчева. С него се иска промяна на устройствените планове на района и налагане на временно спиране на строителството. От общинския съвет отхвърлиха искането за допитване, заради незаконосъобразност и на двата въпроса.", "date": "2017.12.08", "title": "София: Административният съд ще гледа делото срещу отказа на Столичната община за референдум във връзка с презастрояването на кв. \"Младост\""}
{"url": "http://www.focus-news.net/news/2017/12/08/2465225/zhan-klod-yunker-vyarvam-che-napravihme-probiva-ot-koyto-imahme-nuzhda.html", "text": "Председателят на Европейската комисия Жан-Клод Юнкер коментира пред журналистите резултатите от срещата си рано сутринта в петък с британския премиер Тереза Мей. Той й благодари за показаната решителност и заяви, че вярва, че двамата са направили нужния пробив за постигането на споразумение, пише британското издание The Telegraph.\r\n“Искам да благодаря на премиера за нейната решителност. Вярвам, че направихме нужния пробив. Винаги ще съжалявам за това развитие на нещата, но е време да започнем да гледаме към бъдещето, бъдеще, в което Обединеното кралство ще остане близък приятел и съюзник“, заяви той.\r\n„Общият доклад не е финалното споразумение за Брекзит. То трябва да бъде изготвено от преговарящите екипи, на базата на това, което се разбрахме вчера и днес (четвъртък и петък) и след това да бъде одобрено от Европейския съвет и ратифицирано от парламентите на Великобритания и Европа“, разясни Юнкер.\r\n„За нас е много важно да продължим да работим в близко сътрудничество по въпросите на търговията, науката, сигурността и други“, подчерта председателят на ЕК.\r\nПревод и редакция:", "date": "2017.12.08", "title": "Жан-Клод Юнкер: Вярвам, че направихме пробива, от който имахме нужда"}
{"url": "http://www.focus-news.net/news/2017/12/08/2465226/pregled-na-osnovnite-temi-vav-varnenskiya-pechat.html", "text": "„Министерството на икономиката: БВП във Варна е по-висок от средния за страната“ е заглавие от първа страница в днешния брой на варненския вестник „Черно море“. Брутният вътрешен продукт (БВП) на глава от населението във Варненска област е по-висок от средния за страната. Неговият размер е 12 517 лв. По брутни работни заплати сте на пето място. Техният размер е над 10 000 лв. Това съобщи на брифинг във Варна зам.-министърът на икономиката Александър Манолев. Поводът бе работна среща с представители на бизнес средите на тема „Предстоящи процедури по ОП „Иновации и конкурентоспособност“ и актуални проблеми пред бизнеса в региона“. Варна е сред основните туристически центрове, тя е сред областите с най-висока икономическа активност, с най-ниска безработица. Тук инфраструктурата е добре развита, висшистите са 30%, а чуждестранните инвестиции са на високо ниво. Това означава, че има всички предпоставки Варна да се развива като една от предпочитаните инвестиционни дестинации, каза още зам.-министърът. „Зам.-министър Александър Манолев: В ход е създаването на „Индустриално-технологичен парк Варна“, допълва изданието. В ход е създаването на „Индустриално-технологичен парк Варна“, като общината и Национална компания „Индустриални зони“ ще учредят смесено дружество за реализацията на проекта. Това стана ясно по време на среща на зам.-министъра на икономиката Александър Манолев с представители на бизнеса от региона. Дискусията се инициира от областния управител Стоян Пасев. Община Варна предоставя имот с пряк излаз на Черно море, разположен в островната част на Южна промишлена зона („Острова“) във Варна с площ 41 680 кв. м, а ангажиментът на държавата ще бъде да изгради инфраструктурата, стана ясно по време на срещата. „На 15 декември решават за поскъпването на водата“, четем още в броя. Комисията за водно и енергийно регулиране (КЕВР) ще вземе решение за поскъпването на водата във Варна и в още 15 града на закрито заседание на 15 декември. Това научи в. „Черно море“ от управителя на „В и К“ – Варна, Валентин Вълканов. Намерението за повишаване на цените е на КЕВР, като то е във връзка с инфлацията. Предложението за Варна е водата от 2,93 лв. да стане 3 лв. за кубик. „От началото на годината Засякоха 86 случая на трихинелоза“ е друга тема в броя. В последните няколко седмици броят им значително се увеличи. Засегнатите области са Шумен, Кърджали, Силистра, Търговище, Смолян, Ловеч, Пловдив, Кюстендил, Пазарджик, София град, София област, Стара Загора, Бургас, Благоевград. Това съобщиха от Българската агенция по безопасност на храните (БАХБ). От ловните дружинки и частни стопани са иззети и унищожени над 4600 кг свинско месо и субпродукти. “Национална конференция за Левски ще се проведе във Варна под наслов „180 години безсмъртие“, четем още в броя. Национална конференция по повод 180 години от рождението на Васил Левски ще се проведе във Варна по инициатива на Първа езикова гимназия и Регионалното управление по образованието. Събитието ще е на 15 и 16 декември и ще премине под наслов „180 години безсмъртие“. Това е заключителна проява в годината, посветена на Апостола, съобщи историчката Станка Димитрова – член на УС на общобългарския комитет „Васил Левски“, в студиото на сутрешния блок на телевизия „Черно море“ – „Утро в нашия град“, с водещ Иван Барбов. В конференцията ще се включат над 250 участници от 52 града в страната. На стр. 4 в рубриката „Насаме“ вестникът публикува разказ на съдия Росица Тончева. „Мая Вапцарова: Енергията на Никола Вапцаров се върна, за да ни научи на вяра“ е озаглавен материалът, посветен на отбелязването на 108 години от рождението на големия поет и моряк Никола Вапцаров.", "date": "2017.12.08", "title": "Преглед на основните теми във варненския печат"}
{"url": "http://www.focus-news.net/news/2017/12/08/2465227/parlamentat-namali-administrativnata-tezhest-za-biznesa-pri-eksportniya-kontrol-na-produkti-svarzani-s-otbranata.html", "text": "Парламентът прие на второ четене промени в Закона за експортния контрол на продукти, свързани с отбраната, и на изделия и технологии с двойна употреба, предаде репортер на Агенция „Фокус”. Те предвиждат мерки за намаляване на административната тежест върху гражданите и бизнеса чрез премахване на изискването за предоставяне на някои официални документи на хартиен носител. Отпадат документите за единен идентификационен код и удостоверение от съответната териториална дирекция на Националната агенция за приходите за липсата на ликвидни и изискуеми публични вземания, които ще бъдат осигурявани по служебен път.\r\nВносителите от Министерски съвет целят предложените промени да доведат до създаването на по-благоприятни условия за бизнеса чрез отпадането, облекчаването и оптимизирането на по-голямата част от сега действащите административни процедури. \r\nИван ЛАЗАРОВ", "date": "2017.12.08", "title": "Парламентът намали административната тежест за бизнеса при експортния контрол на продукти, свързани с отбраната"}
{"url": "http://www.focus-news.net/news/2017/12/08/2465228/vitsepremierat-valeri-simeonov-za-iskaniyata-na-erdogan-v-gartsiya-tova-e-provokatsiya.html", "text": "Гръцкият президент Прокопис Павлопулос отхвърли ревизия на международния договор, определящ границите между Гърция и Турция, която Реджеп Ердоган поиска по време на историческата си визита в Атина. \"Това е провокация от страна на турския държавен глава. Нормално е Гърция да реагира, тъй като именно тя е засегнатата в случая страна. България също ще излезе със своето становище. В подобни ситуации обаче не е хубаво да се бърза, за да може всяко едно решение да бъде добре обмислено\". Това каза вицепремиерът Валери Симеонов в предаването \"България сутрин\" по Bulgaria ON AIR. По думите му \"Обединени патриоти\" ще се обявят категорично против всякакви подобни претенции и ревизии за териториални граници към настоящия момент на Балканите.\r\n\"Това би било взривоопасно. България може да има много по-основателни искания към териториите на Македония, но все пак сме подписали Договор за добросъседство. Трябва да запазим добрите си отношения с тях\", допълни Симеонов.", "date": "2017.12.08", "title": "Вицепремиерът Валери Симеонов за исканията на Ердоган в Гърция: Това е провокация"}
{"url": "http://www.focus-news.net/news/2017/12/08/2465229/emsc-zemetresenie-s-magnitud-45-raztarsi-gratskiya-ostrov-rodos-i-rayona.html", "text": "Земетресение с магнитуд 4.5 по скалата на Рихтер разтресе остров Родос и Додеканезкия архипелаг в 08:20 сутринта в петък, предава EMSC (Източносредиземнорски сеизмологичен център).\r\nЕпицентърът на земетресението е на дълбочина 11 километра и се намира на 14 километра североизточно от остров Халки.\r\nПревод и редакция:", "date": "2017.12.08", "title": "EMSC: Земетресение с магнитуд 4.5 разтърси гръцкия остров Родос и района"}
{"url": "http://www.focus-news.net/news/2017/12/08/2465230/ek-preporacha-na-evropeyskiya-savet-da-prieme-che-na-parviya-etap-ot-pregovorite-za-brekzit-s-obedinenoto-kralstvo-e-postignat-dostatachen-napredak.html", "text": "Европейската комисия препоръча днес на Европейския съвет (съгласно процедурата по член 50 от Договора) да приеме, че на първия етап от преговорите с Обединеното кралство е постигнат достатъчен напредък. Това съобщиха от пресцентъра на Представителство на ЕК в България. Сега Европейският съвет (член 50) трябва да реши на заседанието, което ще се проведе на 15 декември 2017 г., дали е постигнат достатъчен напредък, позволяващ преминаване на преговорите към втората фаза. Оценката на Комисията почива на съвместен доклад, приет от преговарящите на Комисията и на правителството на Обединеното кралство, който бе подкрепен от министър-председателя Тереза Мей по време на среща с председателя Жан-Клод Юнкер. \r\nЕК е удовлетворена от осъществяването на достатъчен напредък по всяка от трите приоритетни области, определени в Насоките на Европейския съвет от 29 април 2017 г. — правата на гражданите, диалогът относно Ирландия/Северна Ирландия и финансовото споразумение. Преговарящият на Съюза изказа уверения, че житейският избор на гражданите на ЕС, живеещи в Обединеното кралство, ще бъде защитен. Правата на гражданите на ЕС, живеещи в Обединеното кралство, и на гражданите на Обединеното кралство, живеещи в ЕС-27, ще останат непроменени след излизането на Обединеното кралство от ЕС. Освен това Комисията е гарантирала, че всички административни процедури ще бъдат лесни и евтини за гражданите на ЕС в Обединеното кралство. Що се отнася до финансовото споразумение, Обединеното кралство е приело, че ангажиментите, поети от ЕС-28, ще бъдат изпълнени от ЕС-28, включително Обединеното кралство. \r\nПо въпроса за границата между Ирландия и Северна Ирландия Обединеното кралство признава уникалната ситуация на остров Ирландия и е поело съществени ангажименти за избягване на въвеждането на „твърда“ граница.\r\nПреговарящият на Съюза изказа уверения, че житейският избор на гражданите на ЕС, живеещи в Обединеното кралство, ще бъде защитен. Правата на гражданите на ЕС, живеещи в Обединеното кралство, и на гражданите на Обединеното кралство, живеещи в ЕС-27, ще останат непроменени след излизането на Обединеното кралство от ЕС. Освен това Комисията е гарантирала, че всички административни процедури ще бъдат лесни и евтини за гражданите на ЕС в Обединеното кралство. Що се отнася до финансовото споразумение, Обединеното кралство е приело, че ангажиментите, поети от ЕС-28, ще бъдат изпълнени от ЕС-28, включително Обединеното кралство. По въпроса за границата между Ирландия и Северна Ирландия Обединеното кралство признава уникалната ситуация на остров Ирландия и е поело съществени ангажименти за избягване на въвеждането на „твърда“ граница. \r\nСега Европейският съвет (член 50) трябва да реши на заседанието, което ще се проведе на 15 декември 2017 г., дали е постигнат достатъчен напредък, позволяващ преминаване на преговорите към втората фаза.", "date": "2017.12.08", "title": "ЕК препоръча на Европейския съвет да приеме, че на първия етап от преговорите за Брекзит с Обединеното кралство е постигнат достатъчен напредък"}
{"url": "http://www.focus-news.net/news/2017/12/08/2465231/blagoevgrad-rabotilnitsa-na-dyado-koleda-shte-bade-otkrita-v-grada.html", "text": "Работилницата на Дядо Коледа ще бъде открита в града. Това съобщиха от пресцентъра на Община Благоевград. Детският кът за работа и забавление, тази година ще бъде позициониран в Градска художествена галерия. Официалното откриване ще бъде на 11 декември от 12.00 часа. Инициативата ще продължи до 22 декември всеки ден от 09.00 до 17.00 часа. \r\nВ тазгодишната Работилница на Дядо Коледа участие ще вземат над 1000 деца, от детски градини и училища в областния град и деца от защитени и социални жилища. Галерията ще се преобрази в място за творчески занимания, където децата на Благоевград ще могат да рисуват и да изработват коледни украшения и подаръци за своите семейства и приятели. Всичко изработено ще бъде изложено по времена Детски коледен панаир, който също е част от коледната програма на Община Благоевград. Панаирът ще бъде открит на 27 декември от 12.00 часа в центъра на Благоевград. В Работилницата на Дядо Коледа децата ще творят и ще изпитват въображението си под ръководството на преподаватели от Центъра за личностно и творческо развитие на децата на Благоевград, които ще помагат на малките таланти и ще им показват различни техники на изработка. Освен забавлението и игрите, участниците в Работилницата ще имат възможност да научат много интересни неща, свързани с предстоящите празници - Коледа и Нова година. През последните два дни от Работилницата на Дядо Коледа децата ще вземат участие в печеното на хляб и направата му. Представители от Православен информационен център на Неврокопска света митрополия ще покажат на малчуганите как се изработват рождествени хлебчета и фигурки от тесто. Малките ще чуят притчи за раждането на Христос, докато хляба се пече. \r\nЗа шеста поредна година Община Благоевград организира Работилницата на Дядо Коледа. Всяка година инициативата се провежда под голям интерес и голяма посещаемост.", "date": "2017.12.08", "title": "Благоевград: Работилница на Дядо Коледа ще бъде открита в града"}
{"url": "http://www.focus-news.net/news/2017/12/08/2465232/veliko-tarnovo-220-atleti-shte-uchastvat-v-turnir-po-leka-atletika-zaedno-sreshtu-nasilieto-koyto-shte-se-provede-v-grada.html", "text": "220 атлети от 11 спортни клуба ще участват в Турнир по лека атлетика „Заедно срещу насилието!“ във Велико Търново, съобщиха от пресцентъра на Общинската туристическа агенция „Царевград Търнов“. Турнирът ще бъде открит днес от 10.00 часа на закритата писта на стадион „Ивайло“. Организира се от „Зонта клуб“ – Велико Търново, заедно със Спортен клуб „Етър-Академик“ – град Велико Търново. В спортната проява ще участват състезатели  от 6 области на България – Велико Търново, Габрово, Шумен, Разград, Плевен и Русе. Турнирът се провежда в рамките на 16-те дни на активност на „Зонта Интернешънъл“, започващи всяка година от 25 ноември – Международен ден за елиминиране на насилието срещу жени и приключващи на 10 декември -Международен ден на правата на човека.\r\nКампанията на „Зонта Интершънъл“ е насочена към повишаване информираността на хората за насилието над жени и деца във всичките му форми – социални, религиозни, икономически, етнически и расови. Всяка трета жена и всяко четвърто дете по света са били жертви на насилие. \r\nС организирането на спортния турнир „Зонта клуб“ – Велико Търново и СК „Етър-Академик“ се стремят да дадат гласност и да информират младите хора за техните права и тяхната защита, да повишат  тяхната непримиримост към всички форми на насилие, както и да повишат обществената нетърпимост срещу посегателствата над личността и достойнството на всеки човек.", "date": "2017.12.08", "title": "Велико Търново: 220 атлети ще участват в Турнир по лека атлетика „Заедно срещу насилието!“, който ще се проведе в града"}
{"url": "http://www.focus-news.net/news/2017/12/08/2465233/liderat-na-bsp-korneliya-ninova-izyavlenieto-na-turskiya-prezident-erdogan-v-posoka-na-prerazglezhdane-na-dogovora-ot-lozana-e-nepriemlivo.html", "text": "\"Изявлението на турския президент Ердоган в посока на преразглеждане на договора от Лозана е неприемливо. То генерира напрежение и повлиява негативно, що се отнася до стабилността и сигурността в целия регион, както и спрямо сътрудничеството на двустранна и многостранна основа\". Това написа във Фейсбук профила си лидерът на БСП Корнелия Нинова. \"Нека бъде зачитано международното право и принципите на равнопоставеност и добросъседство. Очакваме правителството да изрази официална позиция на България\", добави още тя.", "date": "2017.12.08", "title": "Лидерът на БСП Корнелия Нинова: Изявлението на турския президент Ердоган в посока на преразглеждане на договора от Лозана е неприемливо"}
{"url": "http://www.focus-news.net/news/2017/12/08/2465234/mvr-dvama-dushi-sa-zaginali-a-22-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 22 са ранени при 14 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 2 тежки и 166 леки пътни инцидента, при които има двама ранени.\r\nОт началото на годината при пътни инциденти са загинали 625 и са пострадали 8132 души.", "date": "2017.12.08", "title": "МВР: Двама души са загинали, а 22 са ранени при катастрофи в страната през изминалото денонощие"}
{"url": "http://www.focus-news.net/news/2017/12/08/2465235/zhelyo-boychev-bsp-shte-predlozhim-inkriminirane-na-zloupotrebite-s-reeksporta-na-lekarstva-s-promeni-v-nk.html", "text": "Злоупотребите с реекспорт на лекарства да бъдат криминализирани, предлагат от БСП. Още следващата седмица левицата ще внесе промени в НК в тази посока, съобщи в сутрешния блок „Добро утро, България“ на Радио „Фокус“ депутатът от „БСП за България“ Жельо Бойчев. По думите му това е една от стъпките към цялостна промяна в модела на здравеопазване у нас, за каквато социалистите настояват. „Втората ни законодателна инициатива е свързана с желанието ни болниците да бъдат пререгистрирани по Закона за лечебните заведения и да престанат да бъдат търговски дружества. Искаме да отразим нашето виждане, че на здравеопазването не може да се гледа като на стока, не може да се търси печалба от здравето на българските граждани. Другият болен проблем в здравеопазването са злоупотребите, като тази с реекспорта на лекарства“, каза още депутатът от БСП.\r\nЖельо Бойчев добави, че час по-скоро трябва да бъде приета и националната здравна карта, която ще помогне да се преодолее проблемът с Регионалната диспропорция на лечебните заведения и ограниченият достъп на гражданите до болнична помощ.", "date": "2017.12.08", "title": "Жельо Бойчев, БСП: Ще предложим инкриминиране на злоупотребите с реекспорта на лекарства с промени в НК"}
{"url": "http://www.focus-news.net/news/2017/12/08/2465236/krasimir-velchev-gerb-zashtitata-i-spazvaneto-na-choveshkite-prava-tryabva-da-bade-spodelena-grizha-na-vsichki-grazhdani.html", "text": "Защитата и спазването на човешките права е и трябва да бъде споделена грижа и отговорност не само на всички нива на управление, но и на всички граждани. Това заяви от парламентарната трибуна народният представител от ПГ на ГЕРБ Красимир Велчев, четейки декларация от името на парламентарната група във връзка с предстоящия Международен ден на човешките права, който се отбелязва на 10 декември, предаде репортер на Агенция „Фокус”. „Равенството на всички и спазването на човешките права допринасят за баланса в обществото. Тяхното гарантиране е не само етично оправдано, а и действителен залог за мир и благополучие”, заяви Велчев. По думите му не може да съществува гражданско общество, ако не бъдат гарантирани правата и автономността на човешката личност. „Въпросът за човешките права заема важно място в дневния ред на всички страни и днес е особено необходимо да подчертаем ролята и значението на първия документ за защита на правата на човека, който по-късно става основа на Европейската конвекция за защита на правата на човека и основните свободи. Човешките права, демокрацията и върховенството на закона за основни ценности на Европейския съюз. Приетата през 1991 г. Конституция на Република България се залага на най-важните европейски стандарти в областта на защитата на правата на гражданите. България е ратифицирала и всички международни конвенции, свързани с човешките права и свободи”, подчерта Велчев.\r\n„Като страна членка на ЕС, държавната политика на България в сферата на правата на човека е насочена към осигуряване на равенството на всички български граждани, независимо от етническата им принадлежност, вероизповедание и социална ориентираност”, допълни още той.\r\nИван ЛАЗАРОВ", "date": "2017.12.08", "title": "Красимир Велчев, ГЕРБ: Защитата и спазването на човешките права трябва да бъде споделена грижа на всички граждани"}
{"url": "http://www.focus-news.net/news/2017/12/08/2465237/montana-nivoto-na-reka-dunav-kray-lom-se-e-ponizhilo-s-12-sm-prez-izminaloto-denonoshtie.html", "text": "Нивото на река Дунав край Лом се е понижило с 12 см през изминалото денонощие и водният стоеж е 428 см. Това съобщиха от Хидрометеорологичната станция в Ново село. Нивото на реката в началото на българския участък на реката при Ново село се е понижило с 6 см и водният стоеж е 353 см. При Видин е регистрирано понижение от 10 см и водният стоеж е 403 см. Нивото на реката се е понижило край Оряхово с 11 см, а водният стоеж е 318 см. Температурата на водата край Ново село е 5,1 градуса, край Оряхово е 7,1  градуса.", "date": "2017.12.08", "title": "Монтана: Нивото на река Дунав край Лом се е понижило с 12 см през изминалото денонощие"}
{"url": "http://www.focus-news.net/news/2017/12/08/2465238/sarajevo-times-bosna-i-hertsegovina-osiguri-dostavki-na-priroden-gaz-prez-ungariya.html", "text": "Босна и Херцеговина осигури доставки на природен газ за периода до края на 2018 година през Унгария, пише Sarajevo Times, като се позовава на съобщение от държавната газова компания “БХ-Газ“.\r\n„БХ-Газ и унгарската компания FGSZ, занимаваща се с транспортиране на газ, подписаха споразумение за пренос на газ в Босна и Херцеговина в четвъртък в Будапеща, след шестмесечни усилия на босненската компания да уреди доставки на природен газ при приемливи условия.\r\n„Това означава, че „БХ-Газ“ ще може да предостави газови доставки от Унгария с транспортен капацитет 1,5 милиона кубически метра, достатъчен да покрие ежедневните нужни на клиентите в Босна и херцеговина. Що се отнася до цената, тя ще остане на миналогодишните нива. Това са двата най-важни компонента от сделката“, заявят от босненската газова компания.\r\nОтчитайки факта, че договорът с „Газпром“ е продължен също до края на 2018 година и включвайки новото споразумение с унгарската газопреносна компания, нужните количества природен газ са осигурени, пишат от изданието. Въпреки това, проблемът с преноса на газ през Сърбия остава нерешен.\r\nПревод и редакция:", "date": "2017.12.08", "title": "Sarajevo Times: Босна и Херцеговина осигури доставки на природен газ през Унгария"}
{"url": "http://www.focus-news.net/news/2017/12/08/2465239/plovdiv-koleden-bal-za-detsa-e-neravnostoyno-polozhenie-se-provede-v-asenovgrad.html", "text": "Коледен бал за деца е неравностойно положение се проведе вчера в Асеновград. Това съобщиха за Радио „Фокус“ – Пловдив от отдел „Връзки с обществеността“ към Общината. Коледният бал се организира от Община Асеновград за поредна година. Клоуни са забавлявали децата, раздадени са им и подаръци. Целият следобед за възпитаниците на Дневния център за деца с увреждания, Центъра за обществена подкрепа и Общностния център е бил изпълнен с много музика, песни, танци и забавление. Заместник-кметът на Асеновград инж. Мария Вълканова е отправила коледно поздравление към тях, техните родители и близки с пожелание за здраве, хубави мигове и много топлина.\r\nТони МИХАЙЛОВ", "date": "2017.12.08", "title": "Пловдив: Коледен бал за деца е неравностойно положение се проведе в Асеновград"}
{"url": "http://www.focus-news.net/news/2017/12/08/2465240/fokus-se-obrashta-kam-svoite-chitateli-i-slushateli-ot-yugozapadna-balgariya-i-starozagorsko-za-da-ni-razkazhat-kak-sa-usetili-zemetreseniyata-ot-tazi-nosht.html", "text": "\"Фокус\" се обръща към своите читатели и слушатели от Югозападна България и Старозагорско, за да ни разкажат как са усетили земетресенията от тази нощ.  Може да се свържете с нас на телефон: 0882 802 802 или да ни изпратите мейл на адрес focus@focus-news.net. Информация може да дадете и на Фейсбук страницата на Агенция \"Фокус\".", "date": "2017.12.08", "title": "\"Фокус\" се обръща към своите читатели и слушатели от Югозападна България и Старозагорско, за да ни разкажат как са усетили земетресенията от тази нощ"}
{"url": "http://www.focus-news.net/news/2017/12/08/2465241/ministar-lilyana-pavlova-nay-golemiyat-kapital-na-zapadnite-balkani-sa-mladite-hora.html", "text": "Най-големият капитал на Западните Балкани са младите хора. Това каза министърът на българското председателство Лиляна Павлова по време на Български икономически форум 2017 г., предаде репортер на Агенция „Фокус“. „Това, което е ценно на Български икономически форум, е промотирането на България като място за инвестиции. Именно обединени ще сме по-силни на нашия континент, но и в по-широк поглед и аспект. Призовани сме да направим нещо повече и за Западните Балкани. Едно от вчерашните послания беше, че не ни харесва, че ни наричат Западни Балкани. Всички държави на Балканите да сме единни и обединени, да направим така, че да нямаме бели, черни или дупка на картата. Да бъдем заедно и да работим заедно“, заяви Павлова. По думите ѝ вчерашната среща на високо ниво в София е знакова. „Самият ЕС има и среща достатъчно много предизвикателства. Ако искаме една успешна интеграция на държавите, всички трябва да осъзнаем 3 неща. Първо, да загърбим разделението към историята. Второ, да казваме кой е по-велик или кой е по-по-най. Най-големият капитал на Западните Балкани са младите хора. Те са и нашият шанс. В същия момент това е и най-рисковата група. Предизвикателствата в икономически контекст ни предизвикват повече от всякога за спешни реформи – коренно да променим образователната система, да инвестираме в продължаващото образование, за да адаптираме знанията както на младото поколение, така и на по-възрастните граждани, които трябва да са адекватни на пазара на труда“, допълни тя. Павлова уточни, че до 2030 г. 2 млрд. работни места ще бъдат закрити именно в резултат на новите технологии, които се въвеждат. „За да можем да сме адекватни на този процес, трябва много бързо да адаптираме образователната система и да превърнем държавното управление в адекватно. Технологичното обновяване на компаниите също е много важно“, каза още Лиляна Павлова. \r\nПредседателят на УС на Българския икономически форум Георги Табаков връчи знак на признателност на Лиляна Павлова в израз на благодарност за помощта към Българския икономически форум. \r\nЛюба АЛЕКСИЕВА", "date": "2017.12.08", "title": "Министър Лиляна Павлова: Най-големият капитал на Западните Балкани са младите хора"}
{"url": "http://www.focus-news.net/news/2017/12/08/2465242/afp-donald-tusk-zayavi-che-nay-trudnite-izpitaniya-pred-razgovorite-za-brekzit-predstoyat.html", "text": "Председателят на Европейския съвет Доналд Туск предупреди, че разговорите за транзитния период след Брекзит и бъдещите търговски отношения между Брюксел и Лондон ще бъдат още по-сложни от изстраданата сделка по условията на „развода“, сключена рано сутринта в петък, предава AFP.\r\n„Не забравяйте, че най-трудните изпитания предстоят. Всички знаем, че разделите са трудни, но да се разделиш и в същото време да градиш нови отношения е още по-трудно“, предупреди Туск.\r\nПревод и редакция:", "date": "2017.12.08", "title": "AFP: Доналд Туск заяви, че „най-трудните изпитания пред разговорите за Брекзит предстоят“"}
{"url": "http://www.focus-news.net/news/2017/12/08/2465243/kyustendil-obshtinskiyat-teatar-shte-predstavi-spektakala-svetovartezh-v-bosilegrad.html", "text": "Общинският театър от Кюстендил ще представи спектакъла „Световъртеж” в Босилеград. Това съобщи за Радио „Фокус” – Кюстендил Чавдар Ненов, директор на Общински театър – Кюстендил. Представлението ще започне от 19.00 часа българско време в Дома на културата в Босилеград. В комедийния спектакъл от Жан-Жак Брикер и Морис Ласег участват Адриана Петрова, Стела Здравкова, Явор Борисов, Николай Брънзалов и Бисер Маринов. „Участието ни е по покана на Дома за култура в Босилеград”, каза Чавдар Ненов.\r\nВенцеслав ИЛЧЕВ", "date": "2017.12.08", "title": "Кюстендил: Общинският театър ще представи спектакъла „Световъртеж” в Босилеград"}
{"url": "http://www.focus-news.net/news/2017/12/08/2465244/tass-v-ukrayna-demontiraha-2500-savetski-pametnika-za-tri-godini.html", "text": "Около 2500 паметника на съветски деятели са демонтирали в Украйна през последните три години в изпълнение на закона за декомунизация. Това съобщи юриста от Украинския институт за национална памет Сергей Рябенко, предава ТАСС.\r\n„След приемането на закона, нормирал тези процеси, през 2015, 2016 и 2017 година са демонтирани около 2500 паметника на съветски деятели. От тях повече от хиляда са на Ленин“, заяви той в интервю пред местно радио.\r\nСпоред думите му, през 1991 година в Украйна е имало около 5500 паметника само на Владимир Илич Ленин.\r\nПревод и редакция:", "date": "2017.12.08", "title": "ТАСС: В Украйна демонтираха 2500 съветски паметника за три години"}
{"url": "http://www.focus-news.net/news/2017/12/08/2465245/ministar-lilyana-pavlova-nay-kasno-do-17-may-shte-podpishem-sporazumenie-s-vsichki-strani-ot-zapadnite-balkani-za-otpadane-na-rouminga.html", "text": "Най-късно до 17 май ще подпишем споразумение с всички страни от Западните Балкани за отпадане на роуминга. Това каза министърът на българското председателство Лиляна Павлова по време на Български икономически форум 2017 г., предаде репортер на Агенция „Фокус“. „Анализирайки как най-лесно ще достигнем и до гражданите на Западните Балкани, те трябва да усетят какво означава европейска перспектива през нещо измеримо. Най-лесно и осезаемо е темата „свързаност“. Перспективата е дългосрочен план, но трябва да бъде подкрепен от конкретни проекти. Начертали сме 6 категории“, обясни Павлова. Тя уточни, че сред тях са транспортна сигурност, енергийна, образователна и дигитална. Министърът подчерта, че образованието е решаващо и ключово, защото когато говорят за реформата, става дума за общоевропейския им план. „Тук трябва да присъединим и Западните Балкани. Това ще направим през програмата „Еразъм +“. Трябва много ясно да разработим формата на този образователен формат“, обясни тя. \r\nЗа дигиталната свързаност, министърът обясни, че има напредък по пътната карта и отпадането на роуминга за държавите от Западните Балкани. „Най-късно на 17 май ще приемем споразумение и пътна карта за всички страни от Западните Балкани“, добави Павлова. \r\nЛюба АЛЕКСИЕВА", "date": "2017.12.08", "title": "Министър Лиляна Павлова: Най-късно до 17 май ще подпишем споразумение с всички страни от Западните Балкани за отпадане на роуминга"}
{"url": "http://www.focus-news.net/news/2017/12/08/2465246/blagoevgrad-obshtinata-i-festivalat-frankofoli-blagoevgrad-sa-nominirani-za-nagradata-turistichesko-sabitie-ot-ministerstvoto-na-turizma.html", "text": "Община Благоевград е с номинация за приз в Годишните награди за туризъм, организирани от Министерството на туризма. Това съобщиха от пресцентъра на Община Благоевград. Номинацията е в категория „Туристическо събитие“ и е за организиране на фестивала „Francofolies.Blagoevgrad“, което през 2017 година се проведе за трети пореден път и привлече над 30 000 души. Всеки желаещ може да пусне своя глас до 10 декември на сайта на Министерство на туризма . За реален глас се отчита само едно заявено желание за кандидатура, направено от едно устройство. \r\nФестивалът Francofolies. Blagoevgrad е едно от 100-те най-големи франкофонски събития в света за 2017 година.  Инициативата е на френската държава и под патронажа на президента на Република Франция Франсоа Оланд. Благоевград е избран да бъде включен в проекта „Голямата обиколка“ лично от министъра на Външните работи на Франция. В досегашните три изключително успешни издания на фестивала на сцената се качиха един от най-разпознаваемите музиканти на съвременната музикална сцена – ZAZ, Нувел Ваг, Джипси кингс, Патрисия Каас, DJ Боб Синклер, Имани, Паров Стелар и много други световни звезди.\r\nВ надпреварата, организирана от Министерството на туризма, са включени  16 категории, които ще представят постигнатото през изтеклата година. Наградите ще бъдат връчени на победителите на тържествена церемония на 12 декември 2017 г. в София.", "date": "2017.12.08", "title": "Благоевград: Общината и фестивалът „Франкофоли. Благоевград“ са номинирани за наградата „Туристическо събитие“ от Министерството на туризма"}
{"url": "http://www.focus-news.net/news/2017/12/08/2465247/targovishte-mobilni-telefoni-na-stoynost-okolo-15-000-lv-sa-otkradnati-ot-magazin-v-grada.html", "text": "Мобилни телефони на стойност около 15 000 лв. са откраднати от магазин в града. Това съобщиха от ОДМВР - Търговище. В 01.35 часа тази сутрин в Търговище неизвестен извършител чрез взлом на входна врата посредством използване на твърд предмет е проникнал в магазин от търговска верига и е извършил кражба на 15 мобилни телефона от различни марки на обща стойност около 15 000 лв. По случая е образувано досъдебно производство по описа на РУ -Търговище. Случаят е докладван в Районна прокуратура -\r\n Търговище.", "date": "2017.12.08", "title": "Търговище: Мобилни телефони на стойност около 15 000 лв. са откраднати от магазин в града"}
{"url": "http://www.focus-news.net/news/2017/12/08/2465248/fox-news-svetovnata-banka-shte-finansira-ikonomicheski-proekti-v-regiona-na-zapadnite-balkani.html", "text": "Световната банка стартира проект с бюджет от 200 милиона долара, чрез който ще бъдат финансирани проекти за икономическа интеграция в региона на Западните Балкани, предава американската новинарска телевизия Fox News.\r\nИзпълнителният директор на Банката Кристалина Георгиева заяви пред събралите се в София лидери на балканските страни, че финансовият проект ще повлияе за намаляването на цените на транспорта и разширяването на търговския обмен в региона.\r\nОсвен България, в срещата участваха представители на Албания, Босна, Косово, Македония, Черна Гора и Сърбия.\r\nСлед Нова година България поеме ротационното председателство на ЕС и постави като свой приоритет за него разширяването на европейските интеграционни процеси към страните от Западните Балкани.\r\nБългарският премиер Бойко Борисов заяви пред лидерите: „Всичко зависи от нас, ние трябва да демонстрираме, че страните от региона носят просперитет, а не проблеми, на ЕС“.\r\nПрезидентът на Косово Хашим Тачи също се изказа по време на срещата. Според него, страните от Западните Балкани „трябва да влязат в ЕС едновременно, за да се осигури дългосрочен мир и сътрудничество“.\r\nПревод и редакция:", "date": "2017.12.08", "title": "Fox News: Световната банка ще финансира икономически проекти в региона на Западните Балкани"}
{"url": "http://www.focus-news.net/news/2017/12/08/2465249/predsedatelyat-na-pg-na-gerb-tsvetan-tsvetanov-se-sreshtna-sas-sekretarya-po-vatreshnata-sigurnost-na-sasht-v-perioda-2005-2009-g-maykal-chertof.html", "text": "В рамките на 10-та Интерпарламентарна конференция по въпросите на сигурността, организирана от Конгреса на САЩ председателят на Парламентарната група на ГЕРБ Цветан Цветанов се срещна със секретаря по вътрешната сигурност на САЩ (2005 – 2009 г.) Майкъл Чертоф. Това съобщиха от пресцентъра на ПП ГЕРБ. Федерален съдия и автор на Патриотичния акт - закона за противодействие на тероризма в САЩ, Чертоф е знакова фигура в американската правоохранителна система. По време на мандата му (2005 - 2009 г.) бяха поставени основите на съвременната контратерористична система и система за гранична сигурност на САЩ. \r\nПонастоящем Чертоф е водеща фигура в областта на академичното изследване на процесите на радикализация и тероризъм. По време на двустранната среща беше договорена съвместна дейност в редица направления, както и участие в проект, свързан съвместно с централноевропейски мозъчен тръст, който е в партньорски отношения с организацията на Чертоф. Цветанов и Чертоф изразиха взаимно съгласие, че това е само началото на бъдещо дългосрочно сътрудничество.", "date": "2017.12.08", "title": "Председателят на ПГ на ГЕРБ Цветан Цветанов се срещна със секретаря по вътрешната сигурност на САЩ в периода 2005 - 2009 г. Майкъл Чертоф"}
{"url": "http://www.focus-news.net/news/2017/12/08/2465250/pregled-na-osnovnite-temi-v-pazardzhishkiya-pechat.html", "text": "На първата си страница вестник „Знаме“ коментира разследване, свързано с Христо Марков. „Атентат за олимпийски шампион?“, пише изданието и допълва, че Христо Марков се жалва, че е мишена, намират проектили – търсят кой ги е изстрелял. Единственият българин-олимпийски шампион в леката атлетика от известно време се занимава с овцевъдство в беловското село Габровица, уточнява „Знаме“. На втора страница е отделено място за проблемите на болниците под  заглавието „Прокурорски проверки в местни болници още няма“. Трета страница е посветена изцяло на криминални и съдебни теми,  а на четвърта се коментират различните благотворителни прояви по повод предстоящите Коледни празници. Пета страница е посветена на културни теми, на шеста е отделено място за изложби и издадени нови книги. Следващата страница на „Знаме“ е за музикални и спортни постижения.\r\nВестник „Пазарджишка Марица“ излиза с водещо заглавие „АПИ брои 10 бона за потрошена кола и уточнява, че шофьор, потрошил „Мерцедес“-а си в огромна дупка на магистрала  „Тракия“, е осъдил агенция „Пътна инфраструктура“ да му плати ремонта. На втора страница изданието пише „Роми прилъгват деца с парфюми менте“ и уточнява, че те са взели парите на 12-годишно момиче почти насила. На трета страница се коментира темата за работните места и възможностите за реализация под заглавието „По-лесно се намират медицински сестри, отколкото механици“. На следващите си страници вестникът отделя място за празника на студентите и интересни културни и спортни теми.", "date": "2017.12.08", "title": "Преглед на основните теми в пазарджишкия печат"}
{"url": "http://www.focus-news.net/news/2017/12/08/2465251/ibna-balgariya-i-sarbiya-shte-sklyuchat-sdelka-za-namalyavane-na-tsenite-na-rouminga-do-dva-dni.html", "text": "До два дни, България и Сърбия ще подпишат сделка за намаляване на цените на роуминга. Това заяви българският премиер Бойко Борисов на 7 декември, по време на взаимна пресконференция със сръбския си колега Ана Бърнабич, предава Independent Balkan News Association(IBNA).\r\nБорисов и Бърнабич проведоха среща в кулоарите на Международната конфереция за засилване на интеграцията на Балканите, на която участваха министър-председателите на Албания, Босна и Херцеговина, Косово, Македония и Черна гора.\r\nНа 6 декември, българското правителство одобри проектомеморандум за разбирателство между съответните министерства на България и Сърбия за намаляването на цените на роуминга в телекомуникационните услуги.\r\nПревод и редакция:", "date": "2017.12.08", "title": "IBNA: България и Сърбия ще сключат сделка за намаляване на цените на роуминга до два дни"}
{"url": "http://www.focus-news.net/news/2017/12/08/2465252/spfoya-dvizhenieto-se-osashtestvyava-samo-v-izprevarvashtata-lenta-po-avtomagistrala-trakiya-v-uchastaka-ot-km-50-do-km-51-v-posoka-sofiya-poradi-remontni-deynosti.html", "text": "Движението се осъществява само в изпреварващата лента по автомагистрала \"Тракия\", в участъка от км 50 до км 51, в посока София, поради ремонтни дейности. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки пътната сигнализация.", "date": "2017.12.08", "title": "Спфоя: Движението се осъществява само в изпреварващата лента по автомагистрала \"Тракия\", в участъка от км 50 до км 51, в посока София, поради ремонтни дейности"}
{"url": "http://www.focus-news.net/news/2017/12/08/2465253/pregled-na-osnovnite-temi-vav-velikotarnovskiya-pechat.html", "text": "„Направиха първа копка на новия корпус на търновската болница“ е заглавие от областния всекидневник „Янтра Днес”. Първа копка на новия корпус на МОБАЛ “Д-р Ст. Черкезов“ във Велико Търново бе направена вчера в двора на Новата болница. Акционерното дружество влага 3 675 000 лв. В 7-етажната сграда, където ще бъдат преместени отделенията от Старата база. Датата на копката беше избрана не случайно. Същия ден болницата честваше 150 г. от основаването си. Отец Славчо отслужи молебен за благоденствие и поръси със светена вода терена, където ще бъде новият корпус. Свещеникът заби първата кирка в пръстта и нареди три камъка, както повелява традицията, като пожела на новата сграда да пребъде в годините. След него копка направи и изпълнителният директор на МОБАЛ д-р Стефан Филев, който разби червено вино в багера. За да пребъде инвестицията, д-р Филев разби и бутилка шампанско. „По проект за 1,2 млн. евро създават мрежа от зелени работни места в Лясковец“ е друго заглавие от ежедневника. По проект за 1,2 млн. евро ще бъде създадена мрежа от зелени работни места в община Лясковец и побратимения румънски град Виделе. Той е насочен към насърчаване на екотуризма и биологичното земеделие като иновативен механизъм за заетост и устойчиво местно развитие в селските райони в трансграничните региони на двете страни. Проектът се финансира в рамките на Програма Interreg V-A Румъния – България, като размерът на приноса на ЕС е 1 219 573 евро, националното съфинансиране на двете общини е по 99 376 евро. „Областната болница във В. Търново чества тържествено 150 години“ е заглавие от трета страница на ежедневника. „Отделението по хемотрансфузия търси кръводарители“ четем на страница четири в изданието. На страница пет е поместено интервю с Огнян Златев, ръководител на Представителството на Европейската комисия в България: „През следващите 6 месеца Европа и светът ще говорят за България“, казва той пред изданието. На страниците шест четем материал със заглавие: „Играчките в чувала на Дядо коледа струват от 20 до 350 лв.” На спортната страница на вестник „Янтра Днес“ четем “Етър“ без Минев и Сърмов в последното гостуване на “Ботев“.\r\n„ГДБОП направи показен арест във В.Търново“ е заглавие от първа страница на другия областен ежедневник “Борба“. Показен арест на двама участници в група за пласиране на дрога извършиха антимафиоти в кв. „Бузлуджа” в старата столица. Операцията беше реализирана около 16 часа пред очите на  десетки минувачи. Слисаните търновци са успели да заснемат акцията и да публикуват снимки в групата „Дивотия до шия”. Кои са повалените на земята и за какво участие в каква точно група става въпрос, така и не стана ясно. Преди броени дни по същия начин маскирани полицаи са атакували няколко имота на заможни бургуджии в Михалци. Информация по случая все още също няма. „Отстраниха четирима служители и началника на полицията в Павликени за аферата „Гориво“ е друга тема от ежедневника. Четирима служители на полицията в Павликени начело с началника гл. инсп. Иво Генчев са били отстранени със заповеди на директора на ОД МВР и на вътрешния министър, научи “Борба“. Начланикът на полицейския участък в Сухиндол Румен Стойчев и шефът на управлението в Павликени са отстранени със заповед на министъра. Домакинът Ангел стоянов и командирът на отделение Георги Едрев – със заповед на директора ст. Ком. Димитър Машов. “Направиха първа копка на новия корпус на болницата на стойност 4,5 млн. лева“, “Община Лясковец спечели 1,2 млн. Евро, за да развива екотуризъм и биоземеделие“, “30 студенти от ВТУ получиха стипендии по случай 8 декември“, “Дават 600 евро месечно, за да берем малини в Португалия“ и  Горската мафия изсече 43 дка вековни гори в Балкана под носа на наследници“  са други заглавия от страниците на всекидневника. “Отпускат безплатен автобус за феновеете на “Етър ВТ“ за мача с “Ботев“ (Пловдив)“, “Димитър Кушев води при стрелците на зимния турнир в Павликени“ и  “Две шампионски титли за “Етър Елит“ от “Гимнастрада 2017“ са заглавията от спортната страница на изданието.", "date": "2017.12.08", "title": "Преглед на основните теми във великотърновския печат"}
{"url": "http://www.focus-news.net/news/2017/12/08/2465254/kmetat-na-sofiya-yordanka-fandakova-1433-mlrd-leva-e-razmerat-na-byudzheta-na-stolichna-obshtina-za-2018-g.html", "text": "1,433 млрд. лева е размерът на бюджета на Общината за 2018 г. Това каза на пресконференция кметът на Столична община Йорданка Фандъкова, която представи проектобюджета на Общината за 2018 г., предаде репортер на Агенция „Фокус”.\r\n „Планираме догодина да съберем около 600 млн. лева приходи. Тенденцията е постоянен ръст на собствените приходи, като от 2012 г. до 2016 г. сме осигурили със 151 млн. лева повече, без да се променял размерът на местните данъци и такси”, посочи Фандъкова. По думите ѝ се отчита и развитие на икономиката и бизнеса в града. \r\n\"Размерът на бюджета на Общината се дължи на много средства, които са предвидени за дейности, заплати на учители, лекари и социални работници. Имаме и увеличения на средствата от държавата точно за тези направления\", посочи Фандъкова. Тя добави, че собствените приходите на Общината са 654 млн. лева, от които приходите от основния данък - върху недвижими имоти е 103 млн. лева. С тази сума се осигуряват дейностите на Общината. \r\nИнна ПЕЙЧЕВА", "date": "2017.12.08", "title": "Кметът на София Йорданка Фандъкова: 1,433 млрд. лева е размерът на бюджета на Столична община за 2018 г."}
{"url": "http://www.focus-news.net/news/2017/12/08/2465255/ognyan-zlatev-predstavitelstvo-na-ek-v-balgariya-prez-fevruari-2018-g-ek-shte-publikuva-strategiya-za-prisaedinyavaneto-na-sarbiya-i-cherna-gora-kam-es.html", "text": "През февруари 2018 г. ЕК ще публикува стратегия за присъединяването на Сърбия и Черна гора към ЕС. Това каза ръководителят на Представителството на Европейската комисия (ЕК) в България по време на Български икономически форум 2017 г., предаде репортер на Агенция „Фокус“. „Председателят на ЕК и министър-председателят на Великобритания съобщиха за успешното приключване на първата част от преговорите за Брекзит. Това ще има директно отражение и върху работата по време на българското председателство, и върху икономическото развитие на континента ни. В края на краищата приоритетите на България като член на ЕС са и приоритети на Съюза. Нашата страна е една от държавите, които най-бързо възприеха плана „Юнкер“. Реформите в образованието, пазара на труда бяха поставени на фокус“, коментира Златев. По думите му някои от страните продължават да изпитват макроикономически дисбаланси. „От януари България започва функцията си като председател на Съвета на ЕС. Изразявам увереност, че това ще бъде едно успешно председателство и ще успеем да зададем тон за следващите две. През февруари 2018 ЕК ще публикува стратегия за присъединяването към ЕС на Сърбия и Черна гора. Председателят на ЕК обяви укрепването на сигурността на европейските граждани за приоритет още през месец юни 2014 г.“, добави той. Според него сигурността е един от основните проблеми, които европейските граждани посочват в проучвания. \r\nПредседателят на УС на Българския икономически форум Георги Табаков връчи знак на признателност на Огнян Златев за партньорството през всички години. \r\nЛюба АЛЕКСИЕВА", "date": "2017.12.08", "title": "Огнян Златев, Представителство на ЕК в България: През февруари 2018 г. ЕК ще публикува стратегия за присъединяването на Сърбия и Черна гора към ЕС"}
{"url": "http://www.focus-news.net/news/2017/12/08/2465256/v-sgradata-na-spetsializiraniya-nakazatelen-sad-shte-se-provede-brifing-vav-vrazka-s-provedenata-operatsiya-na-gdbop-i-spetsializiranata-prokuratura-vav-veliko-tarnovo.html", "text": "Днес в сградата на Специализирания наказателен съд ще се проведе брифинг във връзка с проведената операция на ГДБОП и Специализираната прокуратура във Велико Търново. Това съобщиха от пресцентъра на Апелативна специализирана прокуратура. Брифингът ще се проведе от 13.00 часа в сградата на „Черковна“ 90 в София. Специализираната операция е била за неутрализиране на ОПГ за наркотици и силови действия. В събитието ще участват ръководителят на СП Иван Гешев, главният секретар на МВР Младен  Маринов, директорът на ГДБОП Ивайло Спиридонов.", "date": "2017.12.08", "title": "В сградата на Специализирания наказателен съд ще се проведе брифинг във връзка с проведената операция на ГДБОП и Специализираната прокуратура във Велико Търново"}
{"url": "http://www.focus-news.net/news/2017/12/08/2465257/chirpan-nyama-postradali-hora-i-naneseni-shteti-vsledstvie-na-zemetresenieto-registrirano-kray-selo-vinitsa-obshtina-parvomay.html", "text": "Няма пострадали хора и нанесени щети в Чирпан вследствие на земетресението, регистрирано край село Виница, община Първомай. Земетресението е усетено слабо. Това съобщиха за Агенция \"Фокус\" от Община Чирпан. Трусът, който е регистриран в 01.50 часа тази нощ е с магнитуд 2,9 и дълбочина 0 км.", "date": "2017.12.08", "title": "Чирпан: Няма пострадали хора и нанесени щети вследствие на земетресението, регистрирано край село Виница, община Първомай"}
{"url": "http://www.focus-news.net/news/2017/12/08/2465258/kmetat-na-sofiya-yordanka-fandakova-seriozni-sredstvata-zalagame-za-kapitalovata-programa-blizo-493-mln-lv.html", "text": "Сериозни средствата залагаме за капиталовата (инвестиционната) програма, за да можем и в най-тежката криза да осигуряваме средства. За 2018 те са почти половин милиард лева – 492 988 000 лева. Това каза на пресконференция кметът на Столична община Йорданка Фандъкова, която представи проектобюджета на Общината за 2018 г., предаде репортер на Агенция „Фокус”. „Успяхме да подготвим и защитим проекти за 383 613 000 лева. Успяхме да привлечем средства по оперативните програми и които ще инвестираме през следващата година. Това са целеви средства”, обясни Фандъкова. По думите ѝ най-големият обект за догодина ще бъде строителството на метрото. 2018 година е ключова по приключване на третата линия на метрото. „Планираме да инвестираме над 327 млн. лева в строителството на метрото, от тях над 16,5 млн. лева са от Общината, за да гарантираме напредъка по проекта”, посочи кметът. \r\n„Над 103 млн. лева ще бъдат инвестирани в ремонти на улици и булеварди, мостови съоръжения, трамвайни линии”, каза още Фандъкова. По думите ѝ от тези средства малко над 15% са планирани за развитие на базовата инфраструктура. „Наш основен приоритет са инвестиции в поддръжка, изграждане, ремонт на улици и булеварди във всички квартали на общината”, посочи кметът на Столична община. Фандъкова допълни, че всички районни кметове имат ангажимента да посочат тези пътни участъци, по които най-бързо трябва да започнат ремонтни дейности. \r\nИнна ПЕЙЧЕВА", "date": "2017.12.08", "title": "Кметът на София Йорданка Фандъкова: Сериозни средствата залагаме за капиталовата програма –  близо 493 млн. лв."}
{"url": "http://www.focus-news.net/news/2017/12/08/2465259/v92-intenziven-i-smislen-politicheski-dialog-mezhdu-ana-barnabich-i-boyko-borisov.html", "text": "Министър-председателят на Сърбия Ана Бърнабич се срещна в четвъртък в София с българския си колега Бойко Борисов. Това се случи в кулоарите на срещата между лидери от Западните Балкани и Световната банка, предава англоезичната редакция на белградското радио В92.\r\nТе са разговаряли за засилването на двустранните отношения между двете страни, сътрудничеството в процеса на европейската интеграция и бъдещото подобряване на отношенията в сферата на икономиката, съобщават от сръбското правителство, чрез съобщение.\r\nБърнабич, която участва в международната конференция за „Засилване на регионалната интеграция на Балканите“ в София, подчерта, че Сърбия е доволна от интензивния и смислен политически диалог, съществуващ между Белград и София, особено на високо ниво и че е важно тази линия да бъде продължена.\r\nТя и Борисов са обсъдили предстоящото председателство на България в ЕС и се се съгласили, че е много важно в програмата на Европейския съвет да фигурира идеята за продължаване на процеса по разширение, защото това е един от най-важните аспекти от утвърждаването на ЕС като глобален лидер.\r\nБърнабич е подчертала, че благодарна на България за подкрепата й в процеса на европейската интеграция на Сърбия и ангажимента на София да продължи политиката на разширяване на ЕС. Освен това, сръбският премиер изтъкна, че пълноправното членство на Сърбия в Европейския съюз е приоритетът на външната политика на Белград. \r\nПревод и редакция:", "date": "2017.12.08", "title": "В92: „Интензивен и смислен“ политически диалог между Ана Бърнабич и Бойко Борисов"}
{"url": "http://www.focus-news.net/news/2017/12/08/2465260/atanas-boin-gd-pbzn-nay-chesto-nerednostite-v-zavedeniyata-predi-studentskiya-praznik-sa-lipsa-na-pozharogasiteli-i-neoboznacheni-izhodi-za-evakuatsiya.html", "text": "725 обекта са проверени от екипите на ГД „Пожарна безопасност и защита на населението“ в цялата страна, около 460 от тях са в развлекателни нощни заведения. Това каза пред Радио „Фокус“ Атанас Боин, началник сектор „Обекти в експлоатация“ в Главна дирекция \"Пожарна безопасност и защита на населението\" във връзка с осигуряването на безопасността на днешния студентски празник. По думите му най-чести нарушения се констатират в обекти, въведени в експлоатация преди години, като в по-новите обекти противопожарното състояние е по-добро. Той добави, че в последните години се наблюдава тенденция за подобряване на пожарната безопасност, макар че все още има случаи на установени по-сериозни нарушения, за които се взимат и съответните мерки. „Най-често установените нередности са липса или неизправно състояние на пожарогасителите, липса на вътрешни правила за пожарна безопасност, неактуализирани схеми за евакуация в обектите, както и необозначени евакуационни изходи. Основните причини за пожари в зимния период предимно са от неправилно ползване на отоплителни и нагревателни уреди, неспазване на правилата за безопасно пушене, техническа неизправност на електрическите инсталации и претоварването им“, уточни Атанас Боин. Той каза още, че проверките продължават и след студентския празник. Той призова собствениците да очакват и повторни проверки до края на годината, с цел гарантиране максималната сигурност на всички празнуващи.", "date": "2017.12.08", "title": "Атанас Боин, ГД ПБЗН: Най-често нередностите в заведенията преди студентския празник са липса на пожарогасители и необозначени изходи за евакуация"}
{"url": "http://www.focus-news.net/news/2017/12/08/2465261/kyustendil-za-poredna-godina-obshtinata-se-vklyuchva-v-tseremoniyata-sportist-na-godinata.html", "text": "За поредна година Общината се включва в церемонията „Спортист на годината”. Това съобщиха за Радио „Фокус” – Кюстендил от отдел „Младежки дейности” към Община Кюстендил. Церемонията по награждаването на изявените спортисти ще бъде на 21 декември от 12.00 часа в клуб „Шампиони” на спортен комплекс „Осогово”. Събитието се организира за 18 поредна година. 26 спортни клуба са направили предложения за “Спортист на Кюстендил 2017”. Всички те са регистрирани по законовия ред и развиват дейност на територията на Община Кюстендил. От днес започва гласуването, като в него за втора година ще участват и самите спортни клубове. Традиционно изборът се прави и от спортните журналисти, и представителите на регионални и национални медии в Кюстендил.\r\nВенцеслав ИЛЧЕВ", "date": "2017.12.08", "title": "Кюстендил: За поредна година Общината се включва в церемонията „Спортист на годината”"}
{"url": "http://www.focus-news.net/news/2017/12/08/2465262/gabrovo-karavana-izgorya-pri-pozhar-v-selo-gradnitsa.html", "text": "Каравана изгоря при пожар в севлиевското село Градница. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. При пожара е унищожено и домашно имущество. Причина за възникване на пожара е неправилно боравене с отоплителен уред. В гасенето са участвали два противопожарни автомобила и четирима пожарникари от Районната служба в Севлиево.\r\nНадежда КРЪСТЕВА", "date": "2017.12.08", "title": "Габрово: Каравана изгоря при пожар в село Градница"}
{"url": "http://www.focus-news.net/news/2017/12/08/2465263/tsvetan-tsvetanov-razgovarya-s-predsedatelya-na-albanskata-republikanska-partiya-fatmir-mediu.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с Фатмир Медиу от Албания. Двамата разговаряха в рамките на 10-тата Интерпарламентарна конференция по въпросите на сигурността във Вашингтон. Това съобщиха от пресцентъра на ПП ГЕРБ.\r\nНа председателя на Албанската републиканска партия, който е и бивш министър на отбраната (2005 - 2008) и министър на околната среда (2009 - 2013), бяха представени приоритетите на българското председателство на Съвета на ЕС в частта на парламентарното измерение на председателството.\r\nДвете страни се обединиха около мнението, че държавите от Западните Балкани са важен приоритет не само за българското председателство, а и за глобалната перспектива пред Европа. „Именно в тази връзка трябва да се провеждат максимален брой инициативи - икономически, социални, духовни, които да работят за единението на всички народи от региона и обединена Европа“, категорични бяха Цветанов и Медиу.", "date": "2017.12.08", "title": "Цветан Цветанов разговаря с председателя на Албанската републиканска партия Фатмир Медиу"}
{"url": "http://www.focus-news.net/news/2017/12/08/2465264/navarshvat-se-142-godini-ot-rozhdenieto-na-revolyutsionerat-ivan-karadzhov-kompoziral-muzikata-na-pesenta-tih-byal-dunav.html", "text": "Навършват се 142 години от рождението на революционерът Иван Караджов, композирал музиката на песента „Тих бял Дунав“. За Радио „Фокус“ – Пирин историкът Иван Петров каза, че големият общественик и деец на Вътрешната македонска революционна организация е роден на 8 декември през 1875 година в село Лешко, което по това време се намирало в Османската империя. „Днес селото попада в границите на Община Благоевград“, каза още Петров. Той добави, че за живота и революционното дело на Караджов може да се говори много, но едно от най-важните неща за него е, че е автор на музиката към Вазовия „Тих бял Дунав“, маршова песен в чест на Ботевата чета и драматичното преминаване през река Дунав с парахода „Радецки“. „Караджов е учил в Солунската българска мъжка гимназия, а в последствие се включва в редовете на ВМОРО. Образованието си завършва през 1902 година в Императорската певческа школа в Санкт Петербург. По време на Илинденското въстание е в затвора. След Младотурския преврат през 1908 година става учител в Солун. Караджов е сред учредителите на Съюза на българските конституционни клубове“, добави Петров. Той каза още, че революционерът-композитор взема дейно участие в Балканската война като доброволец в Македоно-одринското опълчение на Българската армия. „През септември 1915 година младши подофицер Караджов завежда разузнавателен пункт №3 в Горна Джумая на Единадесета пехотна македонска дивизия. След войната до 1930 година отново преподава пеене в Горна Джумая. Включва се във възстановената от Тодор Александров ВМРО и е пунктов началник на организацията в Горна Джумая. Караджов участва в потушаването на Септемврийския метеж в Пиринска Македония през 1923 година и в Горноджумайската наказателна акция през септември 1924 година“, отбеляза Петров. През юли 1928 година на Седмият конгрес на ВМРО е избран за член на ЦК заедно с Иван Михайлов и Страхил Развигоров. Иван Петров заяви, че в Благоевград има поставена паметна плоча на Иван Караджов, която е разположена на площад „Македония”. Тя е поставена през 2012 година по повод 137-годишнина от рождението на революционерът.\r\nЛивия НИНОВА", "date": "2017.12.08", "title": "Навършват се 142 години от рождението на революционерът Иван Караджов, композирал музиката на песента „Тих бял Дунав“"}
{"url": "http://www.focus-news.net/news/2017/12/08/2465265/ognyan-zlatev-predstavitelstvo-na-ek-v-balgariya-edinnata-valuta-predostavya-zashtita-i-vazmozhnosti-za-evropeytsite.html", "text": "Единната валута предоставя защита и възможности за европейците, а силната и стабилна еврозона е от съществено значение за държавите, които членуват в нея и за ЕС като цяло. Това каза ръководителят на Представителството на Европейската комисия (ЕК) в България по време на Български икономически форум 2017 г., предаде репортер на Агенция „Фокус“. „Преди седмица бе началото на европейския семестър 2018 г. Беше публикуван т.нар. есенен пакет. Цикълът на европейския семестър за координация на икономическите, фискалните и социалните политики за 2018 г. започва на фона на една стабилна икономическа активност в еврозоната и целия ЕС – рекорд на високи равнища на заетост, намаляваща безработица. България стои много добре в този аспект“, заяви Златев. По думите му сближаването на европейското общество, създаването на устойчиви работни места и специалният фокус, който се поставя върху образованието, включването на младите хора в обществените процеси, са приоритетите, които ЕК напълно споделя. „Развиването на цифровите технологии са ключови за повишаването на конкурентоспособността. Сближаването на обществото минава през подобряване на сътрудничеството в икономически план и в тази връзка преди 5 дни ЕК публикува своята пътна карта за задълбочаване на европейски, икономически и паричен съюз“, допълни той. \r\nСпоред него важният приоритет е предоставянето на осезаема перспектива за страните от Западните Балкани. „Сближаването на обществата остава най-ефективният инструмент за гарантиране на мир, стабилност и просперитет на Балканите“, каза още Огнян Златев. \r\nЛюба АЛЕКСИЕВА", "date": "2017.12.08", "title": "Огнян Златев, Представителство на ЕК в България: Единната валута предоставя защита и възможности за европейците"}
{"url": "http://www.focus-news.net/news/2017/12/08/2465266/sofiya-zadarzhani-sa-dvamata-mladezhi-koito-nahluha-v-stolichna-gimnaziya.html", "text": "Столични полицаи установиха и задържаха двамата младежи - на 15 и 18 години, нахлули в столично училище вчера. Това съобщиха от пресцентъра на МВР. Вчера в 15.52 часа в полицията е получен сигнал за младежи, влезли неправомерно в професионална гимназия в София. Минута по-късно районният инспектор, чиято приемна е в непосредствена близост до сградата, пристигнал в училището, но момчетата вече били избягали. В резултат на предприетите незабавни оперативно-издирвателни действия са установени и задържани двама младежи - на 15 и на 18 години, които със сгъваеми палки и качулки на главите влезли в сградата на гимназията да търсят саморазправа с ученик. По случая е образувано досъдебно производство.", "date": "2017.12.08", "title": "София: Задържани са двамата младежи, които нахлуха в столична гимназия"}
{"url": "http://www.focus-news.net/news/2017/12/08/2465267/tanjug-nyama-da-ima-progres-za-vlizaneto-v-es-bez-regionalna-stabilnost-na-balkanite.html", "text": "Пълноправното членство в Европейския съюз е най-важният приоритет на външната политика на Сърбия и откритият диалог е най-добрата рамка за разрешаване на всички отворени въпроси – нито една страна няма да може да направи прогрес в интеграцията с ЕС без стабилност в региона. Това заяви сръбският премиер Ана Бърнабич по време на срещата с българския си колега Бойко Борисов в четвъртък, предава Tanjug.\r\nДвамата изразиха задоволството си от факта, че по-късно тази седмица Белград ще е домакин на четиристранната среща между сръбския президент и премиерите на България, Гърция и Румъния и са отбелязали, че този формат на сътрудничество има огромен потенциал за оживяването на връзките между балканските страни, както и същественият му принос за регионалната стабилност.\r\nПревод и редакция:", "date": "2017.12.08", "title": "Tanjug: Няма да има прогрес за влизането в ЕС без регионална стабилност на Балканите"}
{"url": "http://www.focus-news.net/news/2017/12/08/2465268/kardzhali-zadarzhan-e-23-godishen-mazh-za-huliganski-deystviya-v-uchebno-zavedenie.html", "text": "Задържан е 23-годишен мъж за хулигански действия в учебно заведение в града. Това съобщиха от ОДМВР - Кърджали. Мъжът е задържан в РУ -\r\n Кърджали вчера. Инцидентът станал около 15.00 часа след настойчива покана младежът да напусне сградата на училището и да не пречи на учебните часове. Раздразнен от забележката, посетителят нанесъл удари на две 16-годишни момчета. След непристойните действия той си тръгнал и е бил издирен по-късно от полицаи. Образувано е досъдебно производство за хулиганство и работата по случая продължава разследващ полицай.", "date": "2017.12.08", "title": "Кърджали: Задържан е 23-годишен мъж за хулигански действия в учебно заведение"}
{"url": "http://www.focus-news.net/news/2017/12/08/2465269/kyustendil-osogovska-planina-i-panichishte-sa-sred-predpochitanite-mesta-za-otbelyazvane-na-praznika-na-studentite.html", "text": "Осоговска планина и Паничище са сред предпочитаните места за отбелязване на празника на студентите. Това каза пред Радио „Фокус” – Кюстендил Ива Станчева, експерт по организирани пътувания. По думите ѝ броят на празнуващите в региона е малък. Студентите се насочват предимно към Банско и Боровец. Местните хотели също предлагат пакети за студенти, в тях са включени закуска, празнична вечеря, музикална програма и СПА услуги. Няма заведение в Кюстендил, което да е обявило куверт за днешния празник. Посещенията ще бъдат на свободна консумация. Една от причините е, че в поради липсата на висше учебно заведение в града, студентите предпочитат да празнуват в по-големите центрове или планински курорти.\r\nВенцеслав ИЛЧЕВ", "date": "2017.12.08", "title": "Кюстендил: Осоговска планина и Паничище са сред предпочитаните места за отбелязване на празника на студентите"}
{"url": "http://www.focus-news.net/news/2017/12/08/2465270/inzh-angel-dzhorgov-ot-metropoliten-ead-ne-e-imalo-avariyna-situatsiya-v-podleza-na-bul-balgariya-v-stolitsata.html", "text": "Не е имало аварийна ситуация в подлеза на бул. „България“ в столицата. Това стана ясно от думите на инж. Ангел Джоргов от „Метрополитен“ ЕАД в предаването „Тази сутрин“ по бТВ. По думите му случилото се по никакъв начин не е опасно и това не е аварийна ситуация. „Не е имало изпускане на циментов разтвор, а изпреварващо инжектиране с цел недопускане на слягания и пропадания на повърхността – каза той. – При такава слаба геология, каквато е тук в София, и при наличие на високи подпочвени води, машината изпреварващо извършва това инжектиране. В зоната на подлеза инжекционният разтвор е намерил път до повърхността по стари канализационни тръби. Около кубик – кубик и половина от него е излязъл на повърхността, а една малка част е влязла между настилката и основата и е надигнала“.\r\n„Не става въпрос за химикал – подчерта Джоргов. – Единственият дискомфорт на гражданите, които да минавали вчера от тук, е, че, както се казва, са стъпили леко в калта“.\r\nФирмата изпълнител ще поеме щетите, каза още той.\r\nСлучилото се няма да забави по никакъв начин графика на строежа на метрото. Машината не спирала изобщо, каза още Джоргов.\r\nПодлезът отново е отворен за преминаване.", "date": "2017.12.08", "title": "Инж. Ангел Джоргов от „Метрополитен“ ЕАД: Не е имало аварийна ситуация в подлеза на бул. „България“ в столицата"}
{"url": "http://www.focus-news.net/news/2017/12/08/2465271/varna-apelativniyat-sad-potvardi-myarkata-zadarzhane-pod-strazha-na-mazh-osaden-na-7-godini-zatvor-za-palezh.html", "text": "Състав на Апелативен съд – Варна разгледа днес жалбата на Георги Балчев, срещу присъда на Добричкия окръжен съд, който го е признал за виновен и осъдил на 7 години „лишаване от свобода“ за палеж на дома, в който живеели съпругата и детето му. Това съобщиха от пресцентъра на Апелативен съд – Варна. Присъдата на първата съдебна инстанция е затова, че на 16 декември миналата година, в Балчик, Балчев запалил едноетажна къща на стойност 23 671 лв., собственост на съпругата му и на брат ѝ. Огънят е поразил движими вещи на обща стойност 6 548,25 лв. Пожарът е представлявал опасност за живота дъщерята на подсъдимия, на съпругата му и на брат ѝ, като от него са последвали значителни вреди - общо в размер на 21 560,18 лв. Балчев е осъден да заплати и разноските по делото общо в размер на 1633 лв.\r\nСемейните отношения между подсъдимия и съпругата му били влошени поради агресивното поведение на Балчев, основно след употреба на алкохол. След един такъв акт на физическо насилие близките му поискали от РС - Балчик да определи мерки за защита от домашно насилие. Съдът забранил на подсъдимия да приближава жена си и дъщеря си на по-малко от 20 метра за срок от 18 месеца, както и да приближава жилището на съпругата си в Балчик. След като бил отстранен от имота и въпреки забраните, наложени от съда, подсъдимият често причаквал жена си. Обиждал, заплашвал, в това число и със закана, че ще запали къщата. От лятото на 2016 г. и до декември същата година Балчев системно тормозил и заплашвал близките си. В нощта на 16 декември закупил бензин, отишъл до дома на съпругата си, влязъл в къщата, ударил я с юмрук в лицето. Разлял бензина в кухнята, включително и върху брата на жена си. Докато близките му се опитвали да избягат, той възпламенил бензина и пожарът избухнал. От кухнята огънят се разпрострял и в останалата част на къщата.\r\nПрокуратурата намира първоинстанционната присъда за справедлива, защото размерът й е бил определен при превес на отегчаващи отговорността обстоятелства. Обвинението напомня, че подсъдимият е с лоши характеристични данни, пожарът е предшестван от ескалираща агресивност, проявена към най-близките му хора - съпругата и дъщеря му и е създал опасност за живота им.\r\nКакто пред първата, така и пред втората съдебна инстанция, подсъдимият разказва, че бил ядосан и затова запалил пожара. В жалбата си настоява да се намали размера на присъденото наказание.\r\nСъставът на Варненския апелативен съд днес потвърди мярката му за неотклонение „задържане под стража“ и ще се произнесе с решение по жалбата в определения от закона 60 дневен срок.", "date": "2017.12.08", "title": "Варна: Апелативният съд потвърди мярката „Задържане под стража“ на мъж, осъден на 7 години затвор за палеж"}
{"url": "http://www.focus-news.net/news/2017/12/08/2465272/kardzhali-lek-avtomobil-e-izgoryal-pri-pozhar-v-selo-gorna-kula.html", "text": "Лек автомобил е изгорял тази сутрин около 6.00 часа в крумовградското село Горна кула. Това съобщиха от ОДМВР - Кърджали. Колата била паркирана и по първоначални данни късо съединение е причина за запалването. Екип на службата в Крумовград загасил огъня.", "date": "2017.12.08", "title": "Кърджали: Лек автомобил е изгорял при пожар в село Горна кула"}
{"url": "http://www.focus-news.net/news/2017/12/08/2465273/kmetat-na-sofiya-yordanka-fandakova-nad-322-mln-lv-planirame-da-investirame-dogodina-v-obrazovatelna-infrastruktura.html", "text": "Продължават инвестициите в образователната инфраструктура. Над 32,2 млн. лв. планираме да инвестираме в строителство, ремонт и енергийна ефект на общинските училища. Това каза на пресконференция кметът на Столична община Йорданка Фандъкова, която представи проектобюджета на Общината за 2018 г., предаде репортер на Агенция „Фокус”. „13,2 млн. лв. залагаме за изграждане на детски градини. Три ще бъдат завършени и ще започне изграждането на други 8”, посочи Фандъкова. \r\nПо думите й Общината продължава дейностите по разширяване и на училища, като в тази посока се подготвя цялостна програма. Заложено е разширяване с 16 кабинета на Първа английска гимназия, разширяване на Френската гимназия, както и дейности по спортната зала на 149-то училище в кв. „Овча купел”. \r\nНад 11 млн. лв. са заложени в бюджета на Общината за 2018 г. за възстановяване на паркове и градини, каза още Фандъкова. По думите ѝ за реконструкция на Западен парк, който е най-мащабният проект, са предвидени над 8,5 млн. лв. по ОПРР и над 2 млн. лв. общински средства. \r\nПродължават инвестициите и в Столичния зоопарк, като са заложени 1,5 млн. лв. за реконструкции и разширяване на клетките на приматите, каза Фандъкова. \r\nПо отношение на чистотата Общината залага 183,8 млн. лв. – с 11 млн. лв. повече от миналата година. За догодина няма да се променя таксата смет, подчерта кметът на София. По думите ѝ се предвиждат инвестиции в размер на над 12,5 млн. лв. за рекултивации на депа за отпадъци. \r\n1 млн. лв. предвижда бюджетът на Общината за 2018 г. за фондация Европейска столица на спорта. \r\n420 хил. лв. ще бъдат заделени за ремонт на Детския куклен театър. \r\nИнна ПЕЙЧЕВА", "date": "2017.12.08", "title": "Кметът на София Йорданка Фандъкова: Над 32,2 млн. лв. планираме да инвестираме догодина в образователна инфраструктура"}
{"url": "http://www.focus-news.net/news/2017/12/08/2465274/vidin-287-studenti-ot-filiala-na-rusenskiya-universitet-angel-kanchev-praznuvat-8-dekemvri.html", "text": "287 студенти от филиала на Русенския университет „Ангел Кънчев“  във Видин празнуват на 8 декември. Това каза за Радио „Фокус“ – Видин, Момчил Станков,  административен директор на акедимичното звено. Той посочи, че с решение на Министерския съвет през месец май тази година във Видин отвори врати филиалът на Русенския университет „Ангел Кънчев“. „Нашите студенти ще празнуват като всички останали – в заведения извън града. За тях първият семестър вече приключи и те могат спокойно да посрещнат празника. Това е първи студентски празник на видинско академично звено“, каза Момчил Станков. Специалностите във видинския филиал са 6 – земеделска техника и технологии, машинно инженерство, технологии и управление на транспорта, индустриален мениджмънт, електроника и компютърни науки.\r\nАнна ЛОЗАНОВА", "date": "2017.12.08", "title": "Видин: 287 студенти от филиала на Русенския университет „Ангел Кънчев“ празнуват 8 декември"}
{"url": "http://www.focus-news.net/news/2017/12/08/2465275/veliko-tarnovo-ogranicheno-e-dvizhenieto-po-pat--514-gorna-oryahovitsa-arbanasi-veliko-tarnovo-poradi-polagane-na-horizontalna-markirovka.html", "text": "Ограничено е движението по път III-514 Горна Оряховица - Арбанаси - Велико Търново поради полагане на хоризонтална маркировка. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут Арбанаси - Шереметя - Велико Търново.", "date": "2017.12.08", "title": "Велико Търново: Ограничено е движението по път III-514 Горна Оряховица - Арбанаси - Велико Търново поради полагане на хоризонтална маркировка"}
{"url": "http://www.focus-news.net/news/2017/12/08/2465276/afp-premierat-na-irlandiya-privetstva-sporazumenieto-za-brekzit-nareche-go-kraya-na-nachaloto.html", "text": "Премиерът на Ирландия Лео Варадкар приветства постигнатото споразумение между Великобритания и ЕС в петък за Брекзит и го определи като „края на началото“, но предупреди, че Дъблин остава „бдителен“ за предстоящите преговори, предава AFP.\r\n„Това не е края, но е края на началото и ние оставаме напълно ангажирани и бдителни за втората фаза“, заяви той, визирайки следващия кръг от преговорите за Брекзит по бъдещите търговски отношения и транзитния период.\r\n„Ние постигнахме всичко, което искахме в първата фаза от преговорите. Имаме всички уверения и гаранции от Обединеното кралство“, изрази задоволството си Варадкар. Той няма да създава пречки за продължаването на преговорите по следващите теми.\r\nАгенция „Фокус“ припомня:\r\nИзказването на Варадкар за „края на началото“ е повторение на знаменитото изказване на Уинстън Чърчил, направено през 1942 година. Тогава войната срещу нацистите в световните океани и на Източния фронт започва да се обръща и на въпрос на репортерите дали това е началото на края, той отговаря, че не би се съгласил с подобно определение, но смята, че е дошъл „краят на началото“.\r\nПревод и редакция:", "date": "2017.12.08", "title": "AFP: Премиерът на Ирландия приветства споразумението за Брекзит, нарече го „края на началото“"}
{"url": "http://www.focus-news.net/news/2017/12/08/2465277/targovishte-zadarzhan-e-30-godishen-mazh-izdirvan-s-evropeyska-zapoved-za-arest-ot-republika-frantsiya.html", "text": "Задържан е 30-годишен мъж, издирван с европейска заповед за арест от Република Франция. Това съобщиха от ОДМВР - Търговище. На 7 декември 2017 г. в РУ - Търговище е издирен 30-годишен мъж с инициали А. М. от с. Подгорица, община Търговище, за когото има издадена европейска заповед за арест от съда в град Арес, Република Франция. Същият е задържан за срок до 24 часа в РУ - Търговище на основание чл. 72, ал. 1, т. 6 от Закона за МВР. Уведомени са Окръжна прокуратура - Търговище и Дирекция „Международно оперативно сътрудничество“ - МВР. A.M. e известен на полицията с извършени от него кражби, грабеж и държане на наркотични вещества.", "date": "2017.12.08", "title": "Търговище: Задържан е 30-годишен мъж, издирван с европейска заповед за арест от Република Франция"}
{"url": "http://www.focus-news.net/news/2017/12/08/2465278/sliven-81-godishna-zhena-e-stanala-zhertva-na-telefonna-izmama-sas-sumata-ot-5-000-evro.html", "text": "81-годишна жена е станала жертва на телефонна измама със сумата от 5 000 евро. Това съобщиха от ОДМВР - Сливен. На 7 декември в РУ - Нова Загора е подадено заявление за извършена телефонна измама спрямо 81-годишна жена. Тя е получила обаждане от мъж, който е помислила за свой близък. След като е заблудил жената, той е поискал от нея услуга. Тя е трябвало да се обади на конкретен телефонен номер и да провери дали в магазин за бяла техника са пристигнали поръчаните от него радиатори за отопление. Жената се е обадила на посочения мобилен номер и се е уговорила с лице, представило се за продавач в магазина, да плати сумата от 5 000 евро за поръчаните от нейния познат радиатори за отопление. Тя получила указания да предаде парите на човек, който ще изпратят до дома ѝ. Така въвлечена в измамната схема жената предала сумата от 5 000 евро. По случая е РУ - Нова Загора е образувано досъдебно производство.", "date": "2017.12.08", "title": "Сливен: 81-годишна жена е станала жертва на телефонна измама със сумата от 5 000 евро"}
{"url": "http://www.focus-news.net/news/2017/12/08/2465279/po-ideya-na-bsp-studenti-glasuvaha-v-narodnoto-sabranie-za-kakvo-biha-izpolzvali-kulturen-chek.html", "text": "По идея на БСП студенти гласуваха в Народното събрание за какво биха използвали  културен чек, предаде репортер на Агенция „Фокус“. Студентите имаха възможност да пуснат своя културен чек в четири урни: \"Книги\", \"Театър и кино\", \"Изложби и музеи\"  и \"Музикални събития\". Заместник-председателят на ПГ на „БСП за България“ Антон Кутев заяви, че по случай 8 декември от групата са събрали представители на най-големите младежки организации, доста млади хора и студенти по случай празника. „Идеята беше да представим културния чек. Идеята за младежкия плик е реализирана вече в няколко държави в Европа, сред които са Италия и Франция. Смисълът на младежкия чек е всеки млад човек, който навърши 18 години, получава правото от държавата за чек от 200 лв., който може да ползва само за култура“, каза Кутев и поясни, че този чек може да се ползва за културни институти, регистрирани от Министерство на културата. Според него най-важното е, че механизмът е съвременен и гарантира, че парите отиват само за култура. \r\nДеница КИТАНОВА", "date": "2017.12.08", "title": "По идея на БСП студенти гласуваха в Народното събрание за какво биха използвали културен чек"}
{"url": "http://www.focus-news.net/news/2017/12/08/2465280/burgas-v-turisticheski-kompleks-akve-kalide-shte-se-provede-koledna-rabotilnitsa.html", "text": "Коледният дух и настроение ще завладеят Туристически комплекс „Акве калиде“ на 10 декември. Това съобщиха от пресцентъра на Община Бургас. От 11.30 часа малките и големи посетители на комплекса ще могат да се да вземат участие в арт-ателие за изработване на тематични сувенири. Всички, за които майсторенето на интересни неща, шиенето, кроенето и изработването на автентични предмети е любопитно и интересно, могат да се включат и забавляват. Основните материали, които ще се използват, са разноцветни чорапи, ръкавици и вата. Те ще бъдат претворени в снежни човеци и други интересни посланици на предстоящите коледни празници.", "date": "2017.12.08", "title": "Бургас: В Туристически комплекс “Акве калиде” ще се проведе коледна работилница"}
{"url": "http://www.focus-news.net/news/2017/12/08/2465281/ekathimerini-razvitieto-na-kruizniya-turizam-se-prevrashta-v-izpitanie-za-ostrov-santorini.html", "text": "Санторини е изправен пред сериозно изпитание от увеличаващия се брой туристи, хиляди от които посещават популярния остров в Егейско море дори и през есенния сезон. След Пирея, Санторини се нарежда на второ място в Гърция по брой посетители от круизи, но въпреки това данните показват, че икономическите ползи от този тип туризъм са твърде скромни, което оказва допълнителен натиск върху инфраструктурата и местното население, съобщава електронното издание Ekathimerini.\r\nПроблемът вече е очевиден по претъпканите улици на двата най-посещавани града на Санторини - Фира и Оая, но се очаква да се задълбочи, след като туроператорите обявиха плановете си да предлагат нощувки на острова за туристите от круизните кораби. \r\nСмята се, че над 12 хил. души от посещаващите ежедневно през летния сезон остров Санторини, са пътници от круизните кораби. Към тях следва да се прибавят около две хиляди ежедневни посетители от Крит, които пристигат на острова с двата ферибота, обслужващи маршрута, но и броят на туристите, които вече пребивават в хотелите и ваканционните имоти на острова. Според някои оценки броят на автобусите и микробусите, които транспортират туристи до двата най-популярни града на Санторини, достигат до около хиляда на ден, .\r\nГръцки учени предупреждават за сериозните опасности, които ще възникнат, ако не бъдат взети мерки за ограничаване на броя на туристите. На първо място изследователите поставят проблема с презастрояването, като отбелязват, че през 2011 г. на остров Санторини е имало 13 528 сгради - внушителен брой, като се има предвид, че към началото на 70-те години на миналия век те са били 3 755. Разрастването на строителството води след себе си редица проблеми за водоснабдяването, събирането и преработването на отпадъците, движението по пътищата и покриването на енергийните нужди. Към всичко това следва да се прибави шумът и замърсяването на околната среда, причинено от десетките круизни кораби и туристически автобуси. \r\nСъщевременно ползите от големия брой туристи изглеждат малки. Според официалните данни от Гръцката пристанищна асоциация, през 2016 г.  Санторини е посетен от 783 893 туристи от круизи. През същата година, съгласно информацията от Националната банка, приносът на круизния туризъм за икономиката на страната възлиза на 509 млн. евро. Над 43 % от тази сума идва от Пирея, 14,7% - от Корфу, а от Санторини - едва 8,6%. Това означава, че от 509 млн. евро, които Гърция е спечелила от посетителите от круизи, само 43,7 млн. евро идват от популярния остров в югоизточната част на Егейско море. Ако тази цифра бъде разделена на броя на посетителите, става ясно, че печалбата от турист на Санторини възлиза на 55,8 евро - доста по-ниска от средната стойност за страната, която е 97,9 евро на пътник. \r\nНа фона на тези данни ограничаването на броя туристи от круизни кораби изглежда повече от наложително, за да бъде отслабен натискът върху ресурсите и да се избегне влошаването на качеството на предлаганите туристически услуги. Към настоящия момент обаче подобни планове са все още в сферата на фантазиите. \r\nПревод и редакция:", "date": "2017.12.08", "title": "Ekathimerini: Развитието на круизния туризъм се превръща в изпитание за остров Санторини"}
{"url": "http://www.focus-news.net/news/2017/12/08/2465282/ognyan-zlatev-predstavitelstvo-na-ek-v-balgariya-sblizhavaneto-na-obshtestvoto-minava-prez-podobryavane-na-satrudnichestvoto-v-ikonomicheski-plan.html", "text": "Приоритетите на Eвропейската комисия, заявени още в началото на нейния мандат, остават стабилни – да се даде тласък на инвестициите, продължаване на структурните реформи и увеличаване на производителността и растежа в дългосрочен план, посочи в приветствието си към Българския икономически форум Огнян Златев, ръководител на Представителството на ЕК у нас. Това съобщиха от пресцентъра на Представителството на ЕК в България. \"Сближаването на европейското общество, създаването на устойчиви работни места и специалният фокус, който се поставя върху образованието и включването на младите хора в обществените процеси са приоритети, които Комисията напълно споделя\", подчерта Огнян Златев. Развиването на цифровите технологии и уменията на бъдещето са ключови за повишаване на конкурентоспособността и потенциала за икономически растеж с средносрочен план. \"Реформите в образованието, пазарът на труда и социалната политика са поставени на фокус през тази година. На срещата на върха в Гьотеборг на 17 ноември, Европейската комисия, Европейският парламент и Европейският съвет се обединиха зад Европейския стълб на социалните права\", допълни ръководителят. Целта на инициативата е да се възобнови процесът на социално-икономическо сближаване и да се увеличи устойчивостта на пазара на труда и социалната система.", "date": "2017.12.08", "title": "Огнян Златев, Представителство на ЕК в България: Сближаването на обществото минава през подобряване на сътрудничеството в икономически план"}
{"url": "http://www.focus-news.net/news/2017/12/08/2465283/shumen-okrazhniyat-sad-zadarzha-pod-strazha-dvama-obvinyaemi-za-grabezh-na-vazrasten-chovek.html", "text": "Обвиняемите за грабеж на възрастен мъж от село Каспичан Галин Г. и Туран А. бяха задържани под стража още в съдебна зала, след като състав на Шуменския окръжен съд уважи протеста на Районната прокуратура в Нови пазар срещу определените мерки за неотклонение „Домашен арест“. Това съобщиха от пресцентъра на Апелативна прокуратура - Варна. Протестът бил поддържан и от представителя на Окръжната прокуратура в Шумен. Състав на Шуменския окръжен съд определил най-тежките мерки за процесуална принуда – „Задържане под стража“, след като приел, че е налице реална опасност обвиняемите да се укрият и да извършат друго престъпление, ако са на свобода. \r\n34-годишният Галин Г., 30-годишният Туран А. и 17-годишният Тунджай Р. били привлечени като обвиняеми за престъпление по член 198, ал. 1, във връзка с член 20, ал. 2 от НК от Районната прокуратура в Нови пазар. На 14 ноември 2017 г. около полунощ с маски на главите те се промъкнали в дома на 78-годишен мъж от село Каспичан, който живеел сам. Със заплаха с нож поискали старецът да им даде парите си. Възрастният човек обяснил, че държи 150 лева под възглавницата си. Обвиняемите отнели парите, дебитната карта с ПИН-кода, мобилен телефон „Нокиа“ и фенерче и напуснали дома на жертвата си.  \r\nЗа да прикрият действията си, изгорили част от дрехите, с които били облечени в нощта на грабежа. Отнетият мобилен телефон бил захвърлен от мост на река в района на град Каспичан, а парите на стареца похарчили за водка и шоколад.\r\nСлед грабежа с автомобил тримата пристигнали във Варна. Галин и Туран изтеглили от банкомат 160 лева от дебитната карта на ограбения. За  престъплението по член 249 от НК материалите ще бъдат отделени от образуваното досъдебно производство за грабежа и ще бъдат изпратени по компетентност на Окръжната прокуратура във Варна.\r\nНа непълнолетния съучастник на задържаните под стража Галин и Туран  - 17-годишния Тунджай, Районният съд в Нови пазар наложил надзор от инспектор в детска педагогическа стая при РУ на МВР. \r\nОпределенията на Шуменския окръжен съд, с които са взети мерки за неотклонение на двамата обвиняеми, не подлежат на обжалване.", "date": "2017.12.08", "title": "Шумен: Окръжният съд задържа под стража двама обвиняеми за грабеж на възрастен човек"}
{"url": "http://www.focus-news.net/news/2017/12/08/2465284/plyus-info-makedoniya-harvatiya-ochakva-po-slabi-turisticheski-sezoni-prez-sledvashtite-godini.html", "text": "Хърватският туризъм ще има само още две или три силни години, затова трябва да се започне подготовка за преход към период на по-слаби сезони. Това предупреди директорът на \"ИстраТурист\" Ронадл Коротай, цитиран от македонската електронна медия \"Плюс Инфо\".\r\nСъгласно думите на Коротай, онези, които вярват, че след десет успешни години туризмът в Хърватия ще продължава да се развива във възходяща линия, са прекалено големи оптимисти. Експертът бе категоричен, че представителите на туристически бранш може да се надяват на два, или най-много три добри и стабилни сезони, припомняйки, че циклите на успехи и спадове са характерни за този сектор на икономиката, .\r\nКоротай обясни, че последните успешни сезони в Хърватия са допринесли за активизиране на конкуренцията, визирайки преди всичко Турция, която отново се завръща на туристическия пазар. Той отбеляза, че всеки ден в света отварят по десет нови хотела, които търсят своите клиенти с все по-атрактивни оферти. Хърватия трябва да осъществи \"безболезнен\" преход към по-слаби сезони, за да не бъде засегната икономиката на страната от спада в туризма, уверен е Коротай.", "date": "2017.12.08", "title": "\"Плюс Инфо\" (Македония): Хърватия очаква по-слаби туристически сезони през следващите години"}
{"url": "http://www.focus-news.net/news/2017/12/08/2465285/nova-makedoniya-makedoniya-makedonskite-ski-kurorti-gubyat-sastezanieto-s-bansko-i-kopaonik.html", "text": "Бавната модернизация, в противовес на интензивното строителство на луксозни ски курорти, е една от основните причини, поради които Македония години наред отбелязва отлив на туристите от зимните центрове в страната. Въпреки че югозападната ни съседка има потенциал за зимен туризъм, без изкуствен сняг и инвестиране в инфраструктура на ски курортите тя не може да привлече туристи, нито да бъде конкурентоспособна на международния пазар, пише електронното издание \"Нова Македония\".\r\nБългарският курорт Банско вдигна критериите и вижданията за това как да изглежда един ски център, а съгласно оценките на туристите - Македония е далеч от тези стандарти. Добрите съоръжения и по-ниските цени са основните причини, поради които македонските туристи избират планините в България и Сърбия пред тези в родината си за зимна почивка. \r\nСобственикът на туристическа агенция \"Адриатик Маврово\" Ангел Иванов обяснява, че съоръженията и условията, предлагани от България във всичките й ски курорти, не могат да бъдат сравнени с тези в Македония. В хотелите с 4-5 звезди в България е включено пълно обзавеждане, модерна стая, спа услуги и бюфет - и всичко това на много ниски цени. Голяма част от фамилните къщи в зимните центрове на България са адаптирани като семейни хотели за нуждите на туризма, .\r\nСъгласно думите на Иванов, хотелите в Македония са стари, ски пистите - хаотични, инфраструктурата - лоша, а цените - прекалено високи за предлагането. Ето защо не е учудващо, че България успява да привлича многобройни групи туристи от Македония. Същевременно той припомня, че Македония има безпрецедентен потенциал за зимен туризъм, тъй като 75% от територията на страната е с планински релеф. За съжаление обаче, тези дадености не са използвани. \r\nСпоред Дончо Нацев, собственик на туристическа агенция \"Арбо травъл\", проблемите в Македония не се изчерпват само със зимния туризъм - такива съпътстват и летния. В страната вече 20 г. не е изработена програма за последователно развитие на този сектор от икономиката. Нацев е убеден, че най-напред трябва да бъде създадена стратегия за привличане на вътрешните туристи и едва след това - на чуждестранните. Първи стъпки в това отношение са намаляването на цените за нощувка в хотелите. \r\nВ Банско има около 200 хиляди места за настаняване в хотели с четири звезди, а цените на база ол инклузив започват от 27 евро на човек на вечер. В Маврово не може да бъде намерен хотел за нощувка на подобна цена, камо ли в нея да са включени всички други екстри, които предлага българските курорти. Отделно следва да се вземе предвид фактът, че ски картите в Македония са по-скъпи от тези в България. Ето защо Нацев обръща внимание, че цените за настаняване в страната трябва да отговарят на жизнения стандарт в Македония, в противен случай гражданите й ще харчат парите си в курортите на съседните й държави. Задължително обаче е и инвестирането в съоръженията, за да бъдат върнати най-напред македонските туристи, и едва след това - да бъдат привлечени и чуждестранните. Към настоящия момент обаче в тази насока не се предприема нищо.", "date": "2017.12.08", "title": "\"Нова Македония\" (Македония): Македонските ски курорти губят състезанието с Банско и Копаоник"}
{"url": "http://www.focus-news.net/news/2017/12/08/2465286/kmetat-na-sofiya-yordanka-fandakova-12-mln-lv-sa-planirani-za-izgrazhdane-na-lokalnata-ulichna-mrezha-na-severnata-skorostna-tangenta-prez-2018-g.html", "text": "1,2 млн. лв. са планирани в бюджета на Общината за 2018 г. за изграждане на локалната улична мрежа на Северната скоростна тангента при приключване на отчуждителните процедури, които се обжалват от собственици на имоти. Това каза на пресконференция кметът на Столична община Йорданка Фандъкова, която представи проектобюджета на Общината за 2018 г., предаде репортер на Агенция „Фокус”. „Започва първият етап от изграждането на Източната тангента от бул. „Ботевградско шосе” до Северната скоростна тангента. Продължава ремонтът на мостови съоръжения, като сме отделили 4 млн. лв. Планира се да започне ремонтът на ул. „Граф Игнатиев” и пл. „Славейков”. Заложените средства в бюджета са близо 13,4 млн. лева”, обясни Фандъкова. \r\nБлизо 6,4 млн. лв. ще бъдат инвестирани в изцяло ново трамвайно трасе по ул. „Граф Игнатиев”, което ще бъде изпълнено по нова технология, обясни кметът на София. Очаква се догодина да започне друг голям проект – цялостна реконструкция на трамвайното трасе по бул. „Цар Борис III”. Дейностите по реконструкция на две трамвайни трасета по ул. „Каменоделска” и в участък от бул. „България” трябва да започне догодина. Фандъкова посочи, че инвестициите за трамвайните трасета са в размер на малко над 37,5 млн. лв.. \r\nЦелият проектобюджет за 2018 г. ще бъде предложен за гласуване след две седмици на заседание на Столичния общински съвет. \r\nИнна ПЕЙЧЕВА", "date": "2017.12.08", "title": "Кметът на София Йорданка Фандъкова: 1,2 млн. лв. са планирани за изграждане на локалната улична мрежа на Северната скоростна тангента през 2018 г."}
{"url": "http://www.focus-news.net/news/2017/12/08/2465287/anadolu-agency-nekontrolirana-rastitelnost-uvrezhda-turski-pametnitsi-vklyucheni-v-spisaka-na-yunesko-za-svetovnoto-kulturno-nasledstvo.html", "text": "Крепостта на турския град Диарбекир и Градините на Хевсел бяха включени в Списъка на световното културно и природно наследство на ЮНЕСКО през 2015 г., но неконтролираната растителност, беседките и кътовете за сядане в района скриват великолепието на тези паметници от очите на туристите, предава Anadolu Agency. \r\nСпоред официалната интернет страница на ЮНЕСКО, историческата крепост на югоизточния град Диарбекир и ландшафтът около него са важен паметник от периода на Елинистическата епоха, който не е загубил значението си през римско, сасанидското, византийското и османското време до наши дни. Чемил Коч, който ръководи управлението на двата обекта, заяви пред агенцията, че от буйната растителност е почти невъзможно паметниците да бъдат видени - особено през летния сезон, когато короните на дърветата се сгъстяват. По-сериозният проблем обаче е, че техните корени увреждат сериозно историческата крепост, .\r\nПоради тази причини властите ще предприемат мерки за отстраняването на 349 дървета, разположени на разстояние до четири метра от общо 33-те бастиона на крепостта. Проектът за разчистването на района около паметниците, одобрен от Съвета за защита на културните имоти, ще осигури ландшафтно проектиране за площ от 71 хиляди квадратни метра. Той предвижда цялостно обновление на парка пред паметниците, което ще включва изграждане на фонтани, велоалеи и специални кътове, от които туристите ще имат възможност да правят снимките на стените и бастионите на крепостта. Ще бъде помислено и за художествено осветление, за да могат туристите да се наслаждават на гледката и по тъмно, отбеляза Коч. \r\nСъгласно думите му, проектът ще бъде реализиран в рамките на следващата, 2018 година.", "date": "2017.12.08", "title": "Anadolu Agency: Неконтролирана растителност уврежда турски паметници,  включени в Списъка на ЮНЕСКО за световното културно наследство"}
{"url": "http://www.focus-news.net/news/2017/12/08/2465288/plovdiv-zhitelite-na-chetiri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии. Това съобщиха за Радио „Фокус“ – Пловдив от пресцентъра на водоснабдителното дружество за областта. Без вода днес до 16.00 часа днес са населените места Долнослав, Каравелово, Иван Вазово и Царацово. Екипите отстраняват аварии по бул. „България“ и в района зад ЖП гарата в град Асеновград. Без вода до края на работния ден са и живущите в района на улиците „Средец“ и „Самара“, а до 13.00 часа – в района на ул. „Чернишевски“ и булеардите „Шести септември“ и „Свобода“ в град Пловдив.\r\nНарушено е водоподаването и в град Куклен, заради възникнала авария на ул. „Александър Стамболийски“. Очаква се проблемът да бъде отстранен до 15.00 часа.\r\nТони МИХАЙЛОВ", "date": "2017.12.08", "title": "Пловдив: Жителите на четири села от областта са с нарушено водоподаване заради аварии"}
{"url": "http://www.focus-news.net/news/2017/12/08/2465289/nsi-prez-oktomvri-indeksat-na-promishlenoto-proizvodstvo-namalyava-s-06-v-sravnenie-sas-septemvri.html", "text": "По предварителни данни през октомври 2017 г. индексът на промишленото производство, изчислен от сезонно изгладените данни, намалява с 0.6% в сравнение със септември 2017 година. Това сочи статистика на Националния статистически институт (НСИ). \r\nПрез октомври 2017 г. при календарно изгладения индекс на промишленото производство е регистриран ръст от 2.8% спрямо съответния месец на 2016 година. През октомври 2017 г. намаление спрямо предходния месец е регистрирано в производството и разпределението на електрическа и топлоенергия и газ - с 4.5%, и в добивната промишленост - с 2.8%, а увеличение е отчетено в преработващата промишленост - с 0.1%. По-значителен ръст в преработващата промишленост се наблюдава при: производството на компютърна и комуникационна техника, електронни и оптични продукти - с 13.5%, обработката на кожи; производството на обувки и други изделия от обработени кожи без косъм - с 5.9%, производството на метални изделия, без машини и оборудване - с 3.8%, производството на химични продукти - с 3.7%. Спад е регистриран при: ремонта и инсталирането на машини и оборудване - с 14.6%, производството на лекарствени вещества и продукти - със 7.5%, производството на тютюневи изделия - с 5.4%, производството на превозни средства, без автомобили - с 4.7%.\r\nНа годишна база ръст на промишленото производство, изчислен от календарно изгладените данни, е отчетен в преработващата промишленост - с 5.5%, и в добивната промишленост - с 4.3%, а спад е регистриран в производството и разпределението на електрическа и топлоенергия и газ - с 8.8%.\r\nПо-значително увеличение в преработващата промишленост спрямо предходната година се наблюдава при: производството на машини и оборудване с общо и специално предназначение - със 17.1%, производството на метални изделия, без машини и оборудване - с 15.8%, производството на автомобили, ремаркета и полуремаркета - с 15.2%, производството на изделия от каучук и пластмаси - с 13.4%. Намаление е отчетено при: производството на тютюневи изделия - с 14.0%, производството на облекло - с 8.9%, ремонта и инсталирането на машини и оборудване - с 8.0%, производството на мебели - с 5.8%.", "date": "2017.12.08", "title": "НСИ: През октомври индексът на промишленото производство намалява с 0.6% в сравнение със септември"}
{"url": "http://www.focus-news.net/news/2017/12/08/2465290/kmetat-na-smolyan-nikolay-melemov-pozdravi-studentite-po-sluchay-praznika-im-8-dekemvri.html", "text": "Кметът на Смолян Николай Мелемов поздрави студентите за днешния празник 8 декември, съобщиха от пресцентъра на Община Смолян.  „Уважаеми студенти и преподаватели, радвам се, че като кмет на община Смолян имам възможност да ви поздравя по повод 8 декември, празникът на българските студенти. Периодът на академичното образование е време за трупане не само на научни познания, но и на идеи и мечти. Вие сте част от европейската студентска общност, отстоявайте със самочувствие правата си, съхранявайте енергията и вкуса към откривателството. Вярвам във вашата мотивация и потенциал да се реализирате като квалифицирани специалисти, способни да допринесат за развитието на града ни и страната.\r\nПожелавам ви здраве, енергия и упоритост да следвате целите си, да постигнете мечтите си и да вървите по пътя на успешната професионална реализация. Нека стремежът ви към знания не угасва, защото на България са нужни знаещи и можещи млади хора.\r\nУважаеми преподаватели, нека наградата за труда ви бъдат успехите на вашите студенти.\r\nЧестит 8 Декември – празникът на българската академична общност!“, се посочва в поздравлението на кмета на Смолян.", "date": "2017.12.08", "title": "Кметът на Смолян Николай Мелемов поздрави студентите по случай празника им - 8 декември"}
{"url": "http://www.focus-news.net/news/2017/12/08/2465291/afp-emanyuel-makron-prizova-za-spokoystvie-okolo-reshenieto-na-sasht-da-priznae-erusalim-za-stolitsa-na-izrael.html", "text": "Президентът на Франция Еманюел Макрон призова за спокойствие в петък, след спорното решение на американския президент да признае официално Ерусалим за столица на Израел, предава AFP.\r\nПо време на среща на френския кабинет за ситуацията в Ливан, Макрон заяви, че решението не трябва „да допринася за нестабилността в региона“. „Призовавам всички замесени страни за спокойствие и отговорно държание“, заяви френският държавен глава.\r\nПревод и редакция:", "date": "2017.12.08", "title": "AFP: Еманюел Макрон призова за спокойствие около решението на САЩ да признае Ерусалим за столица на Израел"}
{"url": "http://www.focus-news.net/news/2017/12/08/2465292/nfsb-osazhda-izkazvaniyata-na-erdogan-za-reviziya-na-lozanskiya-dogovor-kato-nepriemlivi-absurdni-i-zastrashavashti-mira-na-balkanskiya-poluostrov.html", "text": "Национален Фронт за Спасение на България осъжда остро изказванията на Президента на Република Турция Реджеп Тайип Ердоган за ревизия на договора от Лозана като неприемливи, абсурдни и застрашаващи мира и добросъседството на Балканския полуостров. Това се посочва в позиция на партията относно изказването на президента на Турция по отношение на Лозанския договор, съобщиха от пресцентъра на НФСБ. В позицията на НФСБ се посочва още: \r\n\"Лозанският договор регламентира граници на Гърция и Турция, в частност и България, както и установява права и задължения относно третирането на етнически малцинства в региона. Договорът е приет с международен консенсус и води до формирането на съвременната Република Турция.\r\nДа се ревизира този договор с 94-годишно закъснение би било абсурдно от историческа, политическа и юридическа гледна точка. Това би повдигнало въпроси за многопосочни, а не както Президентът Ердоган се надява – едностранни, териториални претенции, като поражда риск от преселение на етнически малцинства през границите на трите държави и потенциално би довело до безпрецедентна криза и конфронтации.\r\nНелепи са твърденията за наличие на турско малцинство в Северна Гърция, тъй като там от древността и понастоящем живеят исторически български общности.\r\nНФСБ напомня, че добрите междусъседски отношения предопределят отказването от всякакви териториални претенции. Крайно време е турското правителство да се превърне в стабилизиращ фактор на Балканите, а не в непредсказуем и периодично взривяващ добросъседските отношения играч.\r\nОт Национален Фронт за Спасение на България призоваваме турското правителство и Президент да се откажат не просто от ревизия на Лозанския договор, но и да осъзнаят историческата отговорност, която носят чрез такива абсурдни и застрашаващи мира на Балканите изказвания.\r\nПризоваваме Министерството на външните работи и Президентът да изразят позиция в защита на националните интереси на суверенна България\".", "date": "2017.12.08", "title": "НФСБ осъжда изказванията на Ердоган за ревизия на Лозанския договор като неприемливи, абсурдни и застрашаващи мира на Балканския полуостров"}
{"url": "http://www.focus-news.net/news/2017/12/08/2465293/vasil-antonov-bsp-predi-140-g-na-pleven-be-otredena-sadbata-da-stane-myasto-na-nay-tezhkite-srazheniya-ot-rusko-turskata-osvoboditelna-voyna-prechupvashti-saprotivata-na-tsyalata-osmanska-imperiya.html", "text": "Преди 140 г. на Плевен бе отредена съдбата да бъде място на най-тежките сражения на Руско-турската освободителна война, които пречупват съпротивата не само на Осман паша, а на цялата Османска империя. Това каза народният представител от ПГ на „БСП за България“ от 15-ти Многомандатен избирателен район – Плевен Васил Антонов в декларация от името на група по повод 140-ата годишнина от Плевенската епопея която се навършва на 10 декември, предаде репортер на Агенция „Фокус“. Антонов заяви от името на БСП най-искрено уважение и дълбок поклон към воините и жертвите от Плевенската епопея. По думите му сраженията за освобождението на града са урок по родолюбие, който ни учи да помним заветите на нашите предци. „В българската история има дати и места, които са знаменателен символ на национални възходи и победи, събития, които ни дават повод за гордост, достойнство и оптимизъм. 10 декември 1877 г. и Плевенската епопея са един от тези величави моменти в драматичната българска история, изпълнени с героизъм и всеотдайна саможертва в името на свободното развитие на българския народ и държава. Преди 140 години на Плевен е отредена съдбата да стане място на най-тежките и продължителни сражения на Руско-турската освободителна война (1877-1878 г.). Пет месеца тези кървави събития приковават вниманието на цялата европейска общественост. Битката за освобождението на града е най-важната военна операция, която предопределя изхода на войната. Край Плевен подвигът на хилядите: руси, румънци, украинци, белоруси, поляци, финландци, молдовци пречупват съпротивата не само на Осман паша, а на цялата Османска империя. Победата на 10 декември 1877 г. открива пътя към София, пътя към Сан-Стефано и пътя към възраждането на Българската държава след 5 века османска власт“, каза Антонов. \r\nПо думите му всички ние имаме дълга и отговорността да пазим спомена за делото на тези воини и да съхраним 10 декември 1877 г. завинаги в националната ни памет. „Победната битка за Плевен е огромна крачка към българската независимост. Плевенската епопея и всички останали героични битки по времето на войната безспорно и завинаги остават не само в историята ни, но и в съкровищницата на българския епос, литература и съзнание, а оттам и в усещането ни за духовна близост и общност с Русия и народите, спомогнали за българската свобода“, каза Антонов. Депутатът от БСП поздрави и студентите по повод празника им 8 декември. „Искам с моите колеги да поздравя всички млади хора, които избраха да продължат образованието си в българските университети, да благодаря на техните преподаватели, че отстояват ролята на знанието и науката, въпреки всички промени и реформи в системата. Скъпи студенти, бъдете здрави, упорити, дръзки и смели в мечтите си и готови за предизвикателството на времето“, заяви Антонов. \r\nДеница КИТАНОВА", "date": "2017.12.08", "title": "Васил Антонов, БСП: Преди 140 г. на Плевен бе отредена съдбата да стане място на най-тежките сражения от Руско-турската освободителна война, пречупващи съпротивата на цялата Османска империя"}
{"url": "http://www.focus-news.net/news/2017/12/08/2465294/bdzh-ot-10-dekemvri-vliza-v-sila-noviyat-grafik-za-dvizhenie-na-vlakovete.html", "text": "От 10 декември (неделя) влиза в сила новият график за движение на влаковете на „БДЖ - Пътнически превози“ ЕООД. Това съобщиха от пресцентъра на БДЖ. В повечето региони на страната се запазва досега действащият график за движение.\r\nПри изготвянето на новата транспортна схема, Националният железопътен превозвач всяка година съгласува движението на бързите и пътническите влакове с областните и общинските администрации по места. Това се прави с цел подобряване на транспортното обслужване на населението, затова и голяма част от направените промени в новия график за движение на влаковете са съобразени с постъпили предложения тяхна страна. Друга част от промените са свързани с обосновани искания на редовни клиенти, а трети – с повишаване рентабилността на превозите и ефективното използване на наличния подвижен състав. \r\nПрез следващата година ще се запази обемът на превозите, заложен в сключения договор с държавата за извършване на обществени превозни услуги. Превозът на пътници ще се извършва с общо 583 влака, от които: 18 международни бързи влака (като 4 от тях ще се движат само през летния сезон), 77 бързи влака (три, от които ще се движат само в работни дни), 143 пътнически влака и 345 крайградски пътнически влака.\r\nПредвидено е движението на влаковете в участъците с най-голям брой пътници в работните дни да се осъществява на по-чести интервали. В сутрешните часове влаковете по направлението Перник - София ще се движат на интервал от 20 минути, а в следобедните часове и вечер на интервал от 40 минути. \r\nЗа направлението Лакатник - Своге - София в сутрешните часове влаковете ще се движат на интервал от 30 минути, а вечер в обратното направление движението ще се осъществява на всеки 60 минути.\r\nВ участъка Пловдив - Асеновград ще бъде запазено досега действащото разписание и движение на влаковете на интервал от 60 минути. \r\nС влизането в сила на новото разписание се запазва ежедневното движение на директния международен влак от Истанбул за София, както и международната връзка София-Крайова, която се осъществява със сутрешния влак София-Видин и обедния Видин-София. \r\nПрез летния сезон, вкл. месеците от юни до октомври, се планира да се запази движението на сезонния влак Солун - София - Солун. Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин. \r\nЗа пътуващите по направлението София - Букурещ директните вагони ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ - Русе - Букурещ. \r\nПо направлението София-Белград придвижването с директния влак ще се осъществява само в периода от 15 юни 2018 г. до 17 септември 2018 г.\r\nВ графика са взети предвид и планираните по-мащабни ремонти по железопътната инфраструктура. С оглед при стартирането им, корекциите в маршрутите и разписанията на влаковете да са минимални. Например за участъка Пловдив-Стара Загора, предвид очакваните ремонти са разработени разписания на влаковете по алтернативни маршрути през гара Димитровград. Това е направено, за да бъдат избегнати бъдещи изменения в разписанието на влаковете, движещи се по вече ремонтираният участък Пловдив-Димитровград-Свиленград.\r\nПри разработването на новото разписание, транспортната схема и периодите на движение на влаковете са съобразени в максимална степен с обемите и структурата на превозите, както и с техническите възможности и капацитет на подвижния състав.\r\nПодробна информация за новия график за движение на влаковете клиентите на „БДЖ - Пътнически превози“ ЕООД могат да получат от служителите на гишета „Информация” и билетните каси във всички железопътни бюра и гари в страната, на националния информационен телефон 0700 10 200 или от електронния пътеводител на официалната интернет страница на дружеството: www.bdz.bg.", "date": "2017.12.08", "title": "БДЖ: От 10 декември влиза в сила новият график за движение на влаковете"}
{"url": "http://www.focus-news.net/news/2017/12/08/2465295/aktsenti-v-predavaneto-chasat-na-blagoevgrad-na-radio-fokus-pirin.html", "text": "В днешното издание на предаването „Часът на Благоевград“ на Радио „Фокус“ – Пирин ще обърнем внимание на основните сюжети от изминаващата вече седмица. На 5 декември в Благоевград тържествено бяха запалени коледните светлини. За поредна година от Общината бяха подготвили интересно шоу, с което запалиха и коледния дух сред жителите и гостите на града. Колегата Ливия Нинова ще разкаже подробности за празничната вечер. От директорът на общинската фирма „Биострой“ Васил Бачев ще научим дали Община Благоевград е готова за зимния сезон. Директорът на общинско дружество „Благоевград фест“ ЕООД Десислава Кузманова пък ще ни представи инициативата „Часът на приказния разказвач“, която се провежда за поредна година в Благоевград. Яна Янакиева от отдел „Култура“ ще разкаже за инициативата Пощенска кутия на Дядо Коледа. А Елена Арнаудова също ще бъде наш събеседник и ще разговаряме по две теми- Работилница на Дядо Коледа и предстоящия концерт на Мая Нешкова. Диригентът на Биг Бенд – Благоевград Борис Янев ще предостави информация за коледния концерт, който ще се проведе на 11 декември. В края на предаването ще ви срещнем с Марина Кунгелова, временно изпълняваща длъжността директор на Общински куклен театър- Благоевград, която ще разкрие подробности за представлението за бебета, които може да бъде видяно на 12 декември.\r\nТелефоните за връзка със студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Часът на Благоевград“ се излъчва на честотите на Радио „Фокус“ – Пирин всеки петък от 12.00 до 13.00 часа с водещ Лора Калчева.", "date": "2017.12.08", "title": "Акценти в предаването „Часът на Благоевград“ на Радио „Фокус“ – Пирин"}
{"url": "http://www.focus-news.net/news/2017/12/08/2465296/predsedatelyat-na-pg-na-gerb-tsvetan-tsvetanov-uchastva-v-10-ata-interparlamentarna-konferentsiya-po-vaprosite-na-sigurnostta-vav-vashington.html", "text": "Председателят на ПГ на ГЕРБ и зам.-председател на партията Цветан Цветанов участва 10-ата Интерпарламентарна конференция по въпросите на сигурността, която се проведе в американската столица Вашингтон. Това съобщиха от пресцентъра на ПП ГЕРБ. Форумът се състоя в рамките на Работната група на Конгреса на САЩ по въпросите на тероризма и неконвенционалната война. Председател на Работната група е конгресмен Робърт Питинджър, конгресмен от Северна Каролина, член на Републиканската партия на САЩ. Заседанията на тази работна група се провеждат два пъти годишно, като на тях се канят изявени парламентаристи от Европа. Тазгодишното заседание беше посветено на глобалните предизвикателства пред съвременния свят - религиозен тероризъм и радикализация, киберсигурност и криптовалути в т.ч. финансиране на тероризма, икономически и кибершпионаж. \r\nПредседателят на Комисията по вътрешна сигурност и обществен ред в Народното събрание Цветан Цветанов направи изказване за съпричастността на военното крило на Хизбула към терористичния акт в Бургас пред 2012 г., като призова участниците във форума да не подценяват нито един субект в съвременната терористична дейност. Цветанов подчерта необходимостта от обединяване на усилията на парламентарното и правителственото ниво в Европа за прекратяване на възможностите на подобни организации да развиват криминална и терористична дейност. В изказването беше изрично посочено, че следва да бъдат изработени още по-добри мерки и механизми за обмен на информация между правоохранителните служби на държавите от ЕС, като е редно към този механизъм да бъдат привлечени и държавите от Западните Балкани, пред които се разкрива европейска перспектива. \r\nПо-късно през деня изказвания направиха Майкъл Чертоф - секретар на Департамента за вътрешна сигурност на САЩ от 2005 до 2009 г., конгресмените Джеб Хенсарлинг, Стивън Пиърс и Андрю Бар, както и конгресмен Девин Нунес - републиканец от Калифорния, председател на Постоянната комисия по разузнаване към американския Конгрес и конгресмен Майкъл Маккол - председател на Комисията по вътрешна сигурност в Конгреса на САЩ. По време на панелните дискусии се изказаха изявени представители на американската администрация и мозъчни тръстове.", "date": "2017.12.08", "title": "Председателят на ПГ на ГЕРБ Цветан Цветанов участва в 10-ата Интерпарламентарна конференция по въпросите на сигурността във Вашингтон"}
{"url": "http://www.focus-news.net/news/2017/12/08/2465297/ministar-vladislav-goranov-darzhavniyat-dalg-ne-predstavlyava-pryak-instrument-za-vazdeystvie-na-ikonomikata.html", "text": "Държавният дълг не представлява пряк инструмент за въздействие на икономиката. Това заяви от парламентарната трибуна министърът на финансите Владислав Горанов, който в рамките на парламентарния контрол отговори на депутатски въпрос, свързан с държавния дълг, предаде репортер на Агенция „Фокус”. „Покриването на предстоящите по-големи плащания по външния дълг се осигурява чрез поддържане на високи нива на фискалния резерв, съчетани с политика на стриктна бюджетна дисциплина и методи за повишаване на събираемостта”, уточни Горанов. По димите му емисионната дисциплина на държавата е насочена към изглаждане на съществуващия погасителен профил на държавния дълг в рамките на съществуващите и прогнозирани пазарни условия. Финансовият министър увери, че всички действия по управлението на дълга се реализират в изпълнение на основните правила на фискалната политика и припомни, че през 2016 г. страната ни бе отличена от авторитетното списание Global Markets с наградата за Най-добра държава в Централна и Източна Европа за управление на държавния дълг.\r\nИван ЛАЗАРОВ", "date": "2017.12.08", "title": "Министър Владислав Горанов: Държавният дълг не представлява пряк инструмент за въздействие на икономиката"}
{"url": "http://www.focus-news.net/news/2017/12/08/2465298/blagoevgrad-predstavleniyata-koleden-duh-i-zimna-prikazka-shte-badat-predstaveni-v-regionalna-biblioteka.html", "text": "Представленията „Коледен дух“ и „Зимна приказка“ ще бъдат представени в Благоевград. Това съобщиха от пресцентъра на Общината. Те са част от изненадите, които Община Благоевград е подготвила за децата на града. В регионална библиотека, читалня „Детски отдел“ на 11 декември от 11.30 часа децата ще могат да чуят историята „Коледен дух“, а на 12 декември от 10.00 часа - „Зимна приказка“. В Коледния фестивал, организиран от Община Благоевград, ще бъдат представени още „Рождество Христово“, „Коледни вълшебства“, „Коледна песен“. Всички представления ще се провеждат в Регионалната библиотека, читалня „Детски отдел“.   \r\n  Приказките и историите, които ще бъдат разказани са част от инициативата Детско утро на Регионална библиотека „Димитър Талев“- Благоевград.", "date": "2017.12.08", "title": "Благоевград: Представленията „Коледен дух“ и „Зимна приказка“ ще бъдат представени в Регионална библиотека"}
{"url": "http://www.focus-news.net/news/2017/12/08/2465299/po-iskane-na-bsp-v-parlamenta-shte-se-provedat-raziskvaniya-za-darzhavniya-dalg.html", "text": "По искане на БСП в парламента ще се проведат разисквания за държавния дълг. Това съобщи председателят на Народното събрание Цвета Караянчева от парламентарната трибуна, предаде репортер на Агенция „Фокус“. Разискванията са по питане на народния представител от ПГ на „БСП за България“ проф. Румен Гечев към министъра на финансите Владислав Горанов във връзка с държавния дълг на България. Искането за дебатите по темата е подписано от 62-ма народни представители, което го прави легитимно, тъй като под него са положили подписа си една пета от депутатите в 44-ото Народно събрание. Председателят на парламента Цвета Караянчева насрочи разискванията за следващото заседание, определено за парламентарен контрол, което ще се проведе на 15 декември 2017 г. \r\nДеница КИТАНОВА", "date": "2017.12.08", "title": "По искане на БСП в парламента ще се проведат разисквания за държавния дълг"}
{"url": "http://www.focus-news.net/news/2017/12/08/2465300/varna-narodniyat-predstavitel-ot-pp-gerb-pavel-hristov-organizira-priemna-za-grazhdani-na-11-dekemvri.html", "text": "Народният представител от ПП ГЕРБ – Варна Павел Христов ще има приемен ден за граждани на 11 декември. Това съобщиха от пресцентъра на ПП ГЕРБ – Варна. Той ще отговаря на въпроси на варненци от 12.00 до 14.00 часа в клуба на ПП ГЕРБ на ул. „Г. Бенковски” №1. Записвания могат да се правят на тел: 052/ 600 015.", "date": "2017.12.08", "title": "Варна: Народният представител от ПП ГЕРБ Павел Христов организира приемна за граждани на 11 декември"}
{"url": "http://www.focus-news.net/news/2017/12/08/2465301/nsi-prez-oktomvri-2017-g-indeksat-na-produktsiyata-v-sektor-stroitelstvo-e-s-18-nad-ravnishteto-ot-predhodniya-mesets.html", "text": "По предварителни данни през октомври 2017 г. индексът на продукцията в сектор „Строителство“, изчислен въз основа на сезонно изгладени данни, е с 1.8% над равнището от предходния месец. Това сочи статистика на Националния статистически институт (НСИ). Календарно изгладените данни показват увеличение от 10.1% на строителната продукция през октомври 2017 г. в сравнение със същия месец на 2016 година.\r\nПрез октомври 2017 г. индексът на произведената строителна продукция, изчислен от сезонно изгладени данни, е над равнището от предходния месец, като продукцията от сградното строителство нараства с 1.5%, a от гражданското/инженерното строителство - с 2.2%. \r\nНа годишна база ръстът на строителната продукция през октомври 2017 г., изчислен от календарно изгладени данни, се определя от положителния темп при сградното строителство, където увеличението е с 15.1%, а при гражданското/инженерното строителство - с 4.2%.", "date": "2017.12.08", "title": "НСИ: През октомври 2017 г. индексът на продукцията в сектор „Строителство“ е с 1.8% над равнището от предходния месец"}
{"url": "http://www.focus-news.net/news/2017/12/08/2465302/mladezhi-gerb-sofiya-se-sreshtnaha-s-deputati-ot-pg-na-gerb.html", "text": "На седмичната среща на МГЕРБ - София гостуваха депутатите от ПГ на ГЕРБ Менда Стоянова - председател на парламентарната Комисия по бюджет и финанси, Евгения Ангелова и Александър Иванов също от бюджетната комисия и членът на парламентарната Комисия по труда, социалната и демографската политика Галя Василева. Това съобщиха от пресцентъра на ПП ГЕРБ. Срещата се проведе в Централата на партията и на нея младежите обсъдиха с депутатите акцентите от съдържанието и процеса на приемане на държавния бюджет за 2018 г.\r\nМенда Стоянова обясни, че ГЕРБ е за равнопоставеност при данъчното облагане, с което да се защитят работещите хора, които създават добавена стойност в реалната икономика. „Това е най-добрият бюджет от 2008 г насам с 2.7 млрд. лв. приходи повече и 2.5 млрд. лв. повече разходи по приоритетните сфери образование, сигурност, здравеопазване, социална политика“, обясни Стоянова и добави, че устойчивият ръст на българската икономика и силното намаляване на безработицата позволяват тези числа.\r\n„Същевременно фактическата липса на безработица в редица градски центрове означава повече конкуренция и повишаване на заплащането, но създава и риск от липса на работна ръка. Затова е ключово включването в образователната система с цел създаване на кадри за реалната икономика в бъдеще“, подчерта председателят на бюджетната комисия в парламента.", "date": "2017.12.08", "title": "Младежи ГЕРБ - София се срещнаха с депутати от ПГ на ГЕРБ"}
{"url": "http://www.focus-news.net/news/2017/12/08/2465303/gazeta-express-aleksandar-vuchich-zayavi-che-sarbiya-shte-se-bori-za-kosovskata-mina-trepcha.html", "text": "Сръбският президент Александър Вучич заяви, че Белград ще се бори „безкомпромисно“ за мината Трепча и металургичния комплекс в Косово, пише албанското електронно издание за Косово Gazeta Express.\r\nВучич заяви това, докато отбелязваше 90-ата годишнина от откриването на минния комплекс Трепча, който отговаряше за две трети от косовския брутен вътрешен продукт преди югославското правителство на Слободан Милошевич да отнеме автономията на Косово през 1989 година.\r\n„Когато едно предприятие е градено в продължение на 90 години, какъвто е случаят с Трепча, то спира да е бизнес мероприятие и става част от семейното и националното наследство, като част от традициите“, написа Вучич в писмо до служителите на компанията, припомнящо, че традициите в миньорското дело и присъствието на сърби в Косово са незаличими. В писмото, прочетено по време на церемония в град Звечан, в северната част на Косово, президентът подчертава, че Трепча е претърпяла големи исторически трагедии и промени в социалната структура и политическия строй, но е оцеляла, въпреки всички „изкушения и предизвикателства“.\r\n„Сърбия ще продължи да се бори безкомпромисно за вашето право да се разпореждате с това, което вашите предшественици са създали преди вас, което принадлежи на вас и докато Сърбия съществува, никой няма да може да ви отнеме Трепча“, подчерта сръбският президент.\r\nАгенция „Фокус“ припомня:\r\nПрез октомври 2016 година, косовският парламент гласува закон, който постави минния комплекс под контрола на правителството, което, според законодателния акт, вече притежава 80% от акциите на компанията. Решението цели, според албанските законодатели, да спаси мините от фалит. Собствеността върху комплекса е предмет на спор между Белград и Прищина, като сръбската страна има претенции за 75% от Трепча.\r\nПревод и редакция:", "date": "2017.12.08", "title": "Gazeta Express: Александър Вучич заяви, че Сърбия ще се бори за косовската мина Трепча"}
{"url": "http://www.focus-news.net/news/2017/12/08/2465304/veliko-tarnovo-4-000-kasa-tsigari-bez-aktsizen-banderol-sa-izzeti-pri-proverka-na-lek-avtomobil-v-grada.html", "text": "4 000 къса цигари без акцизен бандерол са иззети при проверка на лек автомобил в града, съобщиха от Областната дирекция на МВР – Велико Търново. Вчера около обяд край Килифарево е извършена проверка на лек автомобил „Ауди“, управляван от турски гражданин, продължително пребиваващ в страната. В хода на проверката в автомобила са намерени и иззети 4 000 къса цигари, без акцизен бандерол. Установено е, че същите са на пътник в автомобила – 48-годишната Е. Ш. от Килифарево. Срещу нея е образувано бързо производство.", "date": "2017.12.08", "title": "Велико Търново: 4 000 къса цигари без акцизен бандерол са иззети при проверка на лек автомобил в града"}
{"url": "http://www.focus-news.net/news/2017/12/08/2465305/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Британският премиер Тереза Мей заяви, след разговора си с председателят на Европейската комисия Жан-Клод Юнкер, че Обединото кралство и ЕС са постигнали сделка за Брекзит, която ще гарантира правата на повече от три милиона европейски граждани, живеещи във Великобритания, „според законите, осветени в британските закони и с върховенството на британските съдилища“, пише британското издание The Telegraph.\r\nОсвен това, Мей заяви, че сделката включва, „добро за британския данъкоплатец“ финансово споразумение и ще гарантира, че няма да има „твърда граница“ между Северна Ирландия и Ирландия, запазвайки „конституционния и икономическия интегритет на Обединеното кралство“.\r\nПремиерът изрази увереност, че споразумението между Лондон и Брюксел ще даде сигурност на бизнеса.\r\n*** В неделя, цяло село в германската провинция Бранденбург – населено основно с пенсионери, живеещи в порутени постройки – ще бъде продадено на търг, подобно на съдбата на много други източногермански населени места, пише германската редакция на изданието The Local.\r\nВ една скорошна утрин, 71-годишният Паул Урбанек вижда странна табела на входа на Алуин, малко, отдалечено селце с разнебитени къщи в Източна Германия. Цялото място е обявено за продан.\r\nВ неделя, дузината сгради, плюс няколко бараки и гаражи, ще бъде продадено на търг в Берлин, като началната цена е 125 хиляди евро.\r\nКойто и да купи Алуин, ще получи малка част от германската история – място, чиито празни къщи и застаряващо население отразяват общата съдба на източнотогерманския хинтерланд след обединението на страната преди 27 години.\r\n„Задавиха ни със студена вода“, казва Урбанек, стоейки пред порутената си къща - обичайна гледка в целия регион, където селата изчезват постепенно заради напускането на младите хора. \r\nАлуин не е единственото подобно населено място в Източна Германия, която изостава сериозно от западните провинции в икономическо отношение. Доходите на местното население съставят само 67% от тези на сънародниците им на Запад за 2015 година. \r\nСпоред доклад на германското правителство, между 1990 и 2015 година населението на региона е намаляло с 15%. Това се дължи на големия брой затворени предприятия.\r\n***Преди регионалните избори в Каталуния, поддръжниците на независимостта проведоха масова демонстрация в европейския квартал на Брюксел, пише френският вестник Le Parisien. \r\nНа около 45 000 души оценява броя на участниците в шествието полицията в белгийската столица. \r\nПроцесията, плуваща в море от каталунски знамена, се проточваше между сградите на европейските институции с часове. \r\nПред тълпата говори бившият каталунски лидер Карлес Пучдемон, който бе отстранен от поста си, след като регионалният парламент едностранно обяви независимост. \r\n\"Дойдохме да подкрепим нашия лидер, на когото се наложи да избяга,  за да избегне затвора в Испания, и също да помолим Европа да се събуди и да види, че в Испания няма демокрация\", обясни Монсерат Манте, 73-годишен пенсионер от Бадалона, град недалеч от Барселона.\r\nМнозина сред демонстрантите носеха плакати с надпис: „Европа, събуди се!“ и скандираха „Независимост!“.\r\n***Ожесточеното съперничество между Европейската комисия и Европейския съвет се върна към живот тази седмица, след като институциите влязоха в поредна разпра заради амбициозен пакет от мерки за бъдещето на единната валута, коментира Politico. \r\nСъветът предварително отхвърли пакета - определян като пътна карта за задълбочаване на интеграция в еврозоната, като заяви, че това е ненужно изхвърляне във фискалната политика и поредният ход в напрегнатата и ескалираща война за контрола върху ЕС. \r\n\"Битката всъщност е за институционални интереси, както в подбирането на точния момент за решенията, така и тяхната същина\", каза високопоставен чиновник, споделяйки мнението, ширещо се сред офисите на Европейския съвет.\r\n***", "date": "2017.12.08", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/12/08/2465306/nsi-prez-oktomvri-2017-g-oborotat-v-razdel-targoviya-na-drebno-bez-targoviyata-s-avtomobili-i-mototsikleti-po-sapostavimi-tseni-narastva-s-06-spryamo-predhodniya-mesets.html", "text": "По предварителни сезонно изгладени данни през октомври 2017 г. оборотът в раздел „Търговия на дребно, без търговията с автомобили и мотоциклети” по съпоставими цени нараства с 0.6% спрямо предходния месец. Това сочи статистика на Националния статистически институт (НСИ).\r\nПрез октомври 2017 г. оборотът в търговията на дребно, изчислен въз основа на календарно изгладени данни, бележи ръст от 3.8% в сравнение със същия месец на предходната година.\r\nПрез октомври 2017 г. се наблюдава увеличение на оборота спрямо предходния месец при: търговията на дребно с компютърна и комуникационна техника - с 2.3%, търговията на дребно с разнообразни стоки - с 1.2%, и търговията на дребно с хранителни стоки, напитки и тютюневи изделия - с 1.1%. По-значително намаление е регистрирано при: търговията на дребно чрез поръчки по пощата, телефона или интернет - с 2.2%, и търговията на дребно с текстил, облекло, обувки и кожени изделия - с 0.7%. \r\nПрез октомври 2017 г. в сравнение със същия месец на 2016 г. оборотът нараства при: търговията на дребно с разнообразни стоки - с 13.8%, търговията на дребно с фармацевтични и медицински стоки - с 11.2%, търговията на дребно с компютърна и комуникационна техника - с 8.8%, търговията на дребно с битова техника, мебели и други стоки за бита - с 6.8%, и търговията на дребно с хранителни стоки, напитки и тютюневи изделия - с 5.8%. Спад е регистриран при търговията на дребно с автомобилни горива и смазочни материали - с 9.1%, търговията на дребно с текстил, облекло, обувки и кожени изделия - с 1.8%, и търговията на дребно чрез поръчки по пощата, телефона или интернет - с 0.5%.", "date": "2017.12.08", "title": "НСИ: През октомври 2017 г. оборотът в раздел „Търговия на дребно, без търговията с автомобили и мотоциклети” по съпоставими цени нараства с 0.6% спрямо предходния месец"}
{"url": "http://www.focus-news.net/news/2017/12/08/2465307/glavniyat-pregovaryasht-za-brekzit-ot-es-dneshniyat-den-belyaza-povratna-tochka.html", "text": "Мишел Барние, главният преговарящ за Брекзит от страна на ЕС, направи коментар за постигнатото споразумение между британския премиер Тереза Мей и председателят на ЕК Жан-Клод Юнкер по първия кръг от преговорите за раздялата между Лондон и Брюксел. Той похвали екипа си за свършената работа и констатира, че действително в разговорите е постигнат „реален прогрес“, пише британското издание The Telegraph.\r\n„Днес, след 6 месеца работа, ние публикувахме общ доклад, в който са изредени точките, по които сме се разбрали до момента. Документът е прецизен и детайлен. Винаги съм искал да съм напълно открит към гражданите и данъкоплатците. Ние винаги трябва да носим отговорност, независимо в какъв етап са преговорите“, заяви той.\r\n„Ако Европейският съвет се съгласи и приеме резолюция идната седмица, документът може да стане основа на споразумението за оттегляне (на Великобритания от ЕС). Но нека не се заблуждаваме, предстои още много работа. Има още препятствия за преодоляване“, разясни Барние.\r\n„Трябва да имаме финалната версия на споразумението за оттегляне преди октомври 2018 година – по-малко от една година“, подчерта главният преговарящ на ЕС.\r\nПревод и редакция:", "date": "2017.12.08", "title": "Главният преговарящ за Брекзит от ЕС: Днешният ден беляза повратна точка"}
{"url": "http://www.focus-news.net/news/2017/12/08/2465308/burgas-zadarzhan-e-37-godishen-mazh-izdirvan-vav-vrazka-s-vlezli-v-sila-prisadi-za-kriminalni-deyaniya.html", "text": "Задържан е 37-годишен мъж, издирван във връзка с влезли в сила присъди за криминални деяния. Това съобщиха от ОДМВР - Бургас. На територията на град Бургас е проведена специализирана полицейска операция с цел задържане на извършители на домови кражби, в резултат на която около 10.30 часа на 7 декември в района на бл. 51 в жк. \"Славейков\", служители от Второ Районно управление – Бургас задържали обявеният за общодържавно издирване Х. Л., 37-годишен от Бургас. \r\nХ.Л. е криминално проявен, с две влезли в сила присъди за извършени престъпления от общ характер (с цел избягване на изтърпяването им, бургазлията се укрил и е обявен за общодържавно издирване с мярка \"Задържане и привеждане в затвора\"). Към момента 37 годишния бургазлия е обвиняем по три досъдебни производства за извършени кражби, за които също е обявен за издирване. Забелязвайки полицейските служители от Второ Районно управление – Бургас, Х.Л. направил опит за избяга, изхвърляйки на земята пластмасова кутийка с бяло кристалообразно вещество (метамфетамин). Задържан е за срок от 24 часа. При извършения личен обиск е намерена сумата от 4 000 лв., за чийто произход бургазлията нямал адекватно обяснение. По случая е образувано бързо полицейско производство.\r\nИзвършено е претърсване в условията на неотложност в апартамента, обитаван от Х.Л., разположен в бл. 361 в жк. \"Меден Рудник\". Намерени и иззети са два преносими компютъра, четири мобилни телефона, таблет и дамски часовник (всички с неустановен към момента произход). Вероятно същите са предмет на домови кражби, като към момента се установяват собствениците на вещите. \r\nРаботата по случая продължава от служители на отдел \"Криминална полиция\" при ОДМВР – Бургас.", "date": "2017.12.08", "title": "Бургас: Задържан е 37-годишен мъж, издирван във връзка с влезли в сила присъди за криминални деяния"}
{"url": "http://www.focus-news.net/news/2017/12/08/2465309/nsi-322-ot-domakinstvata-u-nas-vse-oshte-nyamat-dostap-do-internet-v-domovete-si.html", "text": "Резултатите от проведеното през 2017 г. изследване за използването на информационно-комуникационни технологии (ИКТ) в домакинствата и от лицата показват, че 67.3% от домакинствата в България имат достъп до интернет, а 63.0% разполагат с настолен компютър, лаптоп или таблет. Това съобщиха от Националния статистически институт. 66.9% от домакинствата са с осигурена бърза и надеждна широколентова връзка, която освен фиксирана кабелна връзка включва и интернет връзка чрез мрежата на мобилните телефонни оператори.\r\nПрез 2017 г. с най-висок относителен дял на домакинства с достъп до интернет са Югозападният и Южният централен район, съответно със 70.5 и 70.4%. От средната стойност за страната изостават домакинствата от Югоизточния и Северозападния район, където с достъп до интернет са съответно 62.1 и 57.8% от домакинствата.\r\nДомакинствата с деца използват по-активно глобалната мрежа и 87.2% от тях имат достъп до интернет при 62.0% за домакинствата без деца.\r\nВъпреки динамичното развитие на информационните технологии в България 32.2% от домакинствата все още нямат достъп до интернет в домовете си. Повече от половината от тях (53.6%) посочват като основна причина липсата на знания и умения за работа с интернет, 48.8% смятат, че нямат нужда от него (не е полезен, интересен и др.), а според 27.9% от домакинствата оборудването е скъпо.", "date": "2017.12.08", "title": "НСИ: 32.2% от домакинствата у нас все още нямат достъп до интернет в домовете си"}
{"url": "http://www.focus-news.net/news/2017/12/08/2465310/aktsenti-v-predavaneto-zaedno-v-plovdiv-po-radio-fokus-plovdiv.html", "text": "В предаването „Заедно в Пловдив“ по Радио „Фокус” - Пловдив днес ще ви представим културния календар на Община Пловдив за 2018 година. Събитията в него стават все по-наситени с наближаването на 2019 година, когато Пловдив ще бъде Европейска столица на културата. Културният календар за 2018 година включва над 80 събития, а средствата в бюджета през следващата година ще са с около 350 000 лева повече от тазгодишните. Кои са най-значимите събития в календара и колко често ще са те ще ни каже зам.-кметът по културата Александър Държиков.\r\nВ Пловдив започна поставянето на нови цветни информационни карти върху заслоните на автобусните спирки. Освен маршрутите на автобусните линии от градския транспорт, те включват по-важните забележителности на града и кратка информация как да се стигне до тях. Повече за това ще ни разкаже директорът на ОП „Организация и контрол на транспорта“ инж. Борислав Кръстев. В предаването днес ще разберем какво е свършено през тази година от администрацията в район „Източен”, колко инфраструктурни проекти са осъществени и какви са плановете за догодина. Ще разговаряме с районния кмет Николай Чунчуков.\r\nПредаването „Заедно в Пловдив“ се излъчва всеки петък от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.12.08", "title": "Акценти в предаването „Заедно в Пловдив“ по Радио „Фокус” - Пловдив"}
{"url": "http://www.focus-news.net/news/2017/12/08/2465311/pernik-obshtinskiyat-eksperten-savet-razgleda-obshtiya-ustroystven-plan-pred-kmetove-na-naseleni-mesta-i-predstaviteli-na-institutsii.html", "text": "„Общият устройствен план на дадена община е стратегически документ от регионално значение, а в определени случаи и в национален аспект, който дава конкретни предвиждания за развитие на територията на общината. Той свежда всички стратегически документи от по-високо ниво на териториално ниво и фактически дава отражение на прогнозите на тези документи върху развитието на територията на общината“, обясни инж. Румен Антов – началник отдел “Устройство на територията”, съобщиха от пресцентъра на Община Перник. На срещата присъства кметът Вяра Церовска и зам.-кметът Владислав Караилиев, както и главният архитект Димитър Коев.  \r\n„Между Големо Бучино и Драгичево има прекрасни територии, подходящи за развитие на жилищни квартали“, обясни арх. Петър Огнянов, който е член на експертния съвет. \r\nОбщият устройствен план е ключов документ за постигане на устойчиво развитие на общината. В резултат на желаното постигане на устойчиво развитие и на съществените промени настъпили в социално- икономическите условия през последните години, възниква необходимост от прилагане на качествено нови принципи и практически подходи в устройственото планиране. Необходимостта от наличието на актуални устройствени планове на населените места и на териториални общности се обосновава и от редица изисквания, които са заложени в условията за финансиране на конкретните проекти и програми по линия на Националните оперативни програми и други финансови инструменти.", "date": "2017.12.08", "title": "Перник: Общинският експертен съвет разгледа Общия устройствен план пред кметове на населени места и представители на институции"}
{"url": "http://www.focus-news.net/news/2017/12/08/2465312/nsi-619-ot-naselenieto-na-vazrast-mezhdu-16-i-74-godini-izpolzva-internet-vseki-den-ili-pone-vednazh-sedmichno.html", "text": "Резултатите от проведеното през 2017 г. изследване за използването на информационно-комуникационни технологии (ИКТ) в домакинствата и от лицата показват, че през 2017 г. 58.8% от населението на възраст между 16 и 74 навършени години използва компютър всеки ден или поне веднъж седмично на работа, вкъщи или на друго място. Това съобщиха от Националния статистически институт. Запазва се тенденцията на растеж и по отношение на регулярното използване на интернет от лицата, като 61.9% от тях използват интернет всеки ден или поне веднъж седмично. Най-активни потребители на компютри и интернет са младежите на възраст между 16 и 24 години, като съответно 82.8 и 88.1% от тях използват компютър или интернет всеки ден или поне веднъж седмично. С увеличаването на възрастта намаляват желанието и необходимостта от присъствие в глобалната мрежа и едва 16.3% от лицата на възраст между 65 и 74 години сърфират редовно, а 15.7% използват компютър в ежедневието,\r\nМъжете са по-активни при редовното използване на компютри и интернет в сравнение с жените. 59.7% от мъжете използват компютри, а 63.0% - интернет, докато при жените относителните дялове са съответно 58.0 и 60.8%.\r\nЗначителни са различията при редовно използващите компютри и интернет по образование - докато 89.8% от лицата с висше образование използват компютър в ежедневието си и 90.2% сърфират редовно в глобалната мрежа, то едва 27.7 и 32.0% от лицата с основно или по-ниско образование се възползват от възможностите, които предоставят съответно компютрите и интернетът.\r\nТрудовият статус на лицата също се отразява върху активността им в използването на цифрови технологии. Най-често използват компютри учащите (95.6%), а 97.8% сърфират редовно. При работещите (заети или самонаети) лица относителните дялове на използващите компютри и интернет са съответно 76.3 и 79.6%. Почти половината безработни също се възползват редовно от възможностите, които предоставя интернет (46.3%), а 41.0%\r\nизползват компютри.\r\nЛицата, които редовно използват интернет, предпочитат мобилния телефон за достъп извън дома или работното място (85.3%), а 36.1% сърфират чрез лаптоп или таблет.", "date": "2017.12.08", "title": "НСИ: 61.9% от населението на възраст между 16 и 74 години използва интернет всеки ден или поне веднъж седмично"}
{"url": "http://www.focus-news.net/news/2017/12/08/2465313/ivana-mileva-odmvr-varna-osnovna-preporaka-za-bezopasno-dvizhenie-po-vreme-na-studentskiya-praznik-e-da-ne-se-shofira-sled-upotreba-na-alkohol.html", "text": "Основна препоръка на „Пътна полиция“ за безопасно движение по време на студентския празник е да не се шофира след употреба на алкохол. Това каза за Радио „Фокус“ – Варна Ивана Милева, говорител на Областната дирекция на МВР – Варна. „Много е важно отговорно да подходят празнуващите към този ден. Да, празникът е да се веселят и да се отпуснат от ежедневните си ангажименти и натоварване, но е важно да подходят сериозно и отговорно. Трябва да се вземат предвид опасностите, които употребата на алкохол в този ден и съответно шофирането биха могли да доведат. Съветите, които „Пътна полиция“ отново припомня на празнуващите, са на първо място – да не сядат зад волана, ако са употребили алкохол“, заяви Ивана Милева. Ако празникът е в населеното място, в което студентите учат или живеят, те могат да отидат до заведението, в което ще празнуват, с обществен транспорт, такси или да намерят някой друг, който да шофира. Ако празникът ще бъде в друго населено място, зад волана трябва да стои най-опитният водач, посочи Ивана Милева. „Ако условията са зимни, има сняг или заледявания, зад волана наистина трябва да бъде най-опитният водач“, допълни Ивана Милева. Тя каза още, че е необходимо да бъде проверена техническата изправност на автомобила – подходящи гуми и светлини, както и дали има достатъчно гориво в резервоара. „Трябва да бъдат концентрирани по време на пътуването, без да вземат участие в рискови изпреварвания или гонки, ако пътуват в група с повече автомобили“, каза още Ивана Милева. \"Областна дирекция на МВР – Варна пожелава на всички студенти всели празници и безопасно пътуване\", добави Ивана Милева.\r\nМарияна ВАЛЕНТИНОВА", "date": "2017.12.08", "title": "Ивана Милева, ОДМВР – Варна: Основна препоръка за безопасно движение по време на студентския празник е да не се шофира след употреба на алкохол"}
{"url": "http://www.focus-news.net/news/2017/12/08/2465314/sergey-stanishev-pes-v-sryada-v-ep-shte-ima-plenarno-zasedanie-za-vlizaneto-na-balgariya-rumaniya-i-harvatiya-v-shengen.html", "text": "В сряда от 16.00 часа ще се проведе пленарно заседание на ЕП и ще има дебат за влизането на България, Румъния и Хърватия в Шенген. Това каза на брифинг евродепутатът и президент на ПЕС Сергей Станишев във връзка с предстоящ дебат в ЕП за влизането на България и Румъния в Шенген, предаде репортер на Агенция „Фокус“. „Това е инициатива на групата на социалистите и демократите в ЕП. Този дебат се получи в резултат на моя инициатива. Още през 2011 г. са изпълнени критериите за членство. Вече 6 години чисто политически съображения се отлага решение на Европейския съвет. Това е скандално. Тази седмица имаше председателски съвет, който одобри този дебат и той вече ще се случи. Имах среща и с Антонио Таяни, с когото говорихме за този дебат. Неговата подкрепа също беше важна“, заяви Станишев. Той уточни, че се е чул с лидерите на останалите делегации от България, за да се координират и всеки да си свърши работата в своята парламентарна фракция. „Всичко това не се прави самоцелно. Надявам се тези дебати да са коз в ръцете на правителството на България с тези страни, които са скептични за членството ни в Шенген. Много бих искал в края на следващата година и трите страни да станат членове на шенгенското пространство. Хърватия още изпълнява критериите, но се очаква към средата на годината да ги покрие. Не смятам, че нещо трябва да ни се дава като подарък, а ни се полага. Изпълнили сме ангажиментите си“, каза още Сергей Станишев. \r\nЛюба АЛЕКСИЕВА", "date": "2017.12.08", "title": "Сергей Станишев, ПЕС: В сряда в ЕП ще има пленарно заседание за влизането на България, Румъния и Хърватия в Шенген"}
{"url": "http://www.focus-news.net/news/2017/12/08/2465315/boyan-petrov-boyan-benev-i-nad-100-balgari-uchastvaha-v-tretoto-izdanie-na-konferentsiyata-moyata-mechta-za-balgariya.html", "text": "Алпинистът и изследовател Боян Петров, серийният предприемач Боян Бенев и над 100 български професионалисти от Брюксел участваха в третото издание на конференцията Моята мечта за България, организирана от българския евродепутат от ГЕРБ/ЕНП Ева Майдел. Това съобщиха от пресцентъра на ПП ГЕРБ. Темата на провелото се на 07 декември 2017 г. в Брюксел събитие беше „Рискът и успехът в България“. \r\n„Вярвам, че имаме нужда от много дълбок и откровен разговор за това в каква България искаме да живеем утре. Боян Петров и Боян Бенев са личности пред които няма граници, но и хора, които са здраво стъпили на земята. Както в алпинизма, така и в бизнеса, оценката на рисковете и възможностите са ключови за успеха. Нека да помислим какви са възможностите и шансовете за успех ако решим да работим заедно за България, но и какви са рисковете, ако не го направим сега. Важно е да постигнем обществен консенсус за необходимите условия, които ще помогнат за това. Моята мечта е за една високо-образована България, в която стремежът за модернизация и просперитет е постоянен и споделен,“ заяви българският евродепутат Ева Майдел, чиято инициатива е ежегодната конференция Моята мечта за България. \r\n„От върха виждаш други върхове. Море от върхове, които ме предизвикват. А да се предизвикам е целта ми всеки ден и знам какво трябва да направя, за да я постигам,“ заяви алпинистът и изследовател Боян Петров, на когото остават още четири върха до постигане на целта за изкачване без кислородна маска на всички по-високи от 8000 м. върхове в света. С това България ще се превърне в 20-тата страна в света с алпинист с такова постижение. \r\n„Искам повече хора да са активни и да действат по актуалните и вече съществуващи възможности. В България в момента човек има възможност за по-добър стандарт на живот от много западни държави. Има нужда да си променим виждането и очакването от това какво е България и какво може да постигнем тук,“ коментира технологичният и социален предприемач Боян Бенев.\r\nЕва Майдел организира Моята мечта за България за трета поредна година, заедно с фондация „Заедно в час“. Инициативата събира представители на българската общност в Белгия и цели да намери пътя за успех, за общи каузи и национални идеали за българите в България и по света. Изданието през 2016 г. беше посветено на това как България да бъде \"Дигитален лидер чрез уменията на бъдещето\".", "date": "2017.12.08", "title": "Боян Петров, Боян Бенев и над 100 българи участваха в третото издание на конференцията Моята мечта за България"}
{"url": "http://www.focus-news.net/news/2017/12/08/2465316/ministar-krasimir-valchev-razglezhdame-vazmozhnostta-uchebnitsite-s-golyam-obem-da-badat-razdeleni-na-dve-chasti-s-tsel-olekotyavane-na-uchenicheskite-ranitsi.html", "text": "Разглеждаме възможността учебниците с голям обем да бъдат разделени на две части. Това заяви министърът на образованието и науката Красимир Вълчев, който в рамките на участието си в парламентарния контрол отговори на въпрос, свързан с реда за оценяване и одобряване на познавателните книжки, учебници и учебни комплекти, предаде репортер на Агенция „Фокус”. „Промени бяха направени в контекста на задачата за олекотяване на раниците на учениците. Въведоха се текстове, които дават възможност на издателите да използват пълноцветен, двуцветен или едноцветен печат върху обемна хартия при съответните технически характеристики, гарантиращи качество”, увери министър Красимир Вълчев.\r\nИван ЛАЗАТОВ", "date": "2017.12.08", "title": "Министър Красимир Вълчев: Разглеждаме възможността учебниците с голям обем да бъдат разделени на две части с цел олекотяване на ученическите раници"}
{"url": "http://www.focus-news.net/news/2017/12/08/2465317/vitsepremierat-krasimir-karakachanov-za-erdogan-povod-za-pritesnenie-e-vsyako-izyavlenie-za-promyana-na-mezhdunarodni-dogovori-osobeno-kogato-stava-vapros-za-teritorii.html", "text": "Повод за притеснение е всяко изявление за промяна на международни договори особено когато става въпрос за територии. Това каза пред журналисти вицепремиерът и министър на отбраната Красимир Каракачанов във връзка с изявленията на турския президент Реджеп Тайип Ердоган, в което той поиска ревизия на Лозанския договор, предаде репортер на Агенция „Фокус“. „Ако не ме лъже паметта Външно министерство е поискало обяснение. Не знам какъв е отговорът, тъй като съм тук в парламента в момента. Едни подобни неща не трябва да ги пропускаме и да се правим, че не ги виждаме“, заяви Каракачанов. На въпрос дали е необходима национална позиция по темата, за каквато настоява лидерът на БСП Корнелия Нинова, Каракачанов отговори, че няма политическа партия в България, която може да се съгласи, че някой може да претендира за промени на границата, отпадане на международни договори, които гарантират суверенитета  на която и да е държава. „Така че позицията на всички трябва да е еднаква. Мисля, че няма политическа формация, която да има обратно мнение, но не знам – питайте ДПС“, каза Каракачанов. \r\nДеница КИТАНОВА", "date": "2017.12.08", "title": "Вицепремиерът Красимир Каракачанов за Ердоган: Повод за притеснение е всяко изявление за промяна на международни договори особено когато става въпрос за територии"}
{"url": "http://www.focus-news.net/news/2017/12/08/2465318/evrodeputatat-emil-radev-kani-v-evroparlamenta-prizyor-ot-konkurs-za-ese-v-silistra.html", "text": "Евродепутатът от ГЕРБ/ЕНП Емил Радев осигури специалната награда, с която бе отличен участник в конкурса за есе „Силистра и младите хора”. По покана на българския евродепутат студентката Росина Георгиева, която е сред изявените автори във второто издание на конкурса, ще посети Европейския парламент в Брюксел. Това съобщиха от пресцентъра на ПП ГЕРБ. Награждаването на талантливите участници се състоя в четвъртък вечерта в заседателната зала на Общинския съвет в град Силистра. \r\n„Подкрепих инициативата, защото вярвам, че трябва да стимулираме младите хора да генерират идеи за развитието на своя роден град, да ценят историята му, да бъдат активна част от неговото настояще и да градят бъдещето, за което мечтаят”, коментира Емил Радев и отправи пожелания за здраве и успех към всички млади автори. \r\nВ конкурса, организиран от „Уеб Силистра“, участваха младежи до 30 години от Силистренска област. Наградата на читателите получи Сияна Георгиева, на областния управител Ивелин Статев – Мелят Юсеин и Славяна Георгиева, а двете първи награди бяха разпределени между Габриел Стоянов и Едже Яшар.", "date": "2017.12.08", "title": "Евродепутатът Емил Радев кани в Европарламента призьор от конкурс за есе в Силистра"}
{"url": "http://www.focus-news.net/news/2017/12/08/2465319/ima-sdelka-velikobritaniya-i-es-preminavat-kam-sledvashtiya-krag-ot-pregovorite-za-brekzit-obzor.html", "text": "Европейската комисия обяви чрез съобщение, че има „достатъчен прогрес“ в първата фаза от преговорите по условията на раздялата между Великобритания и Европейския съюз и тя ще препоръча на Европейския съвет, предстоящ на 10 декември в Брюксел, да приеме резолюция за продължаване на разговорите към темите за бъдещите търговски отношения между страните и условията на транзитния период след излизането на Обединеното кралство през март 2019 година.\r\nПредседателят на Европейската комисия Жан-Клод Юнкер, който проведе „работна закуска“ с Тереза Мей рано сутринта в петък, заяви, че те са направили „необходимия пробив“ за постигането на сделка. „Сега можем да започнем да гледаме към бъдещето – бъдеще, в което Обединеното кралство ще бъде близък приятел и съюзник“, подчерта Юнкер.\r\nПремиерът на Великобритания Тереза Мей заяви, че в условията на сделката за Брекзит има „значително подобрение“, което е изискало от страните да направят двустранни компромиси. Тя разясни, че сделката включва финансово споразумение – „добро за британския данъкоплатец“ – и гаранции за това, че няма да има „твърда граница“ между Северна Ирландия и Ирландия, като междувременно се запазва „конституционния и икономическия интегритет на Великобритания“.\r\nБританският премиер разкри, че в сделката са предвидени гаранции за трите милиона европейски граждани, живеещи в Обединото кралство, като юрисдикция по въпроса ще имат британските съдилища, съобразно с британските закони (т.е. Брюксел е отстъпил по въпроса за върховенството на Европейския съд над националния съд).\r\nПредседателят на Европейския съвет Доналд Туск се опита да охлади страстите, като предрече, че „трудностите пред преговорите за Брекзит тепърва предстоят“, по въпросите за бъдещите търговски отношения и транзитния период.\r\nОт своя страна премиерът на Ирландия Лео Варадкар обяви събитието за „края на началото“ на преговорите за Брекзит, повтаряйки знаменита фраза на Уинстън Чърчил от 1942 година. Той изрази задоволството си от отстъпките, които е получила Ирландия и се съгласи да не създава повече пречки пред Великобритания по пътя й към Брекзит.\r\nМишел Барние, главният преговарящ за Брекзит от страна на ЕС, констатира, че в разговорите за „развода“ е „постигнат реален прогрес“ и днешният петък се е оказал „повратна точка“ за тях. Той даде благословията си за продължаването на разговорите по следващия пакет от теми.\r\nРедакция:", "date": "2017.12.08", "title": "Има сделка! Великобритания и ЕС преминават към следващия кръг от преговорите за Брекзит (ОБЗОР)"}
{"url": "http://www.focus-news.net/news/2017/12/08/2465320/stara-zagora-v-grada-shte-se-provede-initsiativata-glasat-na-mladite.html", "text": "Кметът на Община Стара Загора Живко Тодоров, младият кмет на Стара Загора Патрисия Желева и Младежки общински съвет - Стара Загора организират обща инициатива „Гласът на младите“. Това съобщиха от пресцентъра на Община Стара Загора.\r\nВ училищата са поставени специални кутии, където младите хора могат да пуснат своите предложения. Общината очаква чрез тях да получи предложения какво да се промени през 2018 г. в града. Това е възможност на младите хора да изразят своите виждания и очаквания, свързани с бъдещото развитие на Стара Загора. Кутиите, които са поставени във всички средни училищата в града, ще останат там до 15 декември 2017 г.\r\n„Очакваме вашите идеи и предложения в кутиите, и разчитаме на Вас – младите хора, да направим града ни още по-добър за живеене“, споделят организаторите от Младежки общински съвет.", "date": "2017.12.08", "title": "Стара Загора: В града ще се проведе инициативата „Гласът на младите“"}
{"url": "http://www.focus-news.net/news/2017/12/08/2465321/ognyan-zlatev-mozhem-da-tvardim-uvereno-che-planat-yunker-postiga-visoki-rezultati-v-balgariya.html", "text": "Инвестиционният план за Европа е от ключово значение за подпомагането на достъпа до финансиране за малките и средни предприятия. Това заяви ръководителят на Представителството на ЕК в България Огнян Златев при официалното представяне в София на нова програма за техническа помощ съвместно с ЕБВР и ЕИБ у нас, съобщиха от пресцентъра на Представителството на ЕК в България. Планът има за цел да подкрепи инвестиции в области като стратегическа инфраструктура: цифрови и енергийни инвестиции, транспортна инфраструктура, ефективност на околната среда и ресурсите, образование, научни изследвания и иновации, здравеопазване и социална икономика. \r\n\"Инвестициите одобрени за финансиране по Европейския фонд за стратегически инвестиции (ЕФСИ ) достигат 251 млрд. евро в 28 държави-членки и се очаква от тях да се възползват 528 000 малки и средни предприятия\", продължи Златев. \"България е успешен бенефициент с 13 подписани операции, от които се очаква да бъдат привлечени инвестиции в размер на 1,5 млрд. евро\", допълни ръководителят на Представителството на ЕК в България.", "date": "2017.12.08", "title": "Огнян Златев: Можем да твърдим уверено, че планът \"Юнкер\" постига високи резултати в България"}
{"url": "http://www.focus-news.net/news/2017/12/08/2465322/sergey-stanishev-pes-iskame-evrozonata-da-sazdava-usloviya-chrez-sobstven-byudzhet-za-konvergentsiya-mezhdu-ikonomikite-na-stranite-chlenki-i-da-predotvratyava-krizi.html", "text": "Искаме еврозоната да създава условия чрез собствен бюджет за конвергенция между икономиките на страните членки и да предотвратява кризи. Това каза на брифинг евродепутатът и президент на ПЕС Сергей Станишев във връзка с предстоящ дебат в ЕП за влизането на България и Румъния в Шенген, предаде репортер на Агенция „Фокус“. „Ако говорим за сериозно отношение от ЕС по темите върховенство на закона, политически свободи, права на човека, необходим е общоевропейски механизъм, който да засяга всички. В много страни се погазват основни европейски принципи на политически стълбове на ЕС“, заяви Станишев. \r\nПо думите му миналата седмица в петък и събота e ималo съвет на ПЕС. „Много съм доволен, че успяхме след трудна година да излезем с амбициозна силна визия за бъдещето на ЕС. Ние сме семейство от 34 партии и е важно да имаме обща визия. Това е продукт на повече от половин година работа. Редица предложения трябваше да бъдат подложени на гласуване. Важното е, че визията се прие, както и позиция за общ кандидат на европейските избори. Тя отваря нов механизъм за избор чрез открито, прозрачно и демократично състезание. Този процес започва сега“, подчерта той. \r\n„Искаме еврозоната да създава условия чрез собствен бюджет за конвергенция между икономиките на страните членки и да предотвратява кризи. За всичко това ни трябва да имаме силни позиции. Имам идеята следващата година да направим национален форум, в който да обсъдим тези идеи и да има национално усилие. От Лисабон всички социалисти си тръгнаха много заредени с позитивна година. Стремим се еврозоната да не бъде просто един финансов механизъм. Трябва да мисли по социалната кохезия. Мисля, че моите усилия бяха оценени при премиера на Португалия“, каза още Сергей Станишев. \r\nЛюба АЛЕКСИЕВА", "date": "2017.12.08", "title": "Сергей Станишев, ПЕС: Искаме еврозоната да създава условия чрез собствен бюджет за конвергенция между икономиките на страните членки и да предотвратява кризи"}
{"url": "http://www.focus-news.net/news/2017/12/08/2465323/burgas-rayonnata-prokuratura-iska-izmenenie-na-myarkata-domashen-arest-v-zadarzhane-pod-strazha-na-56-godishen-mazh-obvinen-v-zakana-s-ubiystvo.html", "text": "Районна прокуратура – Бургас внесе в съд искане за изменение на мярка за неотклонение „домашен арест“ в „задържане под стража“ на 56-годишния Ангел Г. от Бургас, но живущ в с. Равнец. Това съобщиха от пресцентъра на Районната прокуратура. Той е обвиняем за това, че в периода от около 07.40 часа на 19 декември 2016 г. до около 22.00 часа на 10 март 2017 г. в кв. „Долно Езерово“ в Бургас, в условията на продължавано престъпление, при което са осъществени три деяния, които осъществяват по отделно състав на едно и също престъпление, като същите са извършени през непродължителни периоди от време, при една и съща обстановка  и при еднородност на вината, при което последващите се явяват продължение на предходните, а именно - заканвал се на жена, с престъпление против нейната личност (с убийство) и това заканване би могло да възбуди основателен страх за осъществяването му, като на 19 декември 2016 г. около 07.40 часа в кв. „Долно Езерово“ се е заканил с убийство на А.А., чрез отправяне на реплика „Ще те убия, ще те унищожа“, като тази реплика била придружена с обиди към жената, и това заканване е могло да възбуди основателен страх за осъществяването му. На същия ден, но 90 минути по- късно, на същото място,  извършил същото деяние.\r\nНа 10 март 2017 г. около 22.00 часа на горепосоченото място се заканил с убийство на А.А., чрез отправяне на репликите: „Ще Ви запаля!, Ще Ви заколя!, Ще Ви отрежа главата! Ще те убия!, Ще те унищожа! Или ще бъдеш моя или на николко няма да бъдеш!“ и това заканване би могло да възбуди основателен страх за осъществяването му – престъпление по чл.144, ал.3, предложение първо, вр. ал.1, вр. чл.26, ал.1 от НК.\r\nАнгел Г. е обвинен и за това, че на 24 ноември 2017 г. в Бургас, в Северна промишлена зона, на ул. „Одрин“, направил опит да принуди А.А. да извърши нещо, противно на нейната воля, а именно да тръгне с него, като употребил за това сила, изразяващата се в хващане на пострадалата за дясната ръка, нанасяне на юмручен удар в дясното рамо на жената и дърпане на същата противно на нейната воля към автомобил и отправяне на обиди и реплики като „Дай си чантата и телефона! Ти защо пускаш жалби срещу мене! Ти ще бъдеш моя когато поискам! Тръгвай с мен!“, като деянието не е довършено поради независещи от дееца причини, а именно намеса на граждани, които се притекли на помощ на пострадалата – престъпление по чл.143, ал.1, вр. чл.18, ал.1 от НК.\r\nПрипомняме, че Окръжен съд – Бургас определи мярка за неотклонение „домашен арест“ спрямо Ангел Г. на 1 декември 2017 г.\r\nОбвиняемият е бил задържан вчера (на 07 декември 2017 г.), извън неговия дом, в публична сграда, намираща се в централната градска част на Бургас, при отлично извършена работа от служители на ОД на МВР в града.\r\nТози и други факти мотивират прокурора да поиска изменение на определената мярка за неотклонение в по - тежка. \r\nРайонен съд – Бургас е насрочил заседанието си за 8 декември от 14:00 часа.", "date": "2017.12.08", "title": "Бургас: Районната прокуратура иска изменение на мярката „домашен арест“ в „задържане под стража“ на 56-годишен мъж, обвинен в закана с убийство"}
{"url": "http://www.focus-news.net/news/2017/12/08/2465324/mvnr-diskusiya-po-mirni-dogovori-i-sashtestvuvashti-granitsi-ne-e-ot-polza-za-mezhdunarodnata-obshtnost-i-stabilnostta-v-regiona.html", "text": "Република България винаги се е придържала към принципите на международното право, Устава на ООН и принципите на Заключителния акт от Хелзинки от 1975 г. Всяка ревизия на международни договори може да се извършава само по взаимно съгласие между страните в съответствие с международноправните норми. Това се посочва в позиция на Министерство на външните работи във връзка с възобновяването на въпроса за ревизия на Лозанския договор от 1923 г. \"Надяваме се, че нашите съседи ще продължат по пътя на диалога, основан на европейските ценности и принципи в интерес на мира и сигурността в региона, което бе обсъдено днес на среща с  посланика на Република Турция в МВнР. България смята, че дискусия по мирни договори и съществуващи граници не е от полза за международната общност и стабилността в региона\", се посочва още в позицията на МВнР.", "date": "2017.12.08", "title": "МВнР: Дискусия по мирни договори и съществуващи граници не е от полза за международната общност и стабилността в региона"}
{"url": "http://www.focus-news.net/news/2017/12/08/2465325/nsi-967-ot-predpriyatiyata-nad-10-sluzhiteli-izpolzvat-kompyutri.html", "text": "Резултатите от проведеното през 2017 г. изследване сред предприятията с 10 и повече заети лица показват, че 96.7% от тях използват компютри, като при големите предприятия с 250 и повече заети лица относителният дял e 100.0%. Това сочи статистика на Националния статистически институт (НСИ). Високоскоростният, надежден и непрекъснат интернет достъп е основна необходимост за предприятията и 94.6% от тях са били в постоянна връзка с глобалната мрежа през текущата година. Предприятията основно използват DSL или друг вид фиксирана широколентова интернет връзка (80.7%), а 51.4% от тях имат мобилна широколентова връзка. Данните от изследването показват, че 94.9% от предприятията, които използват фиксирана широколентова интернет връзка считат, че скоростта ѝ обикновено е достатъчна за реалните им нужди и повече от половината разполагат с максимална скорост за изтегляне на данни по-висока от 30 Mbps.\r\nПрез 2017 г. 30.2% от заетите лица в предприятията използват компютър ежедневно за изпълнение на служебните си задължения, а на 26.7% от работещите е осигурен достъп до интернет. Данните от проведеното изследване показват, че все повече предприятия предоставят преносими устройства на своите служители. През тази година 10.5% от заетите лица в предприятията са използвали преносими устройства за служебни цели, което е с 1.9 процентни пункта повече от предходната година.\r\nПовече от половината от предприятията (50.8%) разполагат със собствен уебсайт, като най-голям е техният дял при компаниите с 250 и повече заети лица (84.7%). На своя уебсайт предприятията основно предоставят информация за предлаганите стоки и услуги (80.0%), поставят връзка или препратка към профила си в социална медия (34.2%), както и предлагат възможност за онлайн поръчки или резервации на стоки или услуги (26.2%). Най-активно налагат своето присъствие в мрежата предприятията от секторите „Създаване и разпространение на информация и творчески продукти; далекосъобщения“ (88.8%) и „Професионални дейности и научни изследвания“ (76.8%), а най-малко се възползват от тази функционалност предприятията от сектор „Операции с недвижими имоти“ - 32.8%.\r\nПрез 2017 г. 34.4% от предприятията използват различни видове социални медии, за да развиват дейността си и да разширяват своето интернет присъствие. Най-популярни са социалните мрежи (Facebook, LinkedIn, Xing, Google+, DotBulgaria и т.н.), в които 47.5% от предприятията с 250 и повече заети лица поддържат свой профил. Големите компании са най-активни и при използването на уебсайтове за споделяне на мултимедия (VBox7, YouTube, Instagram, Flickr, SlideShare и т.н.) с дял от 20.0%, докато при малките предприятия с 10 - 49 заети лица относителният дял е едва 6.7%.\r\nОсновните цели, за които предприятията използват социални медии, са подобряване на имиджа на предприятието или на пазарния продукт - например реклама, промоции (71.7%), получаване и отговаряне на мнения, отзиви, въпроси от клиенти (61.2%) и сътрудничество с бизнес партньори или други организации (36.7%). Най-малък е делът на предприятията, които включват своите клиенти в разработването или обновяването на стоките или услугите (17.3%).\r\nПрез 2017 г. 8.0% от предприятията се възползват от предимствата на „облачните“ технологии, за да оптимизират бизнес процесите си, като основни потребители са големите предприятия с повече от 250 заети лица (28.6%). Основните цели, за които предприятията използват облачните решения, са поддръжка на електронна поща (72.7%)2, съхранение на файлове (67.6%) и хостинг на база данни (57.0%).\r\nПрез текущата година, за да осъществяват електронен обмен на информация в рамките на предприятието, 23.3% от тях използват ERP софтуер за организиране на дейностите и обмен на данни между различните функционални звена и 18.6% разполагат с CRM приложение за управление на информация за клиенти. 17.3% от предприятията осъществяват електронен обмен на информация с други предприятия (доставчици или клиенти) в системата за управление на веригата за доставки. Все повече предприятия се възползват от безхартиените технологии и през предходната календарна година 47.4% са изпращали или получавали електронни фактури в стандартизиран формат, подходящи за автоматизирана обработка.\r\nПрез 2017 г. всяко пето предприятие (19.2%) има заети лица, чиято основна работа е да разработват, управляват или поддържат ИКТ системи и софтуерни приложения. Големите компании с 250 и повече заети лица предлагат най-много работни места за ИКТ кадри (63.4%), докато при малките предприятия с 10 - 49 заети лица относителният им дял е едва 15.6%. Електронните умения вече са задължително изискване за работещите, но едва 8.9% от работодателите осигуряват някакъв вид обучение, за да повишават квалификацията на служителите си в областта на ИКТ.\r\nПрез предходната 2016 г. 8.1% от предприятията са наели или са се опитали да наемат ИКТ специалисти, като почти половината от тях са изпитали трудности при намирането на подходящи кадри (48.2%).\r\nПрез 2017 г. в изследването беше включен специален модул за използването на технологии за радиочестотна идентификация. Технологията за радиочестотна идентификация (RFID) представлява метод за автоматично идентифициране и проследяване на обекти чрез използването на четци и тагове, които взаимодействат един с друг посредством радиовълни. Данните показват, че вече почти всяко пето предприятие използва технологии за радиочестотна идентификация (17.9%), докато през 2011 г. относителният дял е бил едва 2.9%.\r\nОсновните цели, за които предприятията използват средства за радиочестотна идентификация, са за разпознаване на лицата или контрол на достъпа (71.7%)1, като част от процесите на производство и доставка (42.8%) и за идентификация и проследяване на продуктите след тяхното производство (27.3%).\r\nЕлектронната търговия представлява покупка или продажба на стоки или услуги, осъществена чрез компютърни мрежи, посредством методи, специално предназначени за целите на получаване или изпращане на поръчки. Нейното развитие е основна предпоставка за намаляване на разходите, разрастване на пазара и оптимизиране на бизнес процесите. Онлайн търговията може да бъде осъществена чрез уеббазирани технологии (напр. уебсайт, интернет магазин, уебприложение) или автоматизиран обмен на данни (съобщения от тип EDI). През предходната календарна година 10.5% от предприятията продават своите продукти и услуги онлайн, а реализираният оборот от електронна търговия възлиза на 5.4% от общия оборот на предприятията. Относителният дял на тези, които осъществяват уеб-продажби, е 8.9% при едва 2.1% предприятия, използващи съобщения от тип EDI. По-голямата част от предприятията, които продават чрез уеб, осъществяват онлайн продажби чрез собствен уебсайт, интернет магазин или уебприложение (88.6%), а 26.9% използват платформи за електронна търговия като eBay, Amazon, Booking.com, eMAG. Най-много продажби са осъществени към клиенти от България (95.4%), но немалко предприятия предлагат своите продукти и услуги на клиенти от други европейски държави (34.5%) или от други страни извън ЕС (19.0%). Увеличение се наблюдава в относителния дял на предприятията, осъществили покупки онлайн, като през 2016 г. 13.0% от тях са закупили стоки или услуги чрез уебсайт, уебприложения или съобщения от тип EDI, което е с 2.3 процентни пункта повече в сравнение с предходната 2015 година. Най-активни при използването на електронна търговия са големите предприятия, 22.0% от които извършват покупки по интернет, а 18.5% продават стоки или услуги онлайн.", "date": "2017.12.08", "title": "НСИ: 96.7% от предприятията над 10 служители използват компютри"}
{"url": "http://www.focus-news.net/news/2017/12/08/2465326/vazmozhni-sa-vremenni-prekasvaniya-na-elektrozahranvaneto-na-teritoriyata-na-sofiya-za-perioda-11-15-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други, съобщиха от пресцентъра на дружеството. Успешната реализация на тези мерки налага кратковременни прекъсвания на електрозаxранването.\r\nВъв връзка с осъществяване на посочените по-долу планирани прекъсвания на електрозаxранването на територията на София за периода 11 – 15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заxранване за част или всички засегнати клиенти и последващо включване на съоръженията, върxу които са извършвани планирани дейности.   \r\nНа 11.12.2017 г. /09:00 - 13:15 ч./ -  Банкя, общ.  Столична: Александър Стамболийски, Братя Миладинови, Добруджа, Княз Борис I/Д. Благоев/, Лутраки/Свилен Русев/, Отец Паисий, УПИХХVIII-229,2258 кв. 119 \r\nНа 11.12.2017 г. /12:00 - 16:15 ч./ -  Банкя, общ.  Столична: Александър Стамболийски, Георги Бенковски, Искър, Родина, Сочи, Стефан Стамболов/Будишин/, УПИХIII-442 кв. 78 \r\nНа 11.12.2017 г. /12:00 - 16:15 ч./ -  София: Александър Стамболийски    \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  София: Герена/Драгалевци/, Захари Зограф, Крушова Градина \r\nНа 11.12.2017 г. /09:30 - 15:30 ч./ -  София: 45-та /Кв. Симеоново/, 47-ма /Кв. Симеоново/, 48-ма /Кв. Симеоново/, 51-ва /Кв. Симеоново/, 53-та /Кв. Симеоново/, Босилек \r\nНа 12.12.2017 г. /09:00 - 16:00 ч./ -  София: Бистришко Шосе \r\nНа 12.12.2017 г. /09:30 - 15:30 ч./ -  София: Българска Легенда /416/ /В. З. Симеоново-Драгалевци/, Василий Врач/409/ /В. З. Симеоново-Драгалевци/, Веда Словена, Змей Горянин, Йоан Кокузел, Проф. Тодор Боров/407/ /В. З. Симеоново-Драгалевци/, Стефан Веркович/419/ /В. З. Симеоново-Драгалевци/ 1 \r\nНа 13.12.2017 г. /09:30 - 15:30 ч./ -  София: 10-та /Кв. Симеоново/, 11-та /Кв. Симеоново/, 12-та /Кв. Симеоново/, 2-ра /Кв. Симеоново/, 20-та /Кв. Симеоново/, 21-ва /Кв. Симеоново/, 22/Кв. Симеоново/, 3-та /Кв. Симеоново/, 6-та /Кв. Симеоново/, 7-ма, 7-ма /Кв. Симеоново/, 8-ма, Драгалевци, Дядо Йоцо, Жасмин, Никола Пиколо, Симеоновско Шосе/Вол. Шосе/ \r\nНа 14.12.2017 г. /09:30 - 15:30 ч./ -  София: 14-та /Кв. Симеоново/ , 16-та /Кв. Симеоново/ , 18-та /Кв. Симеоново/ , 19-та /Кв. Симеоново/ , 67-ма, 9-та /Кв. Симеоново/, Акад. Стоян Аргиров/502/, Вельо Топаловски, Горска Ела, Горска Ела , Златен Век, Неофит Хилендарски, Света Магдалина, Симеоновско Шосе, УПИХХV-436, Кв. 23 \r\nНа 15.12.2017 г. /09:15 - 16:15 ч./ -  Мърчаево: Кало, М.  Казашка, Печище, Шипето \r\nНа 15.12.2017 г. /09:30 - 15:30 ч./ -  София: 732-ра/Витоша/ , Георги Войтех/734-та Витоша , Райска Градина/Аврора/ \r\nНа 12.12.2017 г. /09:30 - 16:15 ч./ -  София: 10-та/Обеля/, 11-та/Обеля/, 14-та/Обеля/, 8-ма /Обеля/, 9-та/Обеля/, Надежда 6, Обеля, Обеля 2 \r\nНа 13.12.2017 г. /12:00 - 16:15 ч./ -  София: Българска Морава/Жеко Димит, Овче Поле, Овчо Поле/Емил Шекерджийски, Пиротска/Трети Април/ \r\nНа 13.12.2017 г. /09:00 - 13:15 ч./ -  София: Българска Морава/Жеко Димит, Св. Св. Кирил и Методий, Сливница, Цар Симеон    \r\nНа 14.12.2017 г. /09:00 - 16:15 ч./ -  София: Петрич, Пловдив, Света Троица/Вълчо Иванов/  \r\nНа 11.12.2017 г. /09:00 - 16:00 ч./ -  София: Гара Искър, Дружба, Дружба 1 \r\nНа 11.12.2017 г. /09:30 - 16:00 ч./ -  Бусманци: Владимир Георгиев(Ул. 4-та) \r\nНа 11.12.2017 г. /09:30 - 16:00 ч./ -  София: Бусманци \r\nНа 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  София: Дружба 1 \r\nНа 14.12.2017 г. /09:00 - 16:00 ч./ -  София: Друбжа   \r\nНа 12.12.2017 г. /09:00 - 16:15 ч./ -  София: Братин Дол, Кенали, Красна Поляна I Част, Проф. Вайганд   \t\r\nНа 11.12.2017 г. /09:00 - 16:00 ч./ -  София: Прага \r\nНа 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./ -  София: Красно Село \r\nНа 15.12.2017 г. /09:00 - 16:00 ч./ -  София: Красно Село, Свети Иван Рилски \r\nНа 15.12.2017 г. /11:00 - 14:00 ч./ -  София: Житница    \r\nНа 11.12.2017 г. /09:00 - 15:30 ч./ -  София: 1-ва, Кремиковци \r\nНа 11.12.2017 г. /09:00 - 16:15 ч./  на 12.12.2017 г. /09:00 - 16:15 ч./  на 13.12.2017 г. /09:00 - 16:15 ч./  на 14.12.2017 г. /09:00 - 16:15 ч./  на 15.12.2017 г. /09:00 - 16:15 ч./ -  Долни Богров: 1, 10, 12, 13, 14, 15, 16, 20, 21, 25, 3, 5, 8, 9, УПИIV-376 кв. 28 \r\nНа 11.12.2017 г. /09:00 - 16:15 ч./  на 12.12.2017 г. /09:00 - 16:15 ч./  на 13.12.2017 г. /09:00 - 16:15 ч./  на 14.12.2017 г. /09:00 - 16:15 ч./  на 15.12.2017 г. /09:00 - 16:15 ч./ -  София: 1-ва, 12-та/Враждебна/, Долни Богров \r\nНа 12.12.2017 г. /09:00 - 10:15 ч.; 15:00 - 16:15 ч./ -  Бухово: 1 Май \r\nНа 12.12.2017 г. /09:00 - 10:15 ч.; 15:00 - 16:15 ч./ -  София: 1-ва, Б. Викторов /Ботунец 1/, Балкан, Балкан /Ботунец 1/, Боримечката /Кремиковци/, Ботунец 1, Ботунец 2, Бузлуджа, Българка /Ботунец 1/, В. Николов /Ботунец 1/, Васил Левски, Васил Левски /Ботунец 1/, Витиня, Витиня /Ботунец 1/, Георги Бенковски /Кремиковци/, Гилица /Ботунец 1/, Зорница /Ботунец 1/, Извор /Ботунец 1/, Илинден /Кремиковци/, Искър /Ботунец 1/, Крали Марко /Кремиковци/, Кремиковска, Кремиковци, Митрополит Кулевит /Кремиковци/, Мусала /Ботунец 1/, Надежда /Ботунец 1/, Оборище /Кремиковци/, Отец Паисий /Ботунец 1/, Панайот Волов /Кремиковци/, Поручик Орозов, Пробуда /Кремиковци/, Радивой /Кремиковци/, Ралица /Кремиковци/, Св. Георги Победоносец /Кремиковци/, Светлина /Кремиковци/, Свобода /Ботунец 1/, Ст. Костов /Ботунец 1/, Стефан Караджа /Кремиковци/, Стопански Двор, Тракийска Могила /Ботунец 1/, Ул. Радивоя, УПИI-145а, кв. 18, Шопска /Ботунец 1/ \r\nНа 12.12.2017 г. /09:30 - 15:00 ч./ -  София: Стоян Шонев /Челопечене/, Челопечене \r\nНа 12.12.2017 г. /09:30 - 15:00 ч./ -  Челопеч: Александър Стамболийски   \r\nНа 13.12.2017 г. /09:00 - 16:00 ч./ -  София: Пл. ”Журналист 1 Вх. А \r\nНа 14.12.2017 г. /09:00 - 15:00 ч./ -  София: Кораб Планина/Илия Филипов/ \r\nНа 14.12.2017 г. /09:00 - 16:15 ч./ -  София: Минзухар \r\nНа 14.12.2017 г. /09:30 - 16:15 ч./ -  София: Леге, Люлин 6, Люлин 7   \r\nНа 11.12.2017 г. /09:45 - 17:00 ч./ -  София: Враня, Пловдивско Шосе, Цариградско Шосе/Тракия/  \r\nНа 13.12.2017 г. /09:00 - 15:30 ч./ -  Негован: 51250. 5652. 14, Васил Левски/Атанас Алексан, Донкова, Емануил Александров, Искърска, Калев Бряг, Коцина Махала, Незабравка, Стоян Тодоров, Труд, Училищна, ХХХІХ-631 кв. 35 \r\nНа 13.12.2017 г. /09:00 - 15:30 ч./ -  Нови Искър: Местн. Негован \r\nНа 13.12.2017 г. /09:30 - 15:30 ч./ -  Негован: Емануил Александров  \r\nНа 14.12.2017 г. /11:00 - 16:30 ч./ -  София: Дунав \r\nНа 15.12.2017 г. /09:00 - 16:30 ч./ -  София: Христо Ковачев   \r\nНа 12.12.2017 г. /09:15 - 16:00 ч./ -  София: Ок 1 \r\nНа 12.12.2017 г. /09:30 - 16:00 ч./ -  Мало Бучино: Бенковска/В. З. Симоница/ \r\nНа 12.12.2017 г. /09:30 - 16:00 ч./ -  София: Бегония, Бъдеще, кв. Суходол, М. Бачище, ПИ 68134. 3939. 22, Люлинска, Местн. Падината, Овче Поле, Овчо Поле/Емил Шекерджийски, Перла, Стоичко Станиславов, Траян Танев, Труд, Явор/Малчика/, Явор/Цв. Божков/ \r\nНа 12.12.2017 г. /09:45 - 16:15 ч./ -  София: Обиколна, Овча Купел, Овча Купел 1, Президент Линкълн, Промишлена \r\nНа 13.12.2017 г. /09:30 - 11:30 ч./ -  Овча Купел \r\nНа 13.12.2017 г. /12:00 - 14:00 ч./ -  София: Белите Борове   \r\nНа 11.12.2017 г. /09:30 - 11:30 ч./  За периода 11-15.12.2017 г. /09:45 - 17:00 ч./  на 12.12.2017 г. /09:30 - 11:30 ч.; 14:30 - 16:30 ч./  на 13.12.2017 г. /14:30 - 16:30 ч./  на 14.12.2017 г. /14:30 - 16:30 ч./  на 15.12.2017 г. /14:30 - 16:30 ч./ -  Долни Пасарел: Акация, Самоковско Шосе \r\nНа 11.12.2017 г. /09:30 - 11:30 ч./  на 12.12.2017 г. /09:30 - 11:30 ч.; 12:00 - 14:14 ч.; 14:30 - 16:30 ч./  на 13.12.2017 г. /14:30 - 16:30 ч./  на 14.12.2017 г. /14:30 - 16:30 ч./  на 15.12.2017 г. /14:30 - 16:30 ч./ -  София \r\nНа 11.12.2017 г. /09:30 - 11:30 ч./  на 12.12.2017 г. /09:30 - 11:30 ч.; 14:30 - 16:30 ч./  на 13.12.2017 г. /14:30 - 16:30 ч./  на 14.12.2017 г. /14:30 - 16:30 ч./  на 15.12.2017 г. /14:30 - 16:30 ч./ -  Кокаляне: 491 Китката, В. З Китката ПИ 276, Василица, Вец Кокаляне, Вилна зона Китката, Вилна зона Терасите, Китката, М. Барище, Месност Роба, Местн. Свлачището, Пукнат Камък/34/, Слатин Дол, Теменуга, Юзината \r\nНа 12.12.2017 г. /09:30 - 16:30 ч./  на 13.12.2017 г. /09:30 - 16:30 ч./ -  Кокаляне: Бор, Буката, Валозите, Васил Левски/Лиляна Димитро, Ген. Кирил Ботев/Александър, Грамада, Димитър Благоев, Държов Дол, Ела, Липова Падина, Лъката, Петров Кладенец, Симеон Халачев/Плажа/, Теменуга, Цар Иван Асен II/Петър Янев, Явор \r\nНа 12.12.2017 г. /12:00 - 14:14 ч./ -  Панчарево: 22-ра, Васил Левски/9 Септември/, Димитър Пенев/Ст. Младенов/, Елин Пелин/Ленин/, Ленището/Малчика/, Руджери/В. Коларов/, Самоковско Шосе \r\nНа 13.12.2017 г. /09:30 - 16:15 ч./  на 14.12.2017 г. /09:30 - 16:15 ч./  на 15.12.2017 г. /09:30 - 16:15 ч./ -  Панчарево: 38-ма В. З. Беликата, XVI-358, Акация/В. З. Беликата/, Беликата, Божур/В. З. Беликата/, Вилна зона Беликата, Вилна зона Градище, Липа/В. З. Беликата/, Люляк/30-та/, Мак/В. З. Беликата/, Морава/В. З. Беликата/, Нарцис/В. З. Беликата/, Парцел XIV кв. 30 \r\nНа 13.12.2017 г. /09:30 - 16:15 ч./  на 14.12.2017 г. /09:30 - 16:15 ч./  на 15.12.2017 г. /09:30 - 16:15 ч./ -  София: І - 817, кв. 24а, Акация, Беликата, София, р-н Панчарево,УПИХІІ-541,663 кв. 13 \r\nНа 13.12.2017 г. /09:45 - 16:00 ч./ -  Панчарево: XXI-3124, 3125, кв. 5, Детски Град, Лъката, М.  Детски Град, Местн. Лъката, Самоковско Шосе, УПИVI-643, кв. 5 М.  Детски Град, УПИXII-118 кв. 5 М. Детски Град, Черешова Градина;\r\n София: Детски Град, Самоковско Шосе, Черешова Градина;\r\nНа 13.12.2017 г. /10:00 - 16:30 ч./  на 14.12.2017 г. /10:00 - 16:30 ч./  на 15.12.2017 г. /10:00 - 16:30 ч./ -  Панчарево: Беликата, Вилна зона Беликата, Невен/В. З. Беликата/, Роза/В. З. Беликата/, Хіх-299, Ягода/В. З. Беликата/;\r\nНа 14.12.2017 г. /08:00 - 16:00 ч./ -  Лозен, общ.  Столична: Блазна, Бор/47/, Малина/15-та/, Масларица/13-та/, Рудината/10-та/, Св. Спас/Янаки Чокерски/  \r\nНа 13.12.2017 г. /10:00 - 11:30 ч./ -  София: Ангел Войвода, Георги Илиев/536/, Макгахан, Мила Родина, Найден Георгиев, Резбарска, Родина, Хаджи Димитър \r\nНа 12.12.2017 г. /09:00 - 16:30 ч./ -  София: Хаджи Димитър  \r\nНа 12.12.2017 г. /13:00 - 16:00 ч./ -  София: Бул. Столетов \r\nНа 12.12.2017 г. /09:00 - 16:15 ч./ -  София: Клокотница  \r\nНа 11.12.2017 г. /08:30 - 16:30 ч./ -  София: Гео Милев, Христо Смирненски \r\nНа 14.12.2017 г. /09:30 - 11:30 ч./ -  София: Александър Жендов, Александър Фон Хумболт, Цветан Радославов/Лазар Ста  \r\nНа 11.12.2017 г. /09:00 - 16:00 ч./ -  София: 6-ти Септември, Васил Левски, Граф Игнатиев, Гургулят/Т. Киркова В. Благо/, Данте, Евлоги Георгиев, Любен Каравелов, Патриарх Евтимий, Петър Берон, Проф. Фритьоф Нансен, Хан Крум, Христо Белчев \r\nНа 11.12.2017 г. /09:30 - 16:00 ч./ -  София: Цар Калоян \r\nНа 12.12.2017 г. /09:00 - 16:00 ч./ -  София: 6-ти Септември, Васил Левски, Г. С. Раковски, Гургулят/Т. Киркова В. Благо/, Данте, Ев. Георгиев, Карнеги, Патриарх Евтимий, Патриарх Евтимий, Проф. Фритьоф Нансен, Уйлям Гладстон/Вл. Поптомов/, Хан Крум \r\nНа 12.12.2017 г. /09:30 - 16:00 ч./ -  София: Бул. Васил Левски \r\nНа 13.12.2017 г. /09:00 - 16:00 ч./ -  София: Васил Левски, Г. С. Раковски, Граф Игнатиев, Гургулят/Т. Киркова В. Благо/, Данте, Евлоги Георгиев, Любен Каравелов, Патриарх Евтимий, Проф. Фритьоф Нансен, Хан Крум \r\nНа 14.12.2017 г. /09:00 - 16:00 ч./ -  София: 6-ти Септември, Васил Левски, Г. С. Раковски, Граф Игнатиев, Данте, Евлоги Георгиев, Любен Каравелов, П. Берон, Патриарх Евтимий, Проф. Фритьоф Нансен, Хан Крум, Христо Белчев \r\nНа 14.12.2017 г. /09:30 - 16:00 ч./ -  София: Юри Венелин \r\nНа 15.12.2017 г. /09:00 - 16:00 ч./ -  София: 6-ти Септември, Васил Левски, Г. С. Раковски, Граф Игнатиев, Гургулят/Т. Киркова В. Благо/, Данте, Евлоги Георгиев, Любен Каравелов, П.  Берон, Патриарх Евтимий, Фритьоф Нансен, Хан Крум, Христо Белчев \r\nНа 15.12.2017 г. /09:30 - 16:00 ч./ -  София: Патриарх Евтимий   \r\nНа 13.12.2017 г. /09:30 - 16:00 ч./ -  София: 2-ра /Кв. Мал. Долина-Студентски Град/, 4-та кв. Мал. Долина/Студентс, 5-та кв. Мал. Долина/Студентс, 6-та кв. Мал. Долина/Студентс, 7-ма кв. Мал. Долина/Студентс, 8-ма /Кв. Мал. Долина-Студентски Град/, Климент Охридски, Константин Муравиев, М. Малинова Долина-Изток, Малинова Долина, Станимир Станимиров \r\nНа 13.12.2017 г. /10:00 - 11:00 ч./ -  София: Г. М. Димитров, Проф. Георги Златарски/454-Т, Симеоновско Шосе/Вол. Шосе/ \r\nНа 11.12.2017 г. /12:00 - 14:00 ч./ -  София: Ген.  Скобелев", "date": "2017.12.08", "title": "Възможни са временни прекъсвания на електрозахранването на територията на София за периода 11 – 15 декември"}
{"url": "http://www.focus-news.net/news/2017/12/08/2465327/veliko-tarnovo-publichno-obsazhdane-za-badeshtoto-prednaznachenie-na-terena-na-bivshite-kazarmi-shte-se-provede-v-svishtov.html", "text": "Публично обсъждане за бъдещото предназначение на придобитата от община Свищов собственост върху територията на бившето военно поделение 26410, кoетo ce нaмиpa нa yл. „33-ти Свищoвcки пoлк“, ще се проведе в гpaдa, съобщиха от пресцентъра на Община Свищов. Обсъждането ще се състои на 18 декември от 17.30 часа в Зала 1 на Община Свищов. Общинското ръководство кани всички заинтересовани граждани, фирми, представители на бизнеса, специалисти в областта на логистиката и инвестициите,  инвеститори, неправителствени организации и представители на различни институции на среща, касаеща бъдещето на общината. Целта на общественото обсъждане е, чрез разумни и законосъобразни предложения от страна на гражданите и конструктивен диалог с тях, да се стигне до изграждане на концепция за бъдещо развитие и устройство на територията на бившето военно поделение 26410 и преустройството му в индустриален парк.", "date": "2017.12.08", "title": "Велико Търново: Публично обсъждане за бъдещото предназначение на терена на бившите казарми ще се проведе в Свищов"}
{"url": "http://www.focus-news.net/news/2017/12/08/2465328/gazeta-express-prezidentat-na-kosovo-iska-balkanskite-strani-da-vlyazat-paketno-v-es.html", "text": "Президентът на Косово Хашим Тачи взе участие в Международната конференция за засилване на интеграцията на Балканите, организирана от българското правителство, на която присъстваха лидерите на страните от Западните Балкани и изпълнителният директор на Световната банка Кристалина Георгиева, пише албанското електронно издание за Косово Gazeta Express.\r\nЛидерите са обсъдили въпроси от сферата на регионалното сътрудничество и динамизма на интеграционните процеси на балканските държави и ЕС. Друга основна тема на конференцията е била подобряването на транспортната мрежа на Балканите. \r\nКосовският президент Тачи заяви, че страните от Западните Балкани трябва да получат ясна перспектива за присъединяване към ЕС и че Брюксел трябва да приеме геостратегически подход към региона. „Страните от Западните Балкани трябва да влязат блоково в ЕС, за да се осигури дългосрочният мир и просперитета на региона“, подчерта той. \r\nВ петък, косовският лидер ще проведе двустранна среща с българския президент Румен Радев, на която двамата ще обсъдят възможностите за задълбочаване на сътрудничеството между двете страни.\r\nПревод и редакция:", "date": "2017.12.08", "title": "Gazeta Express: Президентът на Косово иска Балканските страни да влязат пакетно в ЕС"}
{"url": "http://www.focus-news.net/news/2017/12/08/2465329/api-vazstanoveno-e-dvizhenieto-po-pat-iii-514-gorna-oryahovitsa-arbanasi-veliko-tarnovo.html", "text": "Възстановено е движението по път III-514 Горна Оряховица - Арбанаси - Велико Търново. Това съобщиха от пресцентъра на Агенция „Пътна инфраструктура”.", "date": "2017.12.08", "title": "АПИ: Възстановено е движението по път III-514 Горна Оряховица - Арбанаси - Велико Търново"}
{"url": "http://www.focus-news.net/news/2017/12/08/2465330/zdravka-chimeva-spetsialist-v-oblastta-na-organiziranite-pochivki-povecheto-studenti-individualno-organizirat-patuvaniyata-si-za-studentskiya-praznik.html", "text": "Повечето студенти индивидуално организират пътуванията си за студентския празник. Това каза за Радио „Фокус“ – Пирин Здравка Чимева, специалист в областта на организираните почивки от област Благоевград. По думите ѝ към днешна дата вече няма големи пътувания на групи от по 50 – 100 човека с автобуси, както се е правило преди години. „Сега студентите пътуват в групи от по 10 – 15 човека, в зависимост от превозните средства, с които разполагат. От хотелиерите, с които разговарях последни дни разбрах, че за днешния 8 декември са направени много резервации на групи от по най-много 20 човека“, каза още Чимева. Специалистът добави, че тъй като пътуванията за празника са индивидуално организирани, трудно може да се даде точна статистика за това колко младежи, как и къде ще пътуват.\r\nЛивия НИНОВА", "date": "2017.12.08", "title": "Здравка Чимева, специалист в областта на организираните почивки: Повечето студенти индивидуално организират пътуванията си за студентския празник"}
{"url": "http://www.focus-news.net/news/2017/12/08/2465331/vitsepremierat-krasimir-karakachanov-ot-1-yanuari-2018-g-voennosluzheshtite-shte-poluchat-uvelicheniya-na-vaznagrazhdeniyata-v-ramkite-na-10-11.html", "text": "От 1 януари  2018 г. военнослужещите ще получат увеличения на възнагражденията в рамките на 10-11%. Това каза пред журналисти вицепремиерът и министър на отбраната Красимир Каракачанов, предаде репортер на Агенция „Фокус“. Каракачанов обясни, че днес се е срещнал с премиера Бойко Борисов и са дискутирали редица теми. „Министерство на отбраната и Въоръжените сили имат немалко проблеми и за съжаление немалка част от тях са свързани с пари“, каза Каракачанов. По думите му една от темите на разговор с министър-председателя са били военните самолети „Спартан“. Министърът на отбраната поясни, че тези самолети имат своя ресурс и след това трябва да се направи договор за тяхната поддръжка. „Премиерът държи да се намери решение, т.е. да се отиде към сключване на договор. Ние сме водили вече разговори. Имаме определени виждания по отношение на офертата. Другото, на което държи премиерът, е в следващата година да се отделят необходимите средства за ремонт на казармите, т.е. на помещенията, в които работят или живеят нашите военнослужещи“, коментира Каракачанов. Той поясни, че една част средствата за ремонт на казармите са включени в бюджета, а друга - не. \r\nДеница КИТАНОВА", "date": "2017.12.08", "title": "Вицепремиерът Красимир Каракачанов: От 1 януари 2018 г. военнослужещите ще получат увеличения на възнагражденията в рамките на 10-11%"}
{"url": "http://www.focus-news.net/news/2017/12/08/2465332/sergey-stanishev-za-vota-na-nedoverie-kam-pravitelstvoto-nikoe-predsedatelstvo-ne-mozhe-da-spre-normalniya-politicheski-zhivot-v-edna-strana.html", "text": "Никое председателство не може да спре нормалния политически живот в една страна. Това каза на брифинг евродепутатът и президент на ПЕС Сергей Станишев във връзка вота на недоверие към българското правителство от опозицията, предаде репортер на Агенция „Фокус“. „Това е въпрос на тактика на групата. Оценка на тактически въпрос не давам. Никое председателство не може да спре нормалния политически живот в една страна. По време на председателството е най-добре държавата на нацията да бъде фокусирана върху постигане на резултати“, заяви Станишев. \r\nЗа съставянето на правителство в Германия той коментира, че нямат намерение да се месят. „Партията добре разбира своята отговорност и пред Германия, и пред Европа. И от нашето семейство сме убедени, че едно германско правителство със социалисти ще бъде много по-добро от германско правителство без социалисти. Либералите в Германия сега са крайни неолиберали“, посочи той и уточни, че искат да видим силна. „Ще следим много внимателно този процес, но крайното решение ще си го вземат те. Много е важно Европа и европейската тематика поставена на първо място. На първо място за първи път беше Европа. Всички опции за правителство са на масата. Вариантите за предсрочни избори не се изключват, както и правителство на малцинството. Не може да се гадае. Прекалено е сложно и еднозначно. Минимум до края на март. Това е фактор, който влияе върху процесите и ускоряването на разговорите“, заяви Станишев. \r\nЗа влизането на България в Шенген той посочи, че това, което се случва с България е скандално. „Трябва да кажем, че не приемаме да сме третирани като втора ръка. Не може да допускаме да ни третират така. Това е антиевропейско“, каза още Сергей Станишев. \r\nЛюба АЛЕКСИЕВА", "date": "2017.12.08", "title": "Сергей Станишев за вота на недоверие към правителството: Никое председателство не може да спре нормалния политически живот в една страна"}
{"url": "http://www.focus-news.net/news/2017/12/08/2465333/prof-rumen-gechev-bsp-iskame-da-vidim-kakvo-pravim-s-dalga-zashtoto-drugi-strani-izpolzvat-chast-ot-darzhavniya-dalg-za-da-si-stimulirat-ikonomikata.html", "text": "Искаме детайлно разискване по въпроса за управлението на държавния дълг на България и неговото обвързване с българската икономика. Това заяви народният представител от ПГ на „БСП за България“ проф. Румен Гечев от парламентарната трибуна, съобщиха от пресцентъра на БСП. Според него дългът на България продължава да бъде в разумни граници, но той е два пъти по-висок от преди две години. Той е на мнение, че има влошаване на други детайлни показатели на дълга. „Искаме да видим какво правим с дълга, защото други страни използват част от държавния дълг, за да си стимулират икономиката“, коментира депутатът. Проф. Гечев обясни, че показателите, свързани с държавния дълг имат съществено отношение за текущото и бъдещото състояние на финансовата система на страната и на нейното икономическо развитие. „По-голямата част от държавния фискален резерв се намира на депозит в БНБ. Този резерв е почти три пъти по-голям от изискуемия, но каква е доходността от тези депозити за Министерството на финансите, за бюджета на България. Тези 11 млрд. лв. колко носят като приходи, защото разходите са около 2-3% плащания по лихвите на новите заеми“, подчерта народният представител. По неговите думи ГЕРБ не изпълняват бюджета в разходната част и припомни, че в парламента са били гласувани 1.3 млрд. лв. за превъоръжаване на българската армия. „Те не са направени, но управляващите ги отчитат като увеличение на фискалния резерв и съответно намаляване на необходимостта от приемане на нови заеми. Освен това не са изпълнили Закона за бюджета по отношение на капиталовите разходи“, каза още той. По неговите думи бедна България финансира бюджетните дефицити на развитите страни от ЕС. „Тези депозити не стоят в мазето на БНБ – фискалният и валутният резерв на България основно отиват в държавни ценни книжа в Германия, Франция, Италия и други страни“, обясни проф. Гечев и попита: „Защо ние поддържаме три пъти по-висок фискален резерв от минималния, защо прехвърляме парите на българските данъкоплатци да финансираме бюджетните дефицити, които отиват, в т.ч. и публично-частно партньорство и инвестиции, в тези страни, а ние поемаме само лихвите и загубите?“", "date": "2017.12.08", "title": "Проф. Румен Гечев, БСП: Искаме да видим какво правим с дълга, защото други страни използват част от държавния дълг, за да си стимулират икономиката"}
{"url": "http://www.focus-news.net/news/2017/12/08/2465334/kyustendil-v-tretiya-den-ot-mezhdunarodnata-konferentsiya-za-parvata-svetovna-voyna-uchastnitsite-razglezhdat-znakovi-istoricheski-mesta-v-kyustendil-i-regiona.html", "text": "В третия ден от Международната конференция за Първата световна война участниците разглеждат знакови исторически места в Кюстендил и региона. Това каза пред Радио „Фокус” – Кюстендил главен асистент д-р Ангел Джонев, историк в Регионален исторически музей – Кюстендил. По думите му участниците в научната конференция са включени в един опознавателен маршрут, който е примерен и представя знакови места в Кюстендил и региона, свързани с Първата световна война. „В маршрута са включени сградата на Община Кюстендил, която е била Главна квартира на българската армия, както и паметници и паметни знаци. Включено е и посещение на храм-костницата в кюстендилското село Гюешево”, каза Ангел Джонев. Международната научна конференция „Първата световна война на Балканите и участието на България в нея през 1917 г.“ се провежда под патронажа на председателя на Националния комитет за отбелязване на 100-годишнината от Първата световна война. Организатори са Институт за исторически изследвания – БАН, Община Кюстендил, Регионален Исторически музей – Кюстендил и Македонски научен институт.\r\nВенцеслав ИЛЧЕВ", "date": "2017.12.08", "title": "Кюстендил: В третия ден от Международната конференция за Първата световна война участниците разглеждат знакови исторически места в Кюстендил и региона"}
{"url": "http://www.focus-news.net/news/2017/12/08/2465335/ministar-krasimir-valchev-mobilnite-ekipi-za-privlichane-na-otpadnali-ot-uchilishte-detsa-sa-obikolili-162-hil-adresa-i-sa-varnali-17-297-uchenitsi.html", "text": "Мобилните екипи за привличане на отпаднали от училище деца са обиколили 162 хил. адреса и са върнали 17 297 ученици. Това заяви министърът на образованието и културата Красимир Вълчев, която в рамките на парламентарния контрол даде информация за създадените мобилни екипи за привличане на отпаднали от училище деца. По думите на министър Вълчев областите с най-много отпаднали от училище деца са Габрово, Смолян и Враца, а най-много ученици са върнати в системата на образованието от областите Пловдив, Сливен, Стара Загора и София. „Сведения, че децата се намират в чужбина, са събрани за 52% от обходените адреси. Няма информация за местонахождението на 14% от търсените деца и ученици”, уточни просветният министър и поясни, че като основна причина за отпадането на ученици от училище се откроява т. нар. ранни бракове. „Проведохме среща с главния прокурор и предстоят още разговори с прокуратурата за изграждане на механизъм, чрез който да се противопоставим на това явление”, заяви министър Вълчев.\r\nИван ЛАЗАРОВ", "date": "2017.12.08", "title": "Министър Красимир Вълчев: Мобилните екипи за привличане на отпаднали от училище деца са обиколили 162 хил. адреса и са върнали 17 297 ученици"}
{"url": "http://www.focus-news.net/news/2017/12/08/2465336/vazmozhni-sa-vremenni-prekasvaniya-na-elektrozahranvaneto-na-teritoriyata-na-sofiya-oblast-za-perioda-11-15-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други, съобщиха от пресцентъра на дружеството. Успешната реализация на тези мерки налага кратковременни прекъсвания на електрозаxранването.\r\nВъв връзка с осъществяване на посочените по-долу планирани прекъсвания на електрозаxранването на територията на София област за периода 11 – 15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заxранване за част или всички засегнати клиенти и последващо включване на съоръженията, върxу които са извършвани планирани дейности.   \r\nНа 11.12.2017 г. /13:00 - 16:00 ч./ -  Божурище: Бор, Витоша, Георги С. Раковски, Девети Май, Дружба, Европа, Европа, Жилища, Жилища, Заимов, Иван Вазов, Мура, Пирин, Пролет, УПИI, кв.  76, УПИIII-Общ. , кв. 19, Хан Аспарух, Христо Ботев \r\nНа 12.12.2017 г. /09:00 - 12:00 ч./ -  Храбърско \r\nНа 12.12.2017 г. /10:00 - 14:00 ч./ -  Божурище: Бор, Витоша, Девети Май, Европа, Жилища, Мура, Пирин, Пролет, УПИI, кв.  76, УПИIII-Общ. , кв. 19, Хан Аспарух \r\nНа 12.12.2017 г. /13:00 - 16:00 ч./ -  Храбърско: УПИ-2-Кв. 20    \r\nНа 11.12.2017 г. /08:30 - 10:00 ч.; 15:00 - 15:15 ч./ -  Ботевград: Армеец, България, Витиня, до Сграда ТКЗС, Зелин-Д-Р Асен Златаров, Курорт Зелин, Литаковско Шосе, Парка, Павилион, Пик, Саранск, Цар Освободител \r\nНа 11.12.2017 г. /08:30 - 10:00 ч.; 15:00 - 15:15 ч./ -  Врачеш: Александър Стамболийски, Ален Мак, Баба Вида, Баба Тонка, Бела, Бор, Будиовград, Бузлуджа, Васил Левски, Витиня, Възраждане, Гео Милев, Георги Бенковски, Горски Пътник, Гурко, Дунав, Еделвайс, Захари Стоянов (Петър Янков, Зеленград, Ивайло, Иван Вазов, Иглика, Извор, Извън Регулация до С.  Врачеш, Калето, Кирил и Методий, Кокиче, Кольо Видин, Люляк, Майстор Вуно Марков, Малчика, Манастирска, Мургаш, Оборище, Околчица, Опълченска (Яташка), Орлово Гнездо, Освобождение (9-ти Септемвр, Отец Пайсий, Патриарх Евтимий (Д. Гълъбов, Плиска, Победа, Преслав, Първенец, Първи Май, Радовец, Райна Княгиня (Вела Пеева), Розова Долина, Севаст Огнян (Партизанска), Синчец, Славейков (Васил Коларов), Софрони Врачански, Стара Планина, Страншки Рът, Съединение (Рада Докова), Съединение (Радка Докова), Теменуга, Трети Март (Иван Гълъбов), Хан Аспарух, Христо Ботев, Цар Иван Шишман (М. Найденов, Цар Освободител( 17 Ятаци), Цар Самуил (М.  Найденова), Чешкоград, Шипка, Явор, Ягода, Ясен \r\nНа 11.12.2017 г. /08:30 - 10:00 ч.; 15:00 - 15:15 ч./ -  Горно Камарци \r\nНа 11.12.2017 г. /08:30 - 15:15 ч.; 08:30 - 10:00 ч.; 15:00 - 15:15 ч./ -  Литаково: 3ти Март, Антон Младенов, Архангела (Петко Буковански, Баба Тонка (Баба Кула), Бачо Киро, Боговина, Бойчо Огнянов, Брезовица, Бузлуджа, Васил Левски, Велчова Завера (Илия Шопов), Воденицата, Вуто Койчев, Възраждане, Възход, Вълчи Град, Генерал Клод, Генерал Похитонов, Гено Люташки (Вацо Люташки), Георги Бенковски (Г. Димитро, Георги Раковски (Д. Терзийск, Димитър Икономов, Дядо Иван (Ванюша), Една Българка (М. Найденова, Иван Вазов (Ангел Миновски), Илия Монев, Калето (Сашка), Кап. Тодор Тодоров, Кирил и Методи, Кирил Стаменов, Коцо Докуленски, Кочо Честименски (М. Найдено, Любен Каравелов, Люто Войвода, Майор Томпсън, Малина, Младен Пеьов, Мургаш, Наум Янев, Начо Иванов, Незабравка (Партизанска), Оборище, Опълченска, Павел Бързашки, Парцел V-41, кв. 9 Къща, Петко Войвода (Дичо Петров), Петко Иковски, Петко Мицовски, Писана, Победа, Поп Христо Дойчев, Пречеста, Просвета, Светлина, Свобода, Спас Соколов, Станковска Курия, Стара Планина (Кам.  Първенс, Столетов, Страцин (Кост.  Буковански), Тодор Каблешков (Н. Маринов), Христо Ботев, Шести Септември (9-ти Iх), Шипка, Юри Гагарин \r\nНа 11.12.2017 г. /09:00 - 12:15 ч./ -  Ботевград: Незнайният Войн, Освобождение, Седемнайсти Ноември, Трети Март    \r\nНа 12.12.2017 г. /08:45 - 09:15 ч.; 15:45 - 16:15 ч./ -  Горна Малина: 101, Блокове;\r\n Макоцево: В. З.  Овче Бърдо Имот №219, Местност Крушака, Местност Овчо Бърдо, Овче Бърдо, Овчо Бърдо, ПИ 093013, ПИ 385 Кад. Район 232, ПИ 463 Кад. Р. 232 М. Овче Бърдо, УПИII-49, кв. 3, УПИХII -176 кв.  31; Негушево: 068010, VIII-3 кв. 2 Спирка Негушево, Имот 000718 Км 36+961, общ. Горна Малина, п-л XVI-27, кв. 3, УПИVі-76, кв. 11, УПИXI-185, кв.  18, УПИІі-16, кв. 2, УПИХVIII-195, кв. 18, УПИХІV-157, кв. 18, Упи-87; Осоица: М. Мандрите-Катлъка; Саранци: Iх-42,Кв. 7, Іх-95,Кв15, Божанчеви Ливади, УПИІ кв. 37; Чеканчево: II-289, кв. 32, VI-296 кв. 25, П-Л Х-373, кв. 35, П-Л ХVІІ, Им. Пл. №317, кв. 24, УПИХХ-246, Кв. 11;\r\nНа 12.12.2017 г. /09:45 - 12:15 ч./ -  Горна Малина    \r\nНа 11.12.2017 г. /09:00 - 09:30 ч.; 09:15 - 16:15 ч.; 16:00 - 16:30 ч./  на 12.12.2017 г. /09:00 - 10:00 ч.; 15:00 - 16:00 ч./ -  Столник \r\nНа 11.12.2017 г. /09:00 - 09:30 ч.; 16:00 - 16:30 ч./  на 12.12.2017 г. /09:00 - 10:00 ч.; 09:00 - 16:00 ч.; 15:00 - 16:00 ч./ -  Горна Малина \r\nНа 11.12.2017 г. /09:00 - 09:30 ч.; 16:00 - 16:30 ч./  на 12.12.2017 г. /09:00 - 10:00 ч.; 15:00 - 16:00 ч./ -  Горно Камарци: УПИ VI-61 кв.  11, УПИVI-38, кв. 7;\r\n Долно Камарци: VIII-9 кв. 7, Вилна зона, Жп Гара, П-Л І-160,Кв. 8, Седма, ТП Център, Трета, ХIII-108 кв. 14, Четвърта; Негушево: УПИ9 - 020019; Осоица: 10, 33-та, III-271 кв. 37, XI-400 Вилна зона, XXV-256, общ. Горна Малина, П-Л III-276, кв. 37, П-Л VI-137, кв. 1, Парцел VIII От кв. 53 В. З.  Осоица, Парцел Vі-54, кв. 28, УПИIV-249, кв. 22, УПИXI-317, кв. 39, УПИХ-404 Кв 1, УПИХIII-373,Кв. 34; Саранци: 000020 По Квс; Стъргел: Имот 024027, Парцел ІІ-269, кв. 39, Упи, УПИI-390, кв. 47, УПИV-467, кв. 30, УПИVII-309, кв. 52, УПИVІ-275, кв. 39;   \r\nНа 11.12.2017 г. /08:00 - 16:15 ч./  на 12.12.2017 г. /08:00 - 16:15 ч./  на 13.12.2017 г. /08:00 - 16:15 ч./  на 14.12.2017 г. /08:00 - 16:15 ч./  на 15.12.2017 г. /08:00 - 16:15 ч./ -  Лъга    \r\nНа 11.12.2017 г. /10:00 - 12:15 ч./ -  Ихтиман: Извън Регулация/Ам Тракия/ \r\nНа 12.12.2017 г. /10:00 - 10:45 ч.; 14:45 - 15:15 ч./ -  Живково, общ.  Ихтиман \r\nНа 12.12.2017 г. /10:00 - 10:45 ч.; 14:45 - 15:15 ч./ -  Ихтиман: Алеко Константинов, Александър Стамболийски, Антим Първи, Арх. Генадий Ихтимански, Баба Вида, Васил Левски, Вражебъра, Ген. Столетов, Генерал Гурко, Генерал Шувалов, Гео Милев, Георги Бенковски, Георги Раковски, Горски Разсадник, Гьончо Белев, Димитър Попов, Димитър Ралов, Димчо Дебелянов, Екзарх Йосиф, Елин Пелин, Захари Стоянов, Ивайло, Иван Вазов, Иван Шишман, Извън Регулация, Йордан Цонев, Калето, Кирил и Методи, Кочиово, Крали Марко, Кръста, Любен Каравелов, Македония, Малчика, Марин Дринов, Местност Чикийца, Околовръстна, Опълченска, Оташлия, Отец Паисий, Панайот Волов, Парчевич, Пейо Яворов, Пенчо Славейков, Пеньо Пенев, Петко Михов, Петър Берон, Полковник Борис Дрангов, Предгарова, Преслав, Сан Стефано, Свети Климент Охридски, Свети Патриарх Евтимий, Свети Софроний Врачански, Сергей Румянцев, Средна Гора, Станоя Балабанов, Стефан Стамболов, Стипон, Тракия, Траянова Врата, Трети Март, Хан Крум, Хан Кубрат, Хан Тервел, Хелице, Цар Калоян, Цар Освободител, Цар Самуил, Царчино, Шести Септември, Шипка \r\nНа 12.12.2017 г. /10:00 - 14:45 ч./ -  Ихтиман: Антим Първи, Арх. Генадий Ихтимански, Васил Левски, Георги Раковски, Ивайло, Кирил и Методи, Околовръстна, Парчевич, Преслав, Свети Климент Охридски, Тракия, Цар Калоян, Цар Самуил, Шипка \r\nНа 13.12.2017 г. /09:45 - 10:00 ч.; 16:00 - 16:15 ч./ -  Белица, общ.  Ихтиман: Махала Барата, Махала Бойчиновци, Махала Горобий, Махала Градеж, Махала Гроздьовци, Махала Средищна, Махала Суевци, Махала Широки Рът, Махала Шуглеовци, УПИVІІ кв. 8; Ботевград: Хан Крум;\r\n Бузяковци: Заевица, Махала Поповци, УПИIII-186 кв.  17а; Вакарел: Махала Драгиовци, п-л Х, кв. 11 М. Бърдо; Джамузовци; Пановци: 22 \r\nНа 13.12.2017 г. /09:45 - 16:00 ч./ -  Вакарел: п-л Х, кв. 11 М. Бърдо \r\nНа 13.12.2017 г. /09:45 - 16:00 ч.; 09:45 - 10:00 ч.; 16:00 - 16:15 ч./ -  Бърдо: УПИ№113 кв. №25а \r\nНа 13.12.2017 г. /09:45 - 16:00 ч.; 09:45 - 10:00 ч.; 16:00 - 16:15 ч./ -  Мечковци: УПИVIII-89, кв. 3 \r\nНа 14.12.2017 г. /09:45 - 10:15 ч.; 09:45 - 16:00 ч.; 16:00 - 16:15 ч./ -  Веринско: 000182, Ул. 13, УПИIX-23, кв. 13, УПИIII-124, кв. 6, УПИХVІІ-131, кв. 6 \r\nНа 14.12.2017 г. /09:45 - 10:15 ч.; 09:45 - 16:00 ч.; 16:00 - 16:15 ч./ -  Ихтиман: Автомагистрала Тракия, Извън Регулация/Ам Тракия/, ПИ 007083 М. Царчино    \r\nНа 12.12.2017 г. /11:30 - 12:30 ч. по искане на \"ЕСО\" ЕАД/ -  Гуцал: IV Вк. 3а; Долна Баня: Александър Стамболийски, Бистришка, Божур, Бор, Бреза, Бук, Витан Витанов, Георги Бенковски, Детелина, Димитър Благоев, Димчо Дебелянов, Дружба, Елин Пелин, Здравец, Ибър, Иглика, Йордан Йовков, Кокиче, Крали Марко, Летище Долна Баня, Малиново Поле, Младост, Мура, Никола Вапцаров, Оборище, Павел Вежинов, Патриарх Евтимий, Райна Княгина, Рилска Вода, Рилско Шосе, Роза, Сергей Румянцев, Синчец, Трепетлика, Търговска, Хвойна, Христо Смирненски; Долна Василица; Костенец, общ.  Костенец: Боровец; Марица: 1-ва, 10-та, 11-та, 2-ра, 3-та, 4-та, 5-та, 6-та, 7-ма, 8-ма, 9-та, Ал. Стамболийски, Васил Коларов, Васил Стойчев, Георги Димитров, Илия Захов, Никола Тотев, Сотир Иванов, Стоимен Захов, Тодор Янакиев; Радуил: 1-ва, 10-та, 11-та, 12-та, 13-та, 2-ра, 3-та, 5-та, 6-та, 7-ма, 8-ма, 9-та, Б. Хаджисотиров, Бреза, В. Чапкънски, Васил Коларов, Васил Левски, Г. Зуйбаров, Г. Четвороженски, Георги Бенковски, Георги Димитров, Георги Раковски, Девети Май, Димитър Благоев, Дравска Епопея, Ибър, Ив. Вазов, Изгрев, Каменити Път, М. Дашин, Малина, Марица, Мария Капитанска, Маршал Жуков, Мир, Моловица, Н. Ангелков, Никола Боринаров, Никола Капитански, Никола Стамболийски, Оборище, Ореше, Отец Паисий, Панайот Волов, Пейо Яворов, Пенко Капитански, Петър Капитански, Пионерска, Победа, Сливнишка, Спортист, Стадиона, Станимарица, Станко Ангелов, Туювка, Христо Ботев, Юри Гагарин, Явор, Ягода; Самоков: 3-та; Долна Баня: VII-95,Кв. 17, Александър Стамболийски, Белмекенска, Бистришка, Васил Левски, Ведрина, Вилна зона, Георги Кирков, Георги С. Раковски, Деница, Димитър Благоев, Дружба, Дъб, Екзар Йосиф, Елин Пелин, Захари Стоянов, Ибър, Иван Вазов, Илинденско Въстание, Кирил и Методий, Клен, Курорт Долна Баня, Люляк, Малина, Маришка, Момина Сълза, Новодомска, Обиколен Път, Оборище, Опълченска, Отец Паисий, Павел Вежинов, Панайот Волов, Патриарх Евтимий, Пейо Яворов, Петко Славейков, Райко Даскалов, Рилска Вода, Рилско Шосе, Септемврийци, Спортна Слава, Тодор Каблешков, Търговска, УПИII кв. 83, Хан Аспарух, Христо Ботев, Христо Смирненски, Цанко Церковски, Явор, Ягода, Яне Сандански, Ясен;\r\nНа 13.12.2017 г. /09:00 - 10:00 ч. по искане на \"ЕСО\" ЕАД; 11:30 - 12:30 ч. по искане на \"ЕСО\" ЕАД; 15:30 - 16:30 ч./ -  Горна Василица: Махала Нова, Махала Гледжова, Махала Нова, Махала Пердова, Нова, Пердова; Долна Баня: Търговска; Костенец, общ.  Костенец:Василишка; Очуша: Мах. Каменчанска, Мах. Кулева, Мах. Кьосева, Мах. Мартинска, Мах. Шатърска, Мах. Шехтова, УПИХV-39,Кв. 7; Подгорие: П-Л XIX, кв.  6, УПИХІV-174, кв. 20; Пчелин, общ.  Костенец: I-245 кв.  11, К. К.  Пчелински Бани/Хотел Виталис, Курорт Пчелински Бани, П-Л I-167, кв. 7, Пчелински Бани, Ул. Рила, УПИIII-3 кв.  1, УПИXII-270, Упи-425, кв. 1, ХХІІ-419;\r\nНа 13.12.2017 г. /09:00 - 10:00 ч.; 11:30 - 12:30 ч.; 15:30 - 16:30 ч. по искане на \"ЕСО\" ЕАД/ -  Горна Василица: 000147; Долна Василица: Махала Гьола; Момин Проход: Ален Мак, Бор, Борова Гора, Бряст, Венера, Гьолска, Детелина, Дрена, Дъбовица, Еделвайс, Княз Борис, Круша, Лале, Лоза, Луна, Мир, Мусала, Осика, Победа, Пчела, Радост, Ружа, Свежест, Славянска, Стара Планина, Сълзица, Тодор Ненчев, Топола, Трапезица, Траянови Врата, Трепетлика, Три Къщи, Христо Ботев, Цвят, Ягода;\r\nНа 14.12.2017 г. /13:00 - 14:00 ч. по искане на \"ЕСО\" ЕАД; 15:30 - 16:30 ч. по искане на \"ЕСО\" ЕАД/ -  Костенец, общ.  Костенец: Белмекен, Боровец, Василишка, Венетица, Иван Вазов, Искра, Кирил и Методий, Китка, Липа, Малина, Младежка, Морава, Нишава, Олимпиада, Очушница, Панайот Волов, Пердова, Петър Берон, ПИ 1928 Част От УПИV, кв. 90, Пролет, Пчелинска, Родопи, Синчец, Трети Март, Търговска, Цариградско Шосе, Янтра;\r\nНа 15.12.2017 г. /11:30 - 12:30 ч. по искане на \"ЕСО\" ЕАД/ -  Костенец, общ.  Костенец: Акация, Александър Стамболийски, Бачо Киро, Боровец, Бреза, Бузлуджа, Василишка, Върба, Екзарх Йосиф, Еледжик, Заря, Зорница, Иглика, Извор, Изгрев, Китка, Лайка, Липа, Люляк, Момина Сълза, Морава, Оборище, Очушница, Панайот Волов, Пердова, Перуника, Пчелинска, Райна Княгиня, Свети Георги, Стефан Караджа, Теменуга, Цар Калоян, Цариградско Шосе, Чайка, Шипка, Явор, Янтра, Ястребец \r\nНа 15.12.2017 г. /15:30 - 16:30 ч. по искане на \"ЕСО\" ЕАД/ -  Костенец, общ.  Костенец: VII-858, кв. 68, Акация, Белмекен, Боровец, Витоша, Екзарх Йосиф, Заря, Здравец, Зорница, Изгрев, Калинка, Константин Костенечки, Люляк, Марица, Момина Сълза, Оборище, Пирин, Рила, Самуил, Свети Георги, Славей, Средна Гора, Стадионна, Трапезица, Цар Симеон I, Цариградско Шосе, Чайка, Чучулига, Шипка, Ясен    \r\nНа 11.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Градец, общ.  Костинброд: УПИVі-225 кв. 30 \r\nНа 12.12.2017 г. /09:00 - 16:00 ч./ -  Градец, общ.  Костинброд: УПИVі-225 кв. 30, УПИVі-225 кв. 30 \r\nНа 11.12.2017 г. /09:00 - 12:00 ч./ -  Петърч: Атанас Гълъбов, Блато, Васил Левски, Вит, Витан, Витоша, Дунав, Камчия, Ком, Мир, Мусала, Пирин, Струма, Тополница, Шипка, Шопска Комуна    \r\nНа 11.12.2017 г. /10:15 - 10:30 ч.; 11:30 - 12:15 ч./ -  Антон: Александър Стамболийски, Бачо Киро, България, Европа, Здравец, Извън Регулация, Местност Тифула, Опълченска, Средна Гора, Съединение, Хан Крум, Цар Борис III \r\nНа 11.12.2017 г. /10:15 - 10:30 ч.; 10:15 - 11:30 ч.; 11:30 - 12:15 ч./ -  Копривщица: Борносузова, Васил Икономов, Вельо Врачев, Генерилото, Георги Бенковски, Георги Тиханек, Георги Тосунов, Гергьовден, Груйо Ценов, Димчо Дебелянов, Дончо Плачков, Иван Бората, Иван Келчев, Извън Регулация, Костадин Доганов, Косьовец, Любен Каравелов, М.  Попска Река - 4, Пи38558. 11. 499, Мангър Войвода, Марин Тодоров, Матея Кривиралчев, Местност Попадия, Местност Равна Поляна, Михаил Маджаров, Михаил Цицелков, Найден Попстоянов, Нешо Шабанов, Никола Гайтанеков, Панчо Мрънков, Патьо Млъчков, Петровден, Полковник Кесяков, Първа Пушка, Райна Кацарова (Бор), Райново Дере, Ралчо Войвода, Рашко Х. Стойчев, Стайко Филипов, Тодор Душанцалията, Тодор Каблешков, Тороманова, Хаджи Ненчо Палавеев \r\nНа 11.12.2017 г. /10:15 - 10:30 ч.; 11:30 - 12:15 ч./ -  Душанци: Акация, Ал. Стамболийски, Ален Мак, Бор, Борова Гора, Бреза, Бялата Вода, Васил Левски, Георги Пирдопски, Георги Салчев, Георги Стойчев, Дебелска, Димитър Пенев, Димитър Шопов, Душанска Комуна, Здравец, Иван Костадинов-Агронома, Извор, Извън Регулация, Извън Регулацията, Искро Нейчев, Кирил и Методий, Колибанска, Костадин Илиев, Куфарита, Летците, Люляк, Местност Спасови Могили, Мир, Момин Камък, Найден Кирилов, Никола и Делчо Черневи, Никола Койчев, Пейчо Станчев, Пета, Първа, Свети Георги, Свобода, Селище, Средна Гора, Станьо Добрев, Тодор Душанцалията, Тополница, УПИI-164,Кв. 15, Черковна, Юрий Гагарин \r\nНа 11.12.2017 г. /10:15 - 10:30 ч.; 11:30 - 12:15 ч./ -  Пирдоп: Еленско, Извън Регулация \r\nНа 11.12.2017 г. /10:15 - 11:30 ч./ -  Душанци: Акация, Ал. Стамболийски, Бор, Борова Гора, Бреза, Бялата Вода, Васил Левски, Георги Пирдопски, Георги Салчев, Георги Стойчев, Душанска Комуна, Здравец, Извор, Извън Регулация, Извън Регулацията, Искро Нейчев, Колибанска, Куфарита, Люляк, Найден Кирилов, Никола и Делчо Черневи, Никола Койчев, Пейчо Станчев, Пета, Свети Георги, Свобода, Средна Гора, Тодор Душанцалията, Тополница, Черковна, Юрий Гагарин \r\nНа 11.12.2017 г. /10:15 - 11:30 ч.; 10:15 - 10:30 ч.; 11:30 - 12:15 ч./ -  Челопеч: Александър Стамболийски    \r\nНа 11.12.2017 г. /08:00 - 16:15 ч./  на 12.12.2017 г. /08:00 - 16:15 ч./  на 13.12.2017 г. /08:00 - 16:15 ч./  на 14.12.2017 г. /08:00 - 16:15 ч./  на 15.12.2017 г. /08:00 - 16:15 ч./ -  Видраре: Махала Кленака, Махала Свин Дол, Махала Сечковци \r\nНа 11.12.2017 г. /08:00 - 16:15 ч./  на 12.12.2017 г. /08:00 - 16:15 ч./  на 13.12.2017 г. /08:00 - 16:15 ч./  на 14.12.2017 г. /08:00 - 16:15 ч./  на 15.12.2017 г. /08:00 - 16:15 ч./ -  Калугерово, общ.  Правец: Махала Свин Дол, Махала Трънето    \r\nНа 12.12.2017 г. /09:30 - 15:30 ч./ -  Говедарци: 15285. 11. 41, 15285. 4. 374, 15285. 9. 539, Александър Стамболийски, Байкал, Бисер, Бори Мечо, Борис Хаджисотиров, Братя Чакрини, Бреза, Буря, Васил Коларов, Васил Левски, Втора, Георги Димитров, Двадесет и Втора, Двадесет и Първа, Двадесет и Трета, Двадесет и Четвърта, Двадесета, Дванадесета, Девета, Девети Септември, Деветнадесета, Десета, Димитър Милушев, Доспей Махала, Дружба, Единадесета, Здравец, Златибор, Иглика, Искър, Канарче, Кирил и Методий, Кокиче, Крум Шуманов, Лакатица, Любчо Баръмов, М. Костова, Мальовица, Мечит, Мир, Октомври, Орловец, Осемнадесета, Осма, Отец Паисий, П-Л ХІІ-486, кв. 11, Петнадесета, ПИ 15285. 10. 114, Пионерска, Победа, Почивни Домове, Преспа, Първа, Първи Май, Ракета, Рилска Малина, Роза, Свобода, Седемнадесета, Славянска, Снежанка, Спортна, Стк Мальовица, Сълзица, Тринадесета, Труд, Христо Ботев, Четринадесета, Шеста, Шестнадесета, Юрий Гагарин, Ягода \r\nНа 11.12.2017 г. /08:45 - 10:00 ч.; 08:45 - 16:00 ч.; 15:00 - 16:00 ч./ -  Марица \r\nНа 11.12.2017 г. /08:45 - 10:00 ч.; 15:00 - 16:00 ч./ -  Самоков: Курорт Боровец \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Самоков: Йордан Йовков, Мальовица, Христо Смирненски, Цар Борис III \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч.; 09:30 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Самоков: България, Възраждане, Ихтиманско Шосе, Леон Крудов, Опълченска, Проф.  Васил Захариев \r\nНа 11.12.2017 г. /09:30 - 16:00 ч./ -  Самоков: Преспа, Самоково \r\nНа 12.12.2017 г. /09:15 - 16:00 ч./ -  Самоков: Бор, България, Възраждане, Генерал Раздишевски, Леон Крудов, Никола Корчев, Николай Николаевич, Опълченска, Освобождение, Спартак, Тридесети Декември, Христо Максимов, Шипка \r\nНа 12.12.2017 г. /09:30 - 15:30 ч./ -  Маджаре: УПИXI кв. 16 \r\nНа 12.12.2017 г. /09:30 - 15:30 ч./ -  Мала Църква: С.  Мала Църква, Община Самоков, УПИVI, кв.  30 /Пи 46276. 5. 429/ \r\nНа 14.12.2017 г. /09:30 - 11:00 ч.; 15:00 - 16:00 ч./ -  Самоков: Арда, Асен Карастоянов, Бор, Бреза, Велико Търново, Генади Шигорин, Генерал Гурко, Генерал Раздишевски, Генерал Столетов, Георги Сава Раковски, Граф Игнатиев, Грънчар, Димитър Димов, Еделвайс, Елица, Здравец, Зорница, Иван Доспевски, Иречек, Искър, Ихтиманско Шосе, Княз Дондуков, Кокиче, Латинка, Леон Крудов, Люляк, Македония, Марица, Мечит, Митр.  Доситей Самоковски, Незабравка, Неофит Бозвели, Никола Корчев, Николай Николаевич, Опълченска, Освобождение, Осогово, Плана Планина, Проф.  Васил Захариев, Рилски Скиор, Ружа, Софийско Шосе, Странджа, Тинтява, Тракия, Хан Омуртаг, Христо Зографски, Христо Йовевич, Христо Максимов, Христо Семерджиев, Шипка, Явор \r\nНа 14.12.2017 г. /09:30 - 16:00 ч./ -  Самоков: Бор, Бреза, Генади Шигорин, Генерал Раздишевски, Здравец, Зорница, Кокиче, Латинка, Леон Крудов, Люляк, Никола Корчев, Опълченска, Освобождение, Ружа, Странджа, Тинтява, Христо Максимов, Шипка, Явор \r\nНа 15.12.2017 г. /09:30 - 16:00 ч./ -  Самоков: Любомир Чакалов, Самоково, Ястребец   \r\nНа 12.12.2017 г. /10:00 - 16:00 ч./  на 13.12.2017 г. /10:00 - 16:00 ч./ -  Лесковдол: общ. Своге МТП Размерица \r\nНа 12.12.2017 г. /10:00 - 16:00 ч./  на 13.12.2017 г. /10:00 - 16:00 ч./ -  Своге: Воденицата \r\nНа 12.12.2017 г. /10:30 - 16:30 ч./  на 14.12.2017 г. /10:00 - 16:30 ч./ -  Бов, общ.  Своге: Дружба, Махала Криви Лаг, С. Бов МТП Скакля, Скакля \r\nНа 12.12.2017 г. /10:30 - 16:30 ч./  на 14.12.2017 г. /10:00 - 16:30 ч./ -  Заселе: III-150,Кв. 22, III-66, УПИXXVII-13, кв. 21 \r\nНа 12.12.2017 г. /10:30 - 16:30 ч./  на 14.12.2017 г. /10:00 - 16:30 ч./ -  Зимевица \r\nНа 11.12.2017 г. /09:30 - 14:00 ч./ -  Сливница, общ.  Сливница: Александър Стамболийски, Клокотница, Кочо Честименски, Михаил Георгиев Кенин, Оборище, Петко Славейков, Спартак, Три Уши \r\nНа 11.12.2017 г. /13:00 - 16:00 ч./ -  Сливница, общ.  Сливница: Гео Милев, Еделвайс, Искър, Хан Кубрат", "date": "2017.12.08", "title": "Възможни са временни прекъсвания на електрозахранването на територията на София област за периода 11 – 15 декември"}
{"url": "http://www.focus-news.net/news/2017/12/08/2465337/vitsepremierat-krasimir-karakachanov-za-samoletite-rafal-ako-nyamash-pari-da-si-remontirash-opela-ne-mechtaesh-za-mertsedes-s-klasa.html", "text": "Ако нямаш пари да си ремонтираш „Опела“, не мечтаеш за „Мерцедес“ S класа. Това каза пред журналисти вицепремиерът и министър на отбраната Красимир Каракачанов във връзка с управлението на френския боен самолет „Рафал“ от президента Румен Радев и в отговор на въпрос дали България може да има такъв самолет, предаде репортер на Агенция „Фокус“.  „Въпросът е дали имаш необходимите средства да си го позволиш, защото е скъп самолет“, коментира вицепремиерът. Каракачанов поясни, че самолет „Рафал“ струва около 100 млн. евро. „Няма да давам сравнение с други, чиято цена е  наполовина“, посочи вицепремиерът.  \r\nДеница КИТАНОВА", "date": "2017.12.08", "title": "Вицепремиерът Красимир Каракачанов за самолетите „Рафал\": Ако нямаш пари да си ремонтираш „Опела“, не мечтаеш за „Мерцедес“ S класа"}
{"url": "http://www.focus-news.net/news/2017/12/08/2465338/stara-zagora-forum-za-mladezhi-smyana-na-mestata-mladite-reagirat-initsiira-prez-yanuari-narodniyat-predstavitel-ot-gerb-radostin-tanev.html", "text": "Близо два месеца ще продължи форумът „Смяна на местата – младите реагират“, който народният представител от ГЕРБ - Стара Загора Радостин Танев организира за младежи над 17 години от старозагорска област. Това съобщиха от пресцентъра на ГЕРБ. Идеята на депутата е чрез интересни срещи, лекции и събития, да покаже на младите особеностите на местното и държавно управление, както и как \r\nда правят разлика между реалната политика и популизма, как да разпознават фалшивите новини, както и да придобият умения, полезни за бъдещото им професионално и личностно развитие.\r\n„Убеден съм, че младежите са необходима и неразделна част от процесите в държавата, на местно ниво това се вижда съвсем осезаемо“, каза Радостин Танев. „Чрез няколко различни модула, разпределени в почивните дни, за да бъде максимално удобно за младите хора, ще преминем заедно през различни обучения, лекции и игри, с които ще засилим интереса им към вземането на информирани решения, формиране на лидерски качества и други.  Развитието на града, на държавата, изобщо на света, задължително преминава през усъвършенстването и обучението на младите хора.Това дава устойчивост на обществото ни“, допълни народният представител.\r\nИнициативата ще започне със запознаване със структурите на местното самоуправление и принципите им на работа – община и общински съвет. Младежите ще имат възможност да обменят добри идеи с представители на \r\nместната власт, а една от игрите предвижда симулация на заседание на Общинския съвет – от дебатите в комисиите до гласуването на предложения. Подготвени са срещи и лекции с успешни млади лидери, които ще споделят своите стъпки към успех и реализация. Практическата част ще включи и обучения по протокол, писане на публична реч и поведение пред камера. Всеки участник ще има възможност да научи тънкостите при създаването на положителен публичен образ.\r\nВсеки, който има желание да се срещне с интересни хора, да натрупа знания, да бъде активна част от гражданското общество, може да се запише на адрес – smiana.na.mestata@gmail.com или дикректно с линк през \r\nстраницата във Фейсбук - Форум Смяна на местата – младите реагират (www.facebook.com/smiananamestata/) Крайният срок е 7 януари 2018 г.", "date": "2017.12.08", "title": "Стара Загора: Форум за младежи „Смяна на местата – младите реагират“ инициира през януари народният представител от ГЕРБ Радостин Танев"}
{"url": "http://www.focus-news.net/news/2017/12/08/2465339/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-pleven-za-perioda-11-15-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други, съобщиха от пресцентъра на дружеството. Успешната реализация на тези мерки налага кратковременни прекъсвания на електрозаxранването.\r\nВъв връзка с осъществяване на посочените по-долу планирани прекъсвания на електрозаxранването на територията на област Плевен за периода 11 – 15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заxранване за част или всички засегнати клиенти и последващо включване на съоръженията, върxу които са извършвани планирани дейности.  \r\nНа 13.12.2017 г. /08:30 - 16:00 ч./ -  Белене: България, Украина   \r\nНа 12.12.2017 г. /09:15 - 12:00 ч./ -  Гулянци: Ал Стамболийски, В. Петлешков, Иван Асен II, Кирил и Методий, Милин Камък, Хаджи Димитър, Хан Крум, Христо Ботев, Цанко Церковски \r\nНа 13.12.2017 г. /09:15 - 14:15 ч./ -  Милковица: Априлов, Арда, Витоша, Ив Вазов, Изгрев, Люлин, Мусала, Осогово, Охрид, Пирин, Родопи, Сливница    \r\nНа 11.12.2017 г. /09:00 - 15:15 ч.; 15:15 - 15:30 ч./ -  Банкя, общ.  Столична: Връх Богдан;\r\n Горна Митрополия: Александър Стамболийски, Васил Априлов, Георги Бенковски, Димитър Благоев, Кирил и Методий, Люлин, Марагидик, Н. Й. Вапцаров, Неофит Рилски, Паисий, Раковски, Родопа, Сливница, Стара Планина, Христо Ботев, Христо Смирненски, Цар Иван Шишман, Ю. А. Гагарин, Янтра;\r\n Долна Митрополия: 057065, Ал Стамболийски, Алеко Константинов, Батак, Бузлуджа, Васил Друмев, Г. С. Раковски, Георги Бенковски, Георги Кочев, Заводска, Зърнобаза, Иван Вазов, Индустриална Зона, Лозарски Дол, Люлин, Местност Лозята, Оборище, Огоста, Панайот Волов, Пирин, Прогрес, Райко Даскалов, Св. Св. Кирил и Методий, Стефан Караджа, Стопански Двор, Странджа, Съединение, Трети Март, Хаджи Димитър, Хан. Аспарух, Цанко Церковски, Янтра;\r\nНа 11.12.2017 г. /09:00 - 15:15 ч.; 15:15 - 15:30 ч./  на 12.12.2017 г. /09:00 - 15:00 ч.; 15:00 - 15:30 ч./  на 13.12.2017 г. /09:00 - 15:00 ч.; 15:00 - 15:30 ч./  на 14.12.2017 г. /09:00 - 15:00 ч.; 15:00 - 15:30 ч./  на 15.12.2017 г. /09:00 - 15:00 ч.; 15:00 - 15:30 ч./ -  Тръстеник, общ.  Долна Митрополия \r\nНа 14.12.2017 г. /09:15 - 13:15 ч./ -  Тръстеник, общ.  Долна Митрополия: Баба Тонка, Вола, Волга, Ген Столетов, Георги Кочев, Гоце Делчев, Илинден, Митко Палаузов, Никола Доровски, Райна Княгиня, Сергей Румянцев, Средец, Хаджи Димитър, Шипка   \r\nНа 11.12.2017 г. /09:15 - 09:45 ч.; 11:30 - 12:00 ч./ -  Бъркач: І-445, Стр.  кв.  27, Александър Стамболийски, Анжело Димитров, Банска, В. И. Ленин, В. Коларов, Васил Левски, Васил Тодоров, Васил Цаков, Витоша, Въло Йотов, Георги Димитров, Димитър Благоев, Иван Вазов, Край Село, Местност Барата, Механизатор, Мусала, Н. Й. Вапцаров, Найден Американски, Никола Радев, Околовръстна, Партизанска, Пирин, Река Вит, Родопи, Рубин, Руски Път, Сибирска, Слави Алексиев, Средна Гора, Стара Планина, Стоян Едрев, Студенец, Христо Ботев, Цветан Спасов, Шипка; Градина, общ.  Долни Дъбник: V-297, кв.  68/Стопански Двор/, Бачо Киро, В. Левски, Васил Априлов, Вит, Витоша, Вихрен, Георги Бенковски, Георги С Раковски, Иван Вазов, Кирил и Методий, Колю Фичето, Любен Каравелов, Марица, Морава, Мусала, Неофит Рилски, Опълченска, Осогова, Отец Паисий, Панайот Волов, Прага, Първи Май, Рила, Симеон Василев, Стара Планина, Странджа, Тодор Каблешков, Хаджи Димитър, Христо Ботев, Шар Планина, Шипка; Дисевица: Волинска, Г. С. Раковски, Г. Томов, Девети Септември, Изгрев, Московска, С. Алексиев; Къртожабене: 000340 , М.  Каменец, Аврора, Александър Стамболийски, Барата, Батак, Васил Левски, Г. С. Раковски, Генерал Гурко, Георги Димитров, Кокиче, М-Ст Булин Дол, Местност Барата, Огнеборец, Орлица, Радецки, Ралица, Студенец, УПИII кв.  5, Христо Ботев, Цар Калоян, Цар Симеон, Чернялка; Къшин; Петърница: Александър Стамболийски, Арда, Босфора, Бузлуджа, Букурещ, В Левски, Васил Атанасов, Васил Коларов, Васил Кръстев, Велико Търново, Вит, Волга, Волгоград, Георги Бенковски, Георги Димитров, Георги Кирков, Гурко, Девети Септември, Димитър Димитров, Дунав, Еделвайс, Иван Генов Пеев, Иван Павлов Атанасов, Искър, Киев, Край Село, Лозарска, Маршал Толбухин, Месност Край Село, Местност Пангала, Москва, Мусала, Н. Хикмет, Оджовото, Опълченска, Осъм, Панайот Волов, Плачковска, Плевен, Плиска, Първи Май, Рила, Скобелев, Славия, София, Стара Планина, Стефан Караджа, Стопанска, Стоян Едрев, Студентска, Тунджа, Хаджи Димитър, Христо Ботев, Христо Смирненски, Цветан Спасов, Шейново, Шипка, Шумен; Плевен: Местн. Табакова Чешма, Местн. Табакова Чешма IV, Местност Табакова Чешма, Текийски Орман; Търнене: 10-ти Конгрес, 11-ти Конгрес, Ал. Стамболийски, В. Левски, Васил Априлов, Вит, Върбишка, Г. Бенковски, Г. Кирков, Ген. Скобелев, Ив. Митов, Ивайло, Кюнка, Л. Каравелов, Лато Лачев, Найден Рачев, Опълченска, Освобождение, П. Р. Славейков, Филип Тотю, Хаджи Димитрър, Хаджи Димитър, Хр Смирненски, Христо Ботев, Христо Смирненски, Цанко Церковски, Чернялка, Ю. А. Гагарин;\r\nНа 11.12.2017 г. /09:15 - 12:00 ч./ -  Петърница: Александър Стамболийски, Арда, Босфора, Бузлуджа, Букурещ, В Левски, Васил Коларов, Велико Търново, Вит, Георги Кирков, Девети Септември, Димитър Димитров, Дунав, Еделвайс, Иван Генов Пеев, Иван Павлов Атанасов, Край Село, Маршал Толбухин, Месност Край Село, Москва, Мусала, Н. Хикмет, Оджовото, Опълченска, Осъм, Плачковска, Плевен, Плиска, Рила, Славия, Стара Планина, Стефан Караджа, Студентска, Тунджа, Хаджи Димитър, Христо Ботев, Христо Смирненски, Цветан Спасов, Шейново;   \r\nНа 12.12.2017 г. /09:00 - 10:15 ч./ -  Бреница, общ.  Кнежа: Бачо Киро, Васил Коларов, Любен Каравелов, Струма, Цар Симеон I-ви, Янтра \r\nНа 12.12.2017 г. /10:00 - 11:15 ч./ -  Кнежа: Димитър Бутански, Кирил и Методий, Стефан Цанов \r\nНа 12.12.2017 г. /12:00 - 13:15 ч./ -  Кнежа: Христо Ботев \r\nНа 12.12.2017 г. /13:00 - 14:15 ч./ -  Кнежа: Батак, Бачо Киро, Васил Левски, Димитър Бутански, Митко Палаузов, Опълченска, Райна Княгиня, Шипка    \r\nНа 13.12.2017 г. /10:00 - 12:00 ч./ -  Левски, общ.  Левски  \r\nНа 11.12.2017 г. /08:00 - 16:30 ч./  на 12.12.2017 г. /08:00 - 16:30 ч./  на 13.12.2017 г. /08:00 - 16:30 ч./  на 14.12.2017 г. /08:00 - 16:30 ч./  на 15.12.2017 г. /08:00 - 16:30 ч./  на 16.12.2017 г. /08:00 - 16:30 ч./ -  Плевен: 12-ти Август, Акд. Й. Трифонов, Батак, Вит, Воден/Жк. Л. Мишев/, Георги Кочев, Георги Кочев, Георги Кочев, Дунав, Заря, Изток, Изток, Индустриална Зона, Искър, Магнолия, Молдавия, Момин Кладенец, Момин Кладенец, Осъм /Бала Баир/, Панайот Хитов, Русе/Д-Р Бешев/, Русе/Д-Р Бешев/, Стоян Михайловски, Чорлу, Шести Август \r\nНа 11.12.2017 г. /08:30 - 16:30 ч./  на 12.12.2017 г. /08:30 - 16:30 ч./  на 13.12.2017 г. /08:30 - 16:30 ч./  на 14.12.2017 г. /08:30 - 16:30 ч./  на 15.12.2017 г. /08:30 - 16:30 ч./  на 16.12.2017 г. /08:30 - 16:30 ч./ -  Бохот: 1-ви Май, Борис Шаранков, Боровец, Бузлуджа, Васил Левски, Ген. Столетов, Мусала, Никола Петков, Пирин, Радецки, Рила, Стамболийски, Стефан Караджа, Хаджи Димитър, Христо Ботев, Ю. А. Гагарин \r\nНа 11.12.2017 г. /08:30 - 16:30 ч./  на 12.12.2017 г. /08:30 - 16:30 ч./  на 13.12.2017 г. /08:30 - 16:30 ч./  на 14.12.2017 г. /08:30 - 16:30 ч./  на 15.12.2017 г. /08:30 - 16:30 ч./  на 16.12.2017 г. /08:30 - 16:30 ч./ -  Пелишат: Бузлуджа, Коста Златарев, Лом, Москва, Пирин, Пробуда, Рила, Сингур, Трифон Гърчев \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Коиловци: Братя Гъркови, Васил Априлов, Маршал Толбухин, Опълченска, Панайот Волов, Пенчо Славейков, Сергей Румянцев, Скобелев, Хаджи Димитър, Христо Ботев, Цветан Спасов, Чаталджа \r\nНа 11.12.2017 г. /09:00 - 16:15 ч./ -  Бохот: IV-860, Бачо Киро, Бенковски, Бузлуджа, Васил Левски, Дунав, Никола Петков, Петко Д. Петков, Радецки, Стамболийски, Стара Планина, Странджа \r\nНа 11.12.2017 г. /13:00 - 16:15 ч./ -  Бохот \r\nНа 11.12.2017 г. /13:00 - 16:15 ч./ -  Плевен: Местн. Кайлъка, Парк Кайлъка \r\nНа 12.12.2017 г. /09:00 - 16:00 ч./ -  Плевен: Индустриална Зона, Местн. Западна Идустриална Зона \r\nНа 12.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Пелишат: 17 Партизани, VIII кв.  5, Арда, Бенковски, Бузлуджа, Васил Левски, Вит, Въча, Гередава, Гривишкото, Гудима, Гурко, Димитър Благоев, Дунав, Иван Вазов, Коста Златарев, Кръстю Конов, Лом, Любен Вешков, Люлин, Малчика, Москва, Мусала, Общинска Мера, Одеса, Осъм, Отец Паисий, Охрид, Панайот Волов, Пелезо, Пирин, Победа, Пробуда, Раковски, Ресен, Рила, Сингур, Стопански Двор, Трети Март, Трифон Гърчев, Христо Ботев, Христо Кънчев, Цветан Спасов, Черешин Камък, Шейново, Шипка, Ю. А. Гагарин \r\nНа 13.12.2017 г. /09:00 - 09:30 ч.; 09:00 - 16:00 ч.; 15:30 - 16:00 ч./  на 14.12.2017 г. /09:00 - 09:30 ч.; 15:30 - 16:00 ч./ -  Брестовец: Александър Петров, Александър Стамболийски, Априлов, Бенковски, Бинка Парашкевова, Ген Тотлебен, Георги Кочев, Елин Пелин, Кв 83 Пи-IV+673, Лазар Генов, Ловешка, Любен Каравелов, Маршал Толбухин, Митко Палаузов, Младост, Освобождение, Петко Р Славейков, Пею Кр Яворов, Рила, Св. Св. Кирил и Методий, Скобелев, Стара Планина, Съединение, Тодор Първанов, Хаджи Димитър, Христо Ботев \r\nНа 13.12.2017 г. /09:00 - 09:30 ч.; 15:30 - 16:00 ч./  на 14.12.2017 г. /09:00 - 09:30 ч.; 15:30 - 16:00 ч./ -  Горталово: 071020- Местност Сушица, 078002, VI-87 кв. 3, Александър Стамболийски, Батак, Бинка Парашкевова, Бузлуджа, Витоша, Г. С. Раковски, Георги Димитров, Майор Горталов, Местност Дългата Пътека, Осогово, Райко Даскалов, Рила, Христо Ботев, Шипка, Ю. А. Гагарин \r\nНа 13.12.2017 г. /09:00 - 09:30 ч.; 15:30 - 16:00 ч./  на 14.12.2017 г. /09:00 - 09:30 ч.; 15:30 - 16:00 ч./ -  Ралево: 028006, Бачо Киро, Бинка Парашкевова, Васил Левски, Витоша, Георги Бенковски, Георги Димитров, Драва, Кирил и Методий, Клисура, М-та Стойковец, Мадан, Одрин, Партизанска, Пирин, Плевен, Преслав, Рила, Родопи, София, Стара Планина, Тумба, Тутракан, Хаджи Димитър, Христо Ботев \r\nНа 13.12.2017 г. /09:00 - 09:30 ч.; 15:30 - 16:00 ч./  на 14.12.2017 г. /09:00 - 09:30 ч.; 15:30 - 16:00 ч./ -  Тодорово, общ.  Плевен: Ал. Стамболийски, Баба Тонка, Батак, Беласица, Васил Левски, Вит, Витоша, Ген. Скобелев, Георги Бенковски, Георги Бешков, Дунав, Иван Вазов, Камен Христов, Кирил и Методий, Крали Марко, Любен Каравелов, Марица, Местността Край Село, Могилата, Оборище, Отец Паисий, Панайот Волов, Петко Костов, Пирин, Рила, Стара Планина, Стефан Караджа, Сторгозия, Упи-I, Хаджи Димитър, Христо Ботев, Цоню Матев, Шар Планина, Шейново, Шипка, Юнско Въстание \r\nНа 13.12.2017 г. /09:00 - 09:30 ч.; 15:30 - 16:00 ч./  на 14.12.2017 г. /09:00 - 16:00 ч.; 09:00 - 09:30 ч.; 15:30 - 16:00 ч./ -  Николаево, общ.  Плевен \r\nНа 14.12.2017 г. /08:00 - 14:00 ч. по искане на \"ЕСО\" ЕАД/ -  Плевен: Местн. Западна Идустриална Зона \r\nНа 14.12.2017 г. /09:00 - 16:00 ч./ -  Тодорово, общ.  Плевен: Баба Тонка, Вит, Георги Бенковски, Георги Бешков, Дунав, Иван Вазов, Кирил и Методий, Любен Каравелов, Местността Край Село, Панайот Волов, Упи-I, Христо Ботев, Шейново    \r\nНа 14.12.2017 г. /10:00 - 14:15 ч./ -  Койнаре: Ал Стамболийски, Антон Страшимиров, Беласица, Боримечката, В. Коларов, В. Левски, Витоша, Гео Милев, Девети Iх, Димитър Полянов, Дунав, К и Методий, Кл Охридски, Л. Димитрова, Мило Нанов, Милчо Симеонов, Н Вапцаров, Рила, Симеон Нинов, Тринадесета, Хаджи Димитър, Христо Ботев, Христо Смирненски \r\nНа 13.12.2017 г. /10:00 - 11:00 ч./ -  Реселец: Б Клен, Босилек, Г Поляна, Гробарска, Д Дачев, Дзс Комуна, Здравец, Иван Христов, Искър, Люляк, Могилата, Опанец, П Димитров, Пробуда, Свобода, Церовица \r\nНа 13.12.2017 г. /11:00 - 12:15 ч./ -  Червен Бряг: Антим, Залупен Кладенец \r\nНа 13.12.2017 г. /13:00 - 14:00 ч./ -  Червен Бряг: Антим, Васил Априлов, Г. С. Раковски, Княз Борис I, Любен Каравелов, Панайот Волов, Стоян Едрев, Тома Петков, Търговска, Християнска, Цар Калоян \r\nНа 13.12.2017 г. /14:00 - 15:15 ч./ -  Червен Бряг: Васил Левски, Г Бенковски, Ж. П. Фонд Жилища-Ж. П. Гара, Иво Попович, Искър, П. Р. Славейков, Паисий, Софроний Врачански, Тулча, Христо Ботев, Цар Асен Първи \r\nНа 15.12.2017 г. /10:00 - 14:15 ч./ -  Червен Бряг: Маркова Могила \r\nНа 15.12.2017 г. /10:00 - 14:15 ч./ -  Чомаковци: Г С Раковски.", "date": "2017.12.08", "title": "Възможни са временни прекъсвания на електрозахранването на територията на област Плевен за периода 11 – 15 декември"}
{"url": "http://www.focus-news.net/news/2017/12/08/2465340/pernik-direktorat-na-dgs-zemen-e-osvoboden-ot-dlazhnost-zaradi-losha-organizatsiya-pri-snabdyavane-na-naselenieto-s-darva-za-ogrev.html", "text": "Със заповед на директора на Югозападното държавно предприятие от днес се прекратява договорът за управление на директора на „ДГС Земен” инж. Пламен Мишев. Това съобщиха от пресцентъра на Югозападно държавно предприятие. До това решение се стигна заради лоша организация и пропуски при осигуряването на дърва за огрев за населението в района на дейност на териториалното поделение на ЮЗДП. При извършената проверка е установено, че жители на населени места са заплатили заявените от тях количества, които в продължение на близо три месеца не са доставени от горското стопанство.  Югозападното държавно предприятие пое ангажимент до 20 декември всички заплатени дърва за огрев да бъдат осигурени на домакинствата в района на „ДГС Земен”. За целта е създадена организация добивът да бъде извършен със собствени работници.", "date": "2017.12.08", "title": "Перник: Директорът на „ДГС Земен” е освободен от длъжност заради лоша организация при снабдяване на населението с дърва за огрев"}
{"url": "http://www.focus-news.net/news/2017/12/08/2465341/reuters-svetovnata-banka-shte-dade-200-miliona-dolara-za-proekti-v-regiona-na-zapadnite-balkani.html", "text": "Световната банка е готова да отдели до 200 милиона долара за проекти, подобряващи транспортната инфраструктура и търговските връзки между страните от Западните Балкани, предава Reuters, като се позовава на думите, изказани от изпълнителният директор на Банката Кристалина Георгиева.\r\n„Готови сме да финансираме търговски и транспортни проекти, за да помогнем на страните ор региона да преодолеят препятствията, които съществуват днес“, заяви Георгиева по време на ключов икономически форум, проведен в София.\r\nСветовната банка подкрепя установяването на по-рационални ГКПП-та в региона, което би спомогнало за по-високата ефективност на логистичните услуги, както и използването на модерни технологии, които да допринесат за подобряването на товарния и пътническия транспорт, както и за по бързото достигане на стоките до крайния потребител.\r\n„Предвиждаме печалбите да са в региона на 1 милиард долара годишно – важен принос към регионалните усилия за ускоряване на растежа и създаване на работни места и възможности за все повече хора“, разясни изпълнителният директор на Световната банка.\r\nПо време на съвместна пресконференция на балканските лидери, включително премиерите на България, Сърбия, Македония и Албания, както и президентите на Косово и Черна гора и външният министър на Босна и Херцеговина, те се съгласиха да предприемат стъпки за по-дълбока интеграция в региона на Западните Балкани и се зарекоха да подобрят инфраструктурата и свързаността между страните.\r\nБългарският премиер Бойко Борисов заяви, че страните ще търсят финансова подкрепа от Европейската банка за реконструкция и развитие и от Европейската инвестиционна банка за реализацията на проектите си. България, поемаща ротационното председателство на ЕС през януари, вече обяви, че ще се стреми към реализацията на инфраструктурни, енергийни и други проекти, които да помогнат за по-близката интеграция на страните от Западните Балкани към Съюза.\r\nПревод и редакция:", "date": "2017.12.08", "title": "Reuters: Световната банка ще даде 200 милиона долара за проекти в региона на Западните Балкани"}
{"url": "http://www.focus-news.net/news/2017/12/08/2465342/vratsa-vremenno-dvizhenieto-se-osashtestvyava-dvuposochno-v-ednata-lenta-po-glaven-pat-e-79-v-uchastaka-rebarkovo-lyutidol-poradi-avariral-tezhkotovaren-avtomobil.html", "text": "Временно движението се осъществява двупосочно в едната лента по главен път I-1 (Е-79) Ребърково - Лютидол, поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.12.08", "title": "Враца: Временно движението се осъществява двупосочно в едната лента по главен път Е-79, в участъка Ребърково - Лютидол, поради аварирал тежкотоварен автомобил"}
{"url": "http://www.focus-news.net/news/2017/12/08/2465343/nsi-redovnite-internet-potrebiteli-nay-chesto-izpolzvat-globalnata-mrezha-s-tsel-komunikatsiya.html", "text": "Резултатите от проведеното през 2017 г. изследване за използването на информационно-комуникационни технологии (ИКТ) в домакинствата и от лицата показват, че редовните интернет потребители най-често използват глобалната мрежа с цел комуникация. Това съобщиха от Националния статистически институт.  Редовните интернет потребители най-често използват глобалната мрежа с цел комуникация. 97.4% от тях посочват, че използват интернет за телефонни или видеоразговори, участие в социални мрежи, изпращане/получаване на е-поща или споделяне на собствено създадено съдържание (текст, снимки, музика, видео) в уебсайт. Най-популярната социална мрежа у нас е Facebook, като 38.5% от редовните интернет потребители проверяват акаунта си по няколко пъти на ден. 87.0% от лицата използват глобалната мрежа за достъп до информация - четене на онлайн вестници, новини, списания, търсене на информация, свързана със здравето, или намиране на информация за стоки или услуги. Еднакъв е делът на използващите интернет за обществено и политическо участие (публикуване на мнения по обществени или политически въпроси в уебсайт, участие в онлайн анкети или гласувания) и с професионални цели (търсене или кандидатстване за работа по интернет, участие в професионални онлайн мрежи) - 13.0%.\r\nРезултатите от изследването показват, че 28.4% от редовните интернет потребители използват складово пространство в интернет за съхранение на документи, снимки, музика, видео или други файлове. Потребители на облачни услуги са 29.7% от мъжете и 27.2% от\r\nжените. Лицата на възраст от 16 до 24 години са най-активните ползватели на този вид услуга (37.5%), следвани от лицата на възраст от 25 до 34 години (35.5%). Едва 11.8% от лицата на възраст 65 и повече години, които редовно използват глобалната мрежа, се\r\nвъзползват от тази услуга. През текущата година за първи път в изследването се наблюдава т.нар. споделена икономика, която включва използването и споделянето на ресурси между частни лица като места за настаняване (стая, апартамент, вила и др.) и превозни средства (напр. пътуване с кола). Резултатите показват, че 12.1% от лицата, които са използвали интернет през последната година, са наемали жилище от друго частно лице чрез специализирани платформи за споделено настаняване като Airbnb или чрез социални мрежи. По-малък е относителният дял на лицата, които са се възползвали от предлагането на споделено пътуване - 3.9%.", "date": "2017.12.08", "title": "НСИ: Редовните интернет потребители най-често използват глобалната мрежа с цел комуникация"}
{"url": "http://www.focus-news.net/news/2017/12/08/2465344/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-pernik-za-perioda-11-15-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други, съобщиха от пресцентъра на дружеството. Успешната реализация на тези мерки налага кратковременни прекъсвания на електрозаxранването.\r\nВъв връзка с осъществяване на посочените по-долу планирани прекъсвания на електрозаxранването на територията на област Перник за периода 11 – 15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заxранване за част или всички засегнати клиенти и последващо включване на съоръженията, върxу които са извършвани планирани дейности.   \r\nНа 12.12.2017 г. /09:00 - 16:15 ч./  на 13.12.2017 г. /09:00 - 16:15 ч./ -  Брезник: 9-ти Септември, 9ти Септември, Александър Тинков, Андрей Михайлов, Борис Калев, Бреза, Бърдо, Васил Левски, Георги Ив Бунджулов, Георги Ив Бунджулов, Елена Георгиева, Железна Вода, Зеленище, Зора, Йордан Стефанов, Радослав Григоров, Славянска, Христо Ботев, Цвета Лумбарова, Цвета Лумбарова, Чорни, Чорни, Чуряк \r\nНа 11.12.2017 г. /09:00 - 15:15 ч./ -  Брезник: Бърдо \r\nНа 11.12.2017 г. /09:00 - 16:15 ч./  на 14.12.2017 г. /09:00 - 16:15 ч./  на 15.12.2017 г. /09:00 - 16:15 ч./ -  Брезник: Васил Левски, Георги Ив Бунджулов, Елена Георгиева, Зора, Йордан Стефанов, Радослав Григоров, Славянска, Цвета Лумбарова, Чорни, Чуряк \r\nНа 12.12.2017 г. /08:15 - 15:30 ч./  на 13.12.2017 г. /08:15 - 15:30 ч./  на 14.12.2017 г. /08:15 - 15:30 ч./  на 15.12.2017 г. /08:15 - 15:30 ч./ -  Брезник: Богдан Митов, Варош, Георги Бунджулов, Георги Ив Бунджулов, Енчо Николов, Йордан Стефанов, Лазар Лумбаров, Нестор Петров, Първи Май, Цвета Лумбарова \r\nНа 13.12.2017 г. /09:00 - 16:15 ч./ -  Гигинци: УПИХІV-219, кв. 22 \r\nНа 15.12.2017 г. /09:00 - 16:15 ч./ -  Горна Секирна: Местн. Валога    \r\nНа 11.12.2017 г. /08:45 - 10:30 ч.; 14:45 - 16:30 ч./ -  Кладница: IX-409, VIII-29,Кв. 18, XI-29 кв. 18 Делта Хил, Акация, Бакиница, Берлин, Бор, Борис Тодоров, Брезите, Брезовица, Брюксел, Валого, Варшава, Васил Левски, Виена, Вилна зона, Витоша, Воденичище, Волга, Горско Стоп. Витошко, Градинарска, Гранит, Дабо, Делта Хил, Доброволец, Дончо Ватах, Еделвайс, Здравец, Ивайло, Иван Цветанов, Иглика, Изгрев, Йордан Божов, Калиница, Каменарска, Кокиче, Кракра, Лале, Латинка, Ливадите, Лондон, Мак, Матница, Минзухар, Мирковица, Младост, Морена, Москва, Омуртаг, Петър Янчов, Пладнище, Победа, Прага, Разкръске, Райна Княгиня, Рила, Рим, Рудничар, С.  Кладница, Община Перник, Екологично Селище &Quot;Делта Хил&Quot;, София, Спас Бурнов, Стадиона, Стамен Милкин, Струма, Суха Кладница, Тинтява, УПИII-35,Кв. 17 Делта Хил, УПИV||-Кв. 20, УПИXXIX-29,Кв. 20 Делта Хил, УПИIII-21 кв. 20, Упи-IX 29, ХVІІ-11010,11038, Хан Крум, Хемус, Хижа Селимица, ХХХ-1257 кв. 68, Цар Самуил, Цар Симеон, Шипка, Юрий Гагарин, Язовирска, Яровец \r\nНа 11.12.2017 г. /08:45 - 10:30 ч.; 14:45 - 16:30 ч./ -  Рударци \r\nНа 11.12.2017 г. /08:45 - 10:30 ч.; 14:45 - 16:30 ч./ -  Студена, общ.  Перник: Пояс №1на Язовир Студена \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Перник: 1-ва, 13-та, 14-та, 15-та, 16-та, 17-та, кв.  Рудничар \r\nНа 11.12.2017 г. /09:00 - 16:30 ч./  на 12.12.2017 г. /09:00 - 09:30 ч.; 09:00 - 16:30 ч.; 10:00 - 11:00 ч./  на 13.12.2017 г. /09:00 - 16:30 ч./  на 14.12.2017 г. /09:00 - 16:30 ч./  на 15.12.2017 г. /09:00 - 16:30 ч./ -  Радуй \r\nНа 11.12.2017 г. /09:00 - 16:30 ч./  на 12.12.2017 г. /09:00 - 16:30 ч./ -  Люлин, общ.  Перник: Втора, Двадесет и Втора, Двадесет и Трета, Двадесет и Четвърта, Осемнадесета, Първа, Седемнадесета, Трета, Тридесет и Осма, Тридесет и Седма, Тридесет и Шеста, Шеснадесета \r\nНа 11.12.2017 г. /09:15 - 10:30 ч.; 15:00 - 16:30 ч./ -  Горна Диканя; Даскалово: Втора; Драгичево: Байкал, Възраждане, Георги Бенковски, Кракра, Магистрала, Мария Луиза, Пирин, Първа, Райна Княгиня, Рила, Рударска, Стара Планина, Стефан Караджа, Струма, Тинтява, Христо Ботев, Цар Симеон, Явор, Янтра; Мърчаево: Мърчаево ПИ 52, Рударски Път, Цар Симеон I/Кост. Темелков/; Перник: Владайско Въстание, Владимир Комаров, Волга, Възход, Грамаге, Димитър Благоев, Добри Миланов, Дунав, Дъбрава, Евгении Ачанов, Йордан Лютибродски, кв.  Старата Църква, Климент Охридски, Костенец, Кралевски Път, Лиляна Димитрова, Мах. Горна Църква, Мах. Тутулова, Махала Стара Църква, Момин Проход, Никола Вапцаров, Никола Парапунов, Рилски Езера, Танчовица, Трайко Живков, Хемус, Църква, Чуйпетлово; Рударци: 1452, 3-ти Март, LXXxIII-1526 кв. 121, XVIII-1965,1967 кв. 127, Арда, Балчик, Бели Брег, Божур, Бор, Борова Гора, Боровец, Бреза, Бузлуджа, Бургас, Вардар, Варна, Васил Априлов, Ваташка, Вела Пеева, Веслец, Витоша, Ген. Столетов, Гео Милев, Гоце Делчев, Гурко, Дабо, Добрич, Драва, Дренов Дол, Дулова, Дунав, Ерма, Ехо, Загарица, Захари Зограф, Здравец, Земен, Иван Вазов, Изгрев, Искър, Йовчова, Кало, Камчия, Капенешка, Кирил и Методий, Кирил Пчелински, Кракра, Кривуля, Лаката, Лиляна Димитрова, Лом, Лопянска Гора, Людмила Димитрова, Люлин, Марица, Мария Луиза, Местн. Кало, Металург, Минерал, Миньор, Михаил Дойчев, Москва, Несебър, Никола Вапцаров, Обеля, Оборище, Опълченска, Острица, Отец Паисий, Перник, Пирин, Пловдив, Поморие, Презвитер Козма, Пчелинска, Първи Май, Радомир, Райко Янков, Рено, Рига, Рила, Родопи, Розова Долина, Ропотамо, Рударска, Рудничар, С. Рударци, Самоков, Сандански, Св.  Иван Рилски, Свищов, Селимица, Силистра, Синчец, Скобелев, Смолян, Солун, София, Средна Гора, Стара Планина, Стефан Караджа, Стримон, Струма, Темелко Ненков, Тинтява, Трън, Ул. Вардар/Ул. Силистра, УПИLXXXIV-2229,Кв. 21. , УПИІ-1427 кв. 80б, УПИХ|Х,Кв. 107а, Хаджи Димитър, Христо Ботев, Христо Смирненски, Цветaна Живкова, Черни Връх, Шипка, Шумнатица, Янтра, Ясен, Ястребец; Студена, общ.  Перник: Баба Тонка, Бачо Киро, Блато, Божур, Бурковица, Бързатица, Васил Левски, Вит, Витоша, Георги Бенковски, Георги Раковски, Горска Поляна, Градище, Дъбрава, Еверест, Еделвайс, Иван Вазов, Иглика, Извор, Искър, Йордан Корчев, Калоян, Капитан Петко Войвода, Кирил Богданов, Кокиче, Кольо Фичето, Крайречна, Лебед, Леденика, Лилия, Лъката, Люлин, Мах. Бугьовец, Мах. Каназирова, Мах. Кюлова, Мах. Опашиница, Мах. Шестакова, Мах. Язовира, Местн. Буката/И. Р. /, Местн. Шарков Дол /И. Р. /, Местн. Шумнатица, Могилата, Незабравка, Оборище, Одеса, Панайот Волов, Панайот Хитов, Перуника, Пороя, Първи Май, Разсадника, Райна Княгина, Рибарица, Самуил, Слатина, Спортист, Стадионна, Стефан Караджа, Струма, Съединение, Теменуга, Тодор Каблешков, Хаджи Димитър, Хан Крум, Христо Ботев, Христо Проданов, Цар Иван Асен I, Чифлик, Шийница, Юрий Гагарин, Явор, Янтра;\r\nНа 12.12.2017 г. /09:00 - 09:30 ч.; 10:00 - 11:00 ч./ -  Батановци: 3ти Март, 6ти Септември, Акация, Александър Стамболийски, Батан Войвода, Бистрица, Братя Миладинови, Васил Левски, Владимир Заимов, Георги Бенковски, Граово, Желю Демиревски, Княз Борис I, Коста Тричков, Любен Каравелов, Мах. Делниче, Никола Вапцаров, Панайот Волов, Св. Св. Кирил и Методий, Средорек, Старо Село, Стефан Караджа, Стране, Струма, Трендафил Георгиев, Христо Ботев, Христо Смирненски, Шипка; Богданов Дол: Васил Левски, Витоша, Георги Сава Раковски, Иван Вазов, Иглика, Извор, Китка, Княз Александър Батенберг, Княз Борис I, Любен Каравелов, Люлин, Мах. Дълга Бара, Мах. Стаменова, Отец Паисий, Петър Берон, Пирин, Пчела, Рила, Стара Планина, Струма, Теменуга, Хан Аспарух, Христо Ботев, Христо Смирненски, Цар Калоян, Цар Симеон, Чучулига; Вискяр: ІІ-253 кв. 30; Витановци: Васил Левски, Кракра Пернишки, П-Л ІV-241, кв. 29, УПИІ-51 кв. 14; Гоце Делчев: Ючдорушко Дере; Зидарци; Мещица: Адалберт Антонов, Александър Димитров, Александър Невски, Александър Стамболийски, Андрей Жданов, Васил Коларов, Васил Левски, Велин Сърбов, Генерал Гурко, Генерал Скобелев, Генерал Толбухин, Генерал Тотлебен, Гео Милев, Георги Бенковски, Георги Димитров, Георги Сава Раковски, Гоце Делчев, Даме Груев, Детелина, Детелина Минчева, Димитър Благоев, Димитър Каляшки, Еделвайс, Елена Георгиева, Елин Пелин, Захари Стоянов, Иван Вазов, Йордан Йовков, Йорданка Николова, Капитан Петко Войвода, кв. 3 УПИVIII-165, Кокиче, Комсомолска, Ленко, Леонид Брежнев, Лилия, Лиляна Димитрова, Маршал Жуков, Митко Палаузов, Никола Вапцаров, Никола Парапунов, Октомврийска Революция, Пейо Яворов, Път №63, Райна Княгиня, Рахила Ангелова, С.  Мещица, Стадион, Пл. №140,Кв62, Свилен Русев, Сергей Румянцев, Синчец, Станке Димитров, ХVIII кв. 55а, Юрий Гагарин, Ястребино; Перник: Ахелой, Баба Тонка, Бараки Тмк Ленин, Бела Вода, Градина, Григорий Цамблак, Емине, Иван Асен Втори, Клокотница, Матей Преображенски, Света Гора, Симеон Радев, Симеоновград, Хан Аспарух, Хан Омуртаг, Цар Самуил; Расник: Брод, Казанджийска, Околовръстен Път; Ярджиловци: Ален Мак, Арда, Асен Китанов, Велин Асенов, Георги Димитров, Девети Септември, Иван Алексиев, Йордан Станоев, Китка, Кракра, Никола Вапцаров, Оборище, Орниче, Осоица, Перник, Първи Май, Рила, Свилен Русев, Средна Гора, Стара Планина, Струма, Тодор Димитров, Христо Смирненски;\r\nНа 12.12.2017 г. /09:00 - 11:00 ч./ -  Батановци: 3ти Март, 6ти Септември, Акация, Александър Стамболийски, Батан Войвода, Братя Миладинови, Васил Левски, Георги Бенковски, Граово, Княз Борис I, Любен Каравелов, Мах. Делниче, Никола Вапцаров, Св. Св. Кирил и Методий, Средорек, Стефан Караджа, Струма, Трендафил Георгиев, Христо Ботев, Христо Смирненски;\r\nНа 12.12.2017 г. /09:00 - 11:00 ч./ -  Перник: Хан Аспарух;\r\nНа 12.12.2017 г. /09:30 - 15:00 ч./ -  Перник: 1-ва, 14-та, 16-та, 17-та, Рудничар \r\nНа 13.12.2017 г. /08:45 - 16:15 ч./ -  Селищен Дол \r\nНа 13.12.2017 г. /09:30 - 14:00 ч.; 09:30 - 10:30 ч.; 12:30 - 14:00 ч./ -  Перник: 1-ва, 10-та, 11-та, 12-та, 13-та, 14-та, 15-та, 16-та, 17-та, 2-ра, 3-та, 4-та, 5-та, 6-та, 7-ма, 8-ма, 9-та, Ахтопол, Балчик, Бели Брег, Берковица, Битоля, Болград, Брацигово, Брезник, Варна, Враца, Граово, Дубровник, Есперанто, Етрополе, Илия Бешков, кв.  Рудничар, Клепало, Кърджали, Мелник, Одрин, Охрид, Павликени, Пирот, Преспа, Прилеп, Проучване, Рудничар, Русе, Самара, Самоков, Св. Св. Кирил и Методий, Свищов, Севлиево, Стара Чешма, Твърди Ливади, Троян, Трън, Угърчин, УПИV кв. 7 кв. Рудничар, Цанко Церковски, Шумен   \r\nНа 11.12.2017 г. /09:15 - 16:30 ч./  на 12.12.2017 г. /09:15 - 16:30 ч./ -  Трън: Бор, Денчо Знеполски, Десета, Имот 000697 Стопански Двор, Мах. Ахчийски Кошари, Мах. Кошарите, Махала Кошаре \r\nНа 11.12.2017 г. /09:30 - 16:30 ч./  на 12.12.2017 г. /08:45 - 16:30 ч./ -  Трън: Мах. Трънски Обори \r\nНа 12.12.2017 г. /09:00 - 16:15 ч./ -  Глоговица \r\nНа 13.12.2017 г. /09:15 - 16:30 ч./ -  Трън: Бор, Денчо Знеполски, Десета, Имот 000697 Стопански Двор, Мах. Ахчийски Кошари, Мах. Кошарите, Мах. Трънски Обори, Махала Кошаре \r\nНа 14.12.2017 г. /08:45 - 09:30 ч.; 08:45 - 12:30 ч.; 10:45 - 12:30 ч./ -  Насалевци \r\nНа 14.12.2017 г. /08:45 - 09:30 ч.; 08:45 - 12:30 ч.; 10:45 - 12:30 ч./ -  Слишовци \r\nНа 14.12.2017 г. /08:45 - 09:30 ч.; 08:45 - 12:30 ч.; 10:45 - 12:30 ч./ -  Стрезимировци: 56 \r\nНа 14.12.2017 г. /08:45 - 09:30 ч.; 10:45 - 12:30 ч./ -  Бераинци; Бохова: Упи-ХI-148; Джинчовци; Забел; Зелениград: Общ,Трън, Парцел III-253, кв. 40, УПИXXXIII - 371кв 20; Лешниковци: Имот 32, кв. 5; Милославци: УПИV-71, кв. 18; Реяновци; Трън: 8ми Март, Бор, Георги Бабичев, Граничар, Денчо Знеполски, Десета, Имот 000697 Стопански Двор, Мах. Ахчийски Кошари, Мах. Горно Баринци, Мах. Кошарите, Махала Кошаре, Мурговица, Нов Живот, Руй, Света Троица, Стефан Рангелов; Туроковци; Цегриловци: ПИ 197; Ярловци;\r\nНа 14.12.2017 г. /08:45 - 12:30 ч.; 08:45 - 09:30 ч.; 10:45 - 12:30 ч./ -  Главановци, общ.  Трън \r\n Рани Луг: П-Л ХХІ-235, кв. 7, УПИІV-280, кв. 3 Мах. Пещер.", "date": "2017.12.08", "title": "Възможни са временни прекъсвания на електрозахранването на територията на област Перник за периода 11 – 15 декември"}
{"url": "http://www.focus-news.net/news/2017/12/08/2465345/emil-radev-gerbenp-ne-e-udachno-sazdavaneto-na-novi-pravni-formi-pri-urezhdaneto-na-statuta-na-sotsialnite-predpriyatiya.html", "text": "Целта на предложението за статут на социалните предприятия следва да бъде постигната в рамките на правомощията на ЕС, като изцяло се спазват принципите на субсидиарност и пропорционалност и без да се налагат на държавите-членки сериозни изменения в техните регулаторни системи в областта на дружественото право. Това заяви Емил Радев по време на първото обсъждане на доклада за статута на социалните предприятия в комисията по правни въпроси, по което той е докладчик в сянка, съобщиха от пресцентъра на ГЕРБ. \r\nСпоред българския евродепутат, социалните предприятия представляват един изцяло нов бизнес модел, допринасящ съществено за създаването на повече заетост в Европа, като през последните години те набират все повече популярност, въпреки пречките пред тяхното съществуване. По думите на Радев, предизвикателствата, пред които този тип предприятия са изправени, са огромни - в това число липса на разпознаваемост, липса или недостиг на финансови средства, както и неясна и разпокъсана правна рамка. На всички тези проблеми трябва да бъдат намерени решения, като същевременно не бива да се увеличава административната и финансова тежест за европейските предприятия, а държавите-членки не трябва да бъдат принуждавани да пременят съществено своето законодателство в сферата на дружественото право. \r\n„Един от основните въпроси, който трябва да решим е какво да бъде законодателството по отношение уредбата на този тип предприятия. Тепърва ще работим по досието, но засега везните клонят към избор на система за сертифициране на социалните предприятия. Тази опция ще цели да предложи доброволна система за сертифициране, при която социалните предприятия да кандидатстват за сертификат за признаване на статута на социалното предприятие. Даването на такъв сертификат ще бъде основано на набор от минимални критерии, на базата на които всяка отделна компания ще бъде припозната като социално предприятие. Идеята е сертификатите да бъдат признавани във всички държави-членки“, коментира още Емил Радев.", "date": "2017.12.08", "title": "Емил Радев, ГЕРБ/ЕНП: Не е удачно създаването на нови правни форми при уреждането на статута на социалните предприятия"}
{"url": "http://www.focus-news.net/news/2017/12/08/2465347/simeon-ivanov-chitalishte-general-vladimir-zaimov-kyustendil-general-vladimir-zaimov-e-edin-dostoen-balgarski-ofitser.html", "text": "Генерал Владимир Заимов е един достоен български офицер. Това каза пред Радио „Фокус” – Кюстендил Симеон Иванов, секретар на военното читалище „Генерал Владимир Заимов” – Кюстендил. На 8 декември се навършват 129 години от рождението на генерал Владимир Заимов в Кюстендил. По думите му преди всичко генералът е защитавал България, а след това и славянството. „Генерал Владимир Заимов е един от най-популярните български военни, останал в историята с трагичната си съдба. Герой от войните, водени от България през второто десетилетие на ХХ век, впечатлил с храброст и тактически стратегически умения своите колеги военни, отличил се на Дойранския фронт, всичко това обаче е затъмнено от разстрела му през 1942 година”, каза Симеон Иванов. По думите му присъдата към генерала е за шпионаж в полза на чужда държава. Владимир Заимов е син на един от водещите революционери от периода на национално-освободителните войни Стоян Заимов. „Той е закърмен с идеите на своя баща. Още на 12-годишна възраст постъпва в кадетски корпус, произведен е в първи офицерски чин – подпоручик. След това е назначен в 8 артилерийски полк в Стара Загора. Посреща Балканската война като командир на 6 батарея, която е в състава на 8 пехотна артилерийска дивизия и участва в превземането на Одрин. По време на Междусъюзническата война заема позиции на Калиманското плато и там той проявява изключителна храброст и компетентност, ранен е последователно в крака и в главата. Той негласно е титулуван като героят от Калиманци”, каза Симеон Иванов. По думите му тогава Владимир Заимов е произведен предсрочно в капитан и е награден с кръст за храброст. В рамките на Първата световна война Заимов командва батарея и участва в превземането на връх „Дренова глава” в Сърбия и на Пиротския укрепен регион. През септември 1916 година участва в боевете по превземането на Тутракан, където е ранен и остава инвалид за цял живот. „След войната остава на служба като заема тилови длъжности. На 6 май 1935 година е назначен на чин генерал”, каза Симеон Иванов. Той е уволнен от армията на 2 януари 1936 година. Разстрелян е на 6 юни1942 година, след осъждането му за шпионаж.\r\nВенцеслав ИЛЧЕВ", "date": "2017.12.08", "title": "Симеон Иванов, Читалище „Генерал Владимир Заимов” – Кюстендил: Генерал Владимир Заимов е един достоен български офицер"}
{"url": "http://www.focus-news.net/news/2017/12/08/2465348/afp-premierat-na-livan-predupredi-che-reshenieto-na-sasht-za-erusalim-e-novo-predizvikatelstvo-pred-regionalnata-stabilnost.html", "text": "Нашумелият напоследък премиер на Ливан Саад Харири разкритикува решението на американския президент Доналд Тръмп да признае официално Ерусалим за столица на Израел и предупреди, че то представлява ново предизвикателство за и без това неспокойния Близък Изток, предава AFP.\r\n„То усложнява мирния процес още повече (между Израел и палестинците) и създава ново предизвикателство пред регионалната сигурност“, заяви ливанският премиер, по време на пресконференция в Париж, където е на посещение в петък. „От името на ливанския народ, аз мога само да повторя отрицанието към това действие“.\r\nПревод и редакция:", "date": "2017.12.08", "title": "AFP: Премиерът на Ливан предупреди, че решението на САЩ за Ерусалим е „ново предизвикателство пред регионалната стабилност“"}
{"url": "http://www.focus-news.net/news/2017/12/08/2465349/nsi-207-ot-litsata-izpolzvat-internet-za-vzaimodeystvie-s-organite-na-darzhavnata-administratsiya.html", "text": "Резултатите от проведеното през 2017 г. изследване за използването на информационно-комуникационни технологии (ИКТ) в домакинствата и от лицата показват, че 20.7% от лицата използват интернет за взаимодействие с органите на държавната администрация. Това съобщиха от Националния статистически институт.  Най-значителен е делът на лицата, които са получавали информация от уебсайт на публичната администрация (14.7%), следван от дела на изтеглилите формуляри от официална интернет страница (10.4%) и изпратилите попълнени формуляри (8.3%) през последните дванадесет месеца. При използването на предлаганите онлайн услуги от публичната администрация жените са по-активни от мъжете - съответно 21.6 и 19.8%. За да се възползват потребителите максимално от възможностите, които предоставят цифровите технологии и глобалната мрежа, е необходимо те да имат подходяща информационна грамотност и е-умения. \r\nРезултатите от изследването показват, че 44.3% от лицата умеят да копират или преместват файлове или папки, а 27.9% могат да работят със софтуер за обработка на текст. Следват лицата, които се справят с инсталиране на софтуер или приложения (19.9%), и тези, които използват софтуер за електронни таблици (16.4%) или изготвят презентации (15.0%). Едва 1.2% от лицата са посочили, че могат да пишат програмен код на език за програмиране.", "date": "2017.12.08", "title": "НСИ: 20.7% от лицата използват интернет за взаимодействие с органите на държавната администрация"}
{"url": "http://www.focus-news.net/news/2017/12/08/2465350/svetovnata-banka-podkrepi-initsiativa-za-zasilvane-na-regionalnoto-satrudnichestvo-na-stranite-ot-zapadnite-balkani-obzor-na-svetovnite-medii-agentsiya-fokus.html", "text": "Министър-председателят на България Бойко Борисов и главният изпълнителен директор на Световната банка Кристалина Георгиева откриха форум, който постави началото на инициатива в подкрепа на регионалната интеграция на Западните Балкани. На конференция в Националния дворец на културата в София, по покана на българския премиер, присъстваха президентът на Косово Хашим Тачи и колегата му от Черна Гора Филип Вуканович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович. Във форума участваха и комисарят за европейската политика за съседство и преговори за разширяване Йоханес Хан. \r\nВъв фокуса на дебатите между лидерите на Западните Балкани бяха възможностите за засилване на европейската интеграция в региона и реализацията на общи инфраструктурни проекти - един от приоритетите на Българското председателство на Съвета на Европейския съюз, което страната ни поема от 1 януари 2018 г. \r\nВ рамките на събитието, Кристалина Георгиева обяви, че Световната банка има готовност да финансира проект за търговия и транспорт в региона на Западните Балкани със сума в размер на до 200 млн. долара. Съгласно думите й, по този начин ще бъде допринесено за по-добрите икономически връзки, за разкриването на повече работни места и повишаването на стандарта на живот в региона. Срещата, проведена по инициатива на България, получи широк отзвук в световните медии.\r\n\"Световната банка ще отпусне до 200 млн. долара за проекти в Западните Балкани\" е заглавието, под което Reuters съобщава за резултатите от форума, проведен в българската столица. \"Готови сме да финансираме проект за търговия и транспорт, който да помогне на страните от региона да отстранят съществуващите на този етап препятствия\", обяви главният изпълнителен директор на Световната банка, като същевременно допълни: \"Ние оценяваме, че ползите ще бъдат от порядъка на един милиард долара годишно - важен принос за регионалните усилия за стимулиране на растежа, създаване на работни места и възможности за повече хора\". \r\nАгенцията пояснява, че плановете на Световната банка са да подпомогне подобряването на ефективността на логистичните услуги и внедряването на съвременни технологии в региона с цел подобряване на товарния и пътническия транспорт. \r\nНа съвместна пресконференция балканските лидери, включително министър-председателите на България, Сърбия, Македония и Албания, президентите на Косово и Черна гора и министърът на външната търговия на Босна и Херцеговина, се споразумяха за стъпки към по-задълбочена интеграция в Западните Балкани и обещаха да подобрят инфраструктурата и свързаността в региона. Българският премиер Бойко Борисов заяви, че за съвместните си проекти балканските страни ще търсят финансова подкрепа от Европейската банка за възстановяване и развитие и Европейската инвестиционна банка. \r\nReuters припомня, че България, която ще поеме шестмесечното ротационно председателство на ЕС през януари, вече обяви, че ще насочи усилията си към развитието на инфраструктурни и енергийни проекти, чрез които да помогне на държавите от Западните Балкани да се доближат към членство в Общността. Същевременно агенцията отбелязва някои от проблемите, които забавят процеса на евроинтеграция на страните, участвали в конференцията в София. \"Регионът все още се възстановява от войните, които доведоха до разпадането на бивша Югославия през 90-те години (на XX век)... Албания трябва да напредва с реформите в съдебната система, Македония трябва да разреши продължителен спор с Гърция за името, докато Босна и Херцеговина и Косово трябва да проведат редица реформи, за да получат статут на официални кандидати за членство в ЕС\". \r\n\"Лидерите на Западните Балкани обещават да задълбочат връзките си, а Световната банка им обеща помощ\", отбелязва Radio Free Europe в коментар за проведената конференция. \"Световната банка предлага 200 млн. долара под формата на заем за насърчаване на икономическата интеграция в Западните Балкани, след като лидерите на региона обещаха да задълбочат връзките си и да работят съвместно, за да се присъединят към ЕС\", подчертава медията, като пояснява, че съответната инициатива е представена в рамките на среща на високо равнище, проведена в българската столица на 7 декември. Radio Free Europe привежда думите на министър-председателя на България Бойко Борисов, съгласно които \"само от нас зависи да демонстрираме, че страните от нашия регион не носят проблеми, а просперитет на ЕС\". Медията изрежда участниците във форума и отбелязва, че всички тези страни са включени в проекта на Световната банка за икономическа интеграция.\r\nТемата за проведената в София регионална конференция е отразена и от радио Voice of America. Припомняйки проблемите на държавите от Западните Балкани, медията акцентира на демонстрираната от страна на участниците в срещата воля за задълбочаване на интеграцията в региона. Voice of America не пропуска да отбележи, че от януари 2018 г. България поема ротационното председателство на Съвета на ЕС, в рамките на което ще работи приоритетно за приближаването на страните от Западните Балкани към членство в ЕС. Подчертава се, че Сърбия и Черна гора вече са започнали преговорния процес с Брюксел и може да се присъединят към клуба му до 2025 г. \r\nАмериканският телевизионен канал ABC акцентира върху участието на Световната банка във финансирането на проекти за засилване на интеграцията на страните от Западните Балкани. \"Световната банка стартира проект на стойност 200 млн. долара в подкрепа на икономическата интеграция на Западните Балкани\", отбелязва телевизията, като подчертава, че финансираната от организицията инициатива ще допринесе за намаляване на транспортните разходи и за увеличаване на обема на търговията в региона. ABC изрежда страните, участвали във форума в София, и цитира думите на българския премиер, който призовава държавите от Западните региони да демонстрират пред ЕС, че \"нашият регион носи просперитет, а не проблеми\". \r\nСъщевременно телевизията не пропуска да приведе и думите на косовския президент Хашим Тачи, който заявява, че всички страни от Западните Балкани \"трябва да влязат в ЕС, за да бъде гарантиран дълготраен мир и сътрудничество\".\r\nЗа регионалния форум, на който България бе домакин, предава също и телевизионният канал FOX News.\r\nМедийната платформа Europe Western Balkans акцентира върху ползите от проектите, които Световната банка ще финансира. \"За гражданите на страните от Западните Балкани това означава намаляване на транспортните разходи и разширяване на търговията\", са думите на Кристалина Георгиева, които електронната медия привежда, като не пропуска да допълни, че \"ползите ще бъдат от порядъка на един милиард долара годишно - важен принос за стимулиране на растежа и създаване на нови работи места и възможности\". \r\n\"Ние се ангажираме да подкрепим всяка страна, за да постигнем целите си, като същевременно свържем региона с по-широкия европейски и със световния пазар\", пояснява Георгиева. \r\nEurope Western Balkans обръща внимание и на ролята, която България може да изиграе за развитието на региона. \"Страните от Западните Балкани имат огромен интеграционен потенциал и тъй като поема председателството на Съвета на ЕС, България може да помогне за реализирането му\", добавя изпълнителният директор на Световната банка. Георгиева отбелязва, че лидерите на Западните Балкани също могат да извлекат полза от опита на България, за да генерират допълнителни ресурси за инвестиране в транспортна свързаност.\r\nПриведени са и думите на българския министър-председател Бойко Борисов, който отбелязва, че кризата след разпадането на бивша Югославия е засегнала и нашата страна. \"Тогава се появи контрабандата и организираната престъпност. Целият регион понесе огромни щети от тази война. Сега обаче всички сме се събрали около една маса и имаме шанс за успех\", цитира медията думите на Борисов. \r\nEurope Western Balkans акцентира и върху факта, че Австрия, която ще поеме ротационното председателство на Съвета на ЕС след България, може да бъде включена в плана за развитие на Западните Балкани, тъй като също е свързана с инициативата за ускоряване на евроинтеграция на региона.", "date": "2017.12.08", "title": "Световната банка подкрепи инициатива за засилване на регионалното сътрудничество на страните от Западните Балкани (ОБЗОР на световните медии - Агенция \"Фокус\")"}
{"url": "http://www.focus-news.net/news/2017/12/08/2465351/veliko-tarnovo-nabirat-se-sredstva-za-izgrazhdane-na-vazhena-gradina-v-park-ksilifor.html", "text": "Средства за изграждане на въжена градина в парк „Ксилифор“ събира Туристическо дружество „Трапезица 1902“ във Велико Търново. Това съобщи за Радио „Фокус“ – Велико Търново Георги Димитров, секретар на дружеството. Дарения ще се набират по време на  традиционния Коледен благотворителен бал, който ще се проведе на 13-ти декември. Въжената градина е предоставена безплатно от Ивайло Пенчев и Метин Мусов – управители на фирма за производство на продукти за катерачни центрове и за увеселителни паркове. За монтажа на съоръжението обаче ще са необходими около 20 000 лева. Кувертът за бала е 30 лева. Георги Димитров отбеляза, че освен от куверт, средства ще се набират и от обявения търг, на който ще се продават пластики, изработени от студенти от Катедра „Скулптура“ към Великотърновския университет „Св. св. Кирил и Методий“, и фотоси на фотографи от Велико Търново и Горна Оряховица. Ще бъде разиграна и томбола с подаръци. На място ще бъде разположена и дарителница. Георги Димитров съобщи, че въжената градина включва 12 препятствия, разположени на височина 3 метра. Той посочи, че за втори път Дружеството получава подобно значимо дарение от Ивайло Пенчев и Метин Мусов. През 2014 година двамата предприемачи са дарили изкуствена катерачна стена от 140 кв. метра, която е била монтирана в спортния комплекс на Великотърновския университет. „На нея се провеждат значими държавни първенства. Миналата година там се проведе и студентското държавно първенство. Там се провеждат и тренировъчните занимание на катерачите от Алпийския клуб и на студентите, които желаят да практикуват катерене“, посочи Георги Димитров. Той допълни, че идеята е въженият парк да бъде монтиран през март или април месец, за да бъде достъпен за посетителите на парк „Ксилифор“ през активния туристически сезон.\r\nНадежда КРЪСТЕВА", "date": "2017.12.08", "title": "Велико Търново: Набират се средства за изграждане на въжена градина в парк „Ксилифор“"}
{"url": "http://www.focus-news.net/news/2017/12/08/2465352/prezidentat-rumen-radev-shte-uchastva-v-tarzhestvenata-zarya-proverka-po-povod-140-godini-ot-plevenskata-epopeya.html", "text": "Президентът Румен Радев ще участва в тържествената заря-проверка по повод 140 години от Плевенската епопея, съобщиха от прессекретариата на държавния глава. Тържествена проверка-заря ще се проведе на 10 декември от 18.00 часа на площад „Възраждане“ в Плевен.", "date": "2017.12.08", "title": "Президентът Румен Радев ще участва в тържествената заря-проверка по повод 140 години от Плевенската епопея"}
{"url": "http://www.focus-news.net/news/2017/12/08/2465353/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-montana-za-perioda-11-15-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други, съобщиха от пресцентъра на дружеството. Успешната реализация на тези мерки налага кратковременни прекъсвания на електрозаxранването.\r\nВъв връзка с осъществяване на посочените по-долу планирани прекъсвания на електрозаxранването на територията на област Монтана за периода 11 – 15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заxранване за част или всички засегнати клиенти и последващо включване на съоръженията, върxу които са извършвани планирани дейности.   \r\nНа 12.12.2017 г. /09:00 - 16:30 ч./ -  Вълчедръм: Черни Връх \r\nНа 12.12.2017 г. /09:00 - 16:30 ч./ -  Черни Връх, общ.  Вълчедръм: Втора, Двадесет и Втора, Двадесет и Първа, Двадесет и Трета, Двадесет и Шеста, Двадесета, Дванадесета, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тринадесета, Четиринадесета, Шеста, Шестнадесета \r\nНа 12.12.2017 г. /10:00 - 10:15 ч.; 10:15 - 14:45 ч.; 14:45 - 15:00 ч./ -  Горни Цибър: Втора, Двадесет, Двадесет и Две, Двадесет и Едно, Двадесет и Осем, Двадесет и Седем, Двадесет и Шест, Дванадесет, Деветнадесет, Десета, Единадесет, Осма, Пета, Петнадесет, Първа, Трета, Тридесет и Две, Тридесет и Трета, Четвърта, Четиринадесет, Шеста \r\nНа 12.12.2017 г. /10:00 - 10:15 ч.; 14:45 - 15:00 ч./ -  Ботево, общ.  Вълчедръм: Втора, Осма, Пета, Първа, Седма, Трета; Вълчедръм: 048001 М.  Болашика, 56002; Долни Цибър: IX кв. 10, Втора, Двадесет и Втора, Двадесет и Пета, Двадесет и Първа, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветнадесета, Десета, Единадесета, Извън Регулацията, Осемнадесета, Осма, Пета, Петнадесета, Първа, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета; Игнатово: 9-ти Септември, Александър Карастоянов, Вапцаров, Васил Левски, Веселец, Витоша, Вола, Гагарин, Георги Димитров, Димитър Благоев, Иван Вазов, Ленин, Любен Каравелов, Люлин, Неофит Бозвели, Никола Кръстев, Паисий, Пирин, Попович, Рила, Смирненски, Стара Планина, Стефан Караджа, Страхил Войвода, Тодор Павлов, Христо Ботев, Чапаев; Мокреш, общ.  Вълчедръм: Първа; Разград, общ.  Вълчедръм: Извън Регулацията;\r\nНа 12.12.2017 г. /10:15 - 14:45 ч./ -  Долни Цибър: Втора, Двадесет и Втора, Двадесет и Пета, Двадесет и Първа, Двадесет и Трета, Пета, Първа, Тринадесета, Четвърта, Шеста   \r\nНа 13.12.2017 г. /13:00 - 16:30 ч./ -  Георги Дамяново: Извън Регулацията, Местност Помеждинска Бара, Местност При Манастира, Четвърта    \r\nЗа периода 11-17.12.2017 г. /08:30 - 16:30 ч./  на 15.12.2017 г. /13:00 - 16:30 ч./ -  Замфир: Бенковски, Вела Пеева, Волга, Въча, Дунав, Замфир Хаджийски, Искър, Камчия, Ком, Левски, Оборище, Прага, Христо Ботев, Христо Смирненски \r\nЗа периода 11-12.12.2017 г. /00:30 - 16:30 ч./ -  Ковачица: Девета, Извън Регулацията, Осма, Петдесет, Петдесет и Девет, Петдесет и Осем, Петдесет и Пет, Петдесет и Три, Петдесет и Четири, Петдесет и Шест, Петнадесет, Седемнадесет, Тринадесет, Четиринадесет, Шеста, Шестдесет и Две, Шестдесет и Три, Шестнадесет \r\nНа 12.12.2017 г. /08:00 - 08:15 ч./ -  Лом: Акациева, Александър Ликов, Възраждане(2-ма Партизани, Въстаническа, Клокотница(Ср. Гора-Мл. ), Ковачишка, Лозарска, Мусала, Пчела, Спартак, Ястреб \r\nНа 14.12.2017 г. /08:30 - 16:30 ч./ -  Лом: Алеко Константинов, Братя Миладинови, Гоце Делчев, Искър, Люляк(Петър Калчев), Марица, Митко Палаузов, Пелистър, Пирот, Стара Планина, Тимок, Тунджа, Цар Петър(М. Стефанов), Шести Септември    \r\nНа 15.12.2017 г. /11:00 - 16:30 ч./ -  Медковец: Димитър Пандурски, Екзарх Йосиф, Марица, Методи Подойнишки, Оборище, Христо Ботев \r\nНа 15.12.2017 г. /09:00 - 15:00 ч./ -  Расово: Александър Македонски, Ахелой, Баба Тонка, Васил Коларов, Гео Милев, Георги Димитров, Георги Москов, Георгица Карастоянова, Димитър Вълнев, Елин Пелин, Захари Стоянов, Иван Михайлов, Лилия Карастоянова, Любен Каравелов, Младен Йорданов, Никола Йонков Вапцаров, Отец Паисий, Панайот Хитов, Първи Май, Свилен Русев, Стефан Караджа, Тодор Каблешков, Хан Аспарух, Христо Ботев, Цветан Йонов Бояджиев, Юрий Гагарин    \r\nНа 11.12.2017 г. /09:00 - 15:00 ч./ -  Горно Церовене: Главна, Двадесет и Девета, Двадесет и Осма, Двадесет и Пета, Двадесет и Седма, Двадесет и Трета, Двадесет и Четвърта, Двадесет и Шеста, Тридесет и Първа, Тридесета \r\nНа 11.12.2017 г. /13:00 - 16:30 ч./ -  Долна Вереница: 329200, Втора, Двадесет и Девета, Двадесет и Осма, Двадесет и Пета, Двадесет и Седма, Двадесет и Шеста, Двадесета, Извън Регулацията, Трета, Тридесет и Девета, Тридесет и Пета, Тридесет и Първа, Тридесет и Шеста, Тридесета, Четиридесета, Четиринадесета \r\nНа 12.12.2017 г. /09:00 - 15:00 ч./ -  Долно Белотинци: 800692, Александър Стамболийски, Арм.  Ген. Иван Михайлов, Асен Греков, Васил Коларов, Васил Левски, Владимир Минчев, Гаврил Генов, Гео Милев, Георги Дамянов, Георги Димитров, Д-Р Стамен Илиев, Дамян Колов Оловански, Дара Михайлова, Извън Регулацията, Илия Андрев, Кокиче, Коло Василев, Малчика, Младен Апостолов, Младен Кръстев, Пъстрина, Синчец, Христо Михайлов \r\nНа 12.12.2017 г. /11:00 - 11:45 ч./ -  Монтана: Александър Стамболийски, Антим, Жеравица, Извора(Б. Бистрица), Камен Цанов, Славянска, Трети Март(Г. Димитров), Цар Борис III-ти(З. Попов) \r\nНа 12.12.2017 г. /11:00 - 16:30 ч./ -  Монтана: Жеравица, Захари Стоянов, Цар Иван Александър(Т. Тр.  \r\nНа 12.12.2017 г. /13:00 - 16:30 ч./ -  Монтана: Арда, Беласица, Васил Друмев, Веренишка(М. Веренишки), Витоша, Генерал Столетов(А. Греков, Димитър Талев(Ц. Тодоров), Камчия, Кокиче, Кошарhик, Мальовица, Мусала, Нов Живот, Оборище, Одрин(Миладин Кунчев), Одрин/Миладин Кунчев/, Охрид, Петко Каравелов, Петър Богдан, Тинтява, Хан Кубрат, Хан Тервел(Н. Алексиев), Цар Борис III-ти(З. Попов), Чучулига \r\nНа 13.12.2017 г. /09:00 - 15:00 ч./ -  Монтана: 22-ри Септември, Неофит Рилски, Панайот Хитов, Свети Климент Охридски(Г., Стефан Савов(М. Пенов), Трапезица, Юрий Венелин    \r\nНа 12.12.2017 г. /08:45 - 09:15 ч. по искане на \"ЕСО\" ЕАД; 09:15 - 15:30 ч. по искане на \"ЕСО\" ЕАД; 15:30 - 16:00 ч. по искане на \"ЕСО\" ЕАД/ -  Белимел: Местност Ливагето;\r\n Мартиново: Втора, Дванадесет, Девета, Десета, Единадесет, Осма, Пета, Първа, Седма, Трета, Тринадесет, Четвърта, Четиринадесет, Шеста;\r\n Чипровци: 81390. 128. 663 Мангесина Ливада, Александър Костов, Балканска, Васил Левски, Витоша, Волга, Даскал Живко, Даскал Стамен, Деяна Войвода, Димитър Благоев, Дядо Лилчо, Ехо, Иван Станиславов, Извън Регулацията, Калето, Павлето (В. Коларов), Ропотамо, Септемврийци, Точо Войвода, Христо Ботев, Христо Смирненски, Чавдар Войвода;\r\nНа 12.12.2017 г. /09:30 - 15:00 ч./ -  Горна Лука: Александър Стамболийски, Балова Шума, Владимир Минчев, Георги Дамянов, Георги Димитров, Иван Бобанов, Лика Рачин, Маршал Толбухин, Миньорска, Младост, Оборище, Родопи, Христо Ботев, Шипка;\r\nНа 12.12.2017 г. /13:00 - 16:30 ч./ -  Горна Лука: Александър Стамболийски, Балова Шума, Васил Коларов, Георги Трайков, Замфир Попов, Иван Бобанов, Ленин, Лика Рачин, Местност Верлото, Младост, Огоста, Стара Планина, Тодор Нонин, Тодор Токин, Янтра;\r\nНа 13.12.2017 г. /09:30 - 16:30 ч./ -  Чипровци: Волга, Извън Регулацията, Люляк, Петър Парчевич    \r\nЗа периода 11-15.12.2017 г. /09:00 - 16:15 ч./ -  Якимово: 23-Септември, Александър Стамболийски, Васил Петлешков, Витошка, Войн Петров, Георги Димитров, Георги Димитров, Георги Кирков, Георги Комитски, Драгоевска, Дунав, Йордан Чушков, Качо Комитски, Кръсто Белчев, Македонска, Местност Стопански Двор, Неофит Бозвели, Огоста, Отец Паисий, Панайот Хитов, Партизанска, Пейо Крачолов Яворов, Петър Димитров, Петър Димитров, Пиротска, Първо Трифонов, Рила, Росица, Симеон Иванов-Мончо, Станке Димитров, Странджата, Султаница, Тунджа, Филип Тотьо, Христо Ботев, Христо Ботев, Христо Михайлов, Цанко Церковски, Цар Асен, Цар Шишман, Шипка, Ъгъла на Ул.  Г.  Димитров и Драгоевска, Янтра \r\nНа 14.12.2017 г. /09:00 - 15:00 ч./ -  Дългоделци: 23-ти Септември, Александър Стамболийски, Ангел Йотов, Бдинска, Благой Иванов, Гео Милев, Георги Димитров, Дамян Найденов, Димитър Благоев, Евгени Дамянов, Кирил и Методи, Лика Рачин, Ломска, Мерата, Милко Василев, Райко Даскалов, Раковска, Ценко Попов, Чайка, Червената Стена \r\nНа 14.12.2017 г. /13:00 - 16:30 ч./ -  Дългоделци: 23-ти Септември, Баба Тонка, Васил Коларов, Веслец, Георги Димитров, Замфир Попов, Лика Рачин, Любен Каравелов, Милко Василев, Оборище, Паисий, Петър Берон, Райко Даскалов, Чайка, Червената Стена, Шипка, Юри Гагарин \r\nНа 15.12.2017 г. /13:00 - 16:30 ч./ -  Якимово: Александър Бойчев, Александър Стамболийски, Войн Петров, Върбан Лилов, Георги Димитров, Георги Кирков, Д-Р Петър Берон, Йордан Чушков, Качо Комитски, Ленин, Мечи Дол, Милан Йонов, Тодор Терзийски, Хаджи Димитър, Христо Михайлов, Христо Смирненски.", "date": "2017.12.08", "title": "Възможни са временни прекъсвания на електрозахранването на територията на област Монтана за периода 11 – 15 декември"}
{"url": "http://www.focus-news.net/news/2017/12/08/2465354/simeon-ivanov-chitalishte-general-vladimir-zaimov-kyustendil-ot-rodnata-kashta-na-general-vladimir-zaimov-e-ostanala-samo-edna-malka-pametna-plocha.html", "text": "От родната къща на генерал Владимир Заимов в Кюстендил е останала само една малка паметна плоча. Това каза пред Радио „Фокус” – Кюстендил Симеон Иванов, секретар на Читалище „Генерал Владимир Заимов” в Кюстендил. По думите му родната къща на генерала се е намирала на мястото, на което по-късно е построено бившето кино „Владимир Заимов”, сега частен имот. На фасадата на сградата е поставена скромна плоча, указваща, че на това място е била родната къща на генерала. „Обществеността в Кюстендил не е заинтересована от това нещо. Има музейна експозиция и гробът на Заимов са в Плевен. Там музейната експозиция се отвара при определени случаи, а къщата на неговия баща е занемарена. Не се поддържа както би трябвало това да се случва”, каза Симеон Иванов. По думите му името на читалище „Генерал Владимир Заимов” в Кюстендил е избрано поради това, че офицерът е пример за човек, защитавал българските интереси.\r\nВенцеслав ИЛЧЕВ", "date": "2017.12.08", "title": "Симеон Иванов, Читалище „Генерал Владимир Заимов” – Кюстендил: От родната къща на генерал Владимир Заимов е останала само една малка паметна плоча"}
{"url": "http://www.focus-news.net/news/2017/12/08/2465355/hurryiet-redzhep-taiyp-erdogan-i-vladimir-putin-sa-proveli-telefonen-razgovor-po-povod-reshenieto-na-sasht-da-priznayat-erusalim-za-stolitsa-na-izrael.html", "text": "Президентът на Турция Реджеп Таийп Ердоган и руския му колега Владимир Путин са провели телефонен разговор, за да обменят мнение за официалното признаване на Ерусалим за столица на Израел от САЩ, пише турското издание Hurryiet, като се позовава на неназовани източници от администрацията на турския президент.\r\nЕрдоган е отбелязал, че решението на Израел от 1980 година да анексира Ерусалим не се приема от международната общност и ООН и е подчертал, че последният ход на американската администрация ще се отрази негативно на мира и стабилността в региона, според думите на източника.\r\nСпоред неговата информация, Путин е изразил подобен възглед за ситуацията и е отбелязал, че страните ще продължат да следят въпроса в Съвета за сигурност на ООН.\r\nПревод и редакция:", "date": "2017.12.08", "title": "Hurryiet: Реджеп Таийп Ердоган и Владимир Путин са провели телефонен разговор по повод решението на САЩ да признаят Ерусалим за столица на Израел"}
{"url": "http://www.focus-news.net/news/2017/12/08/2465356/nsi-prez-2017-g-delat-na-litsata-koito-pazaruvat-onlayn-za-lichni-tseli-dostiga-177.html", "text": "Резултатите от проведеното през 2017 г. изследване за използването на информационно-комуникационни технологии (ИКТ) в домакинствата и от лицата показват, че през 2017 г. делът на лицата, които пазаруват онлайн за лични цели, достига 17.7%. Това съобщиха от Националния статистически институт. Най-активни при поръчването/купуването на стоки или услуги онлайн са лицата във възрастовите групи 16-24 и 25-34 години с относителни дялове съответно 30.9 и 33.9%, а едва 1.0% от населението на възраст 65 - 74 години прави поръчки по интернет. Жените са по-активни в онлайн пазаруването от мъжете - съответно 18.4 и 17.0% . Най-често онлайн са купувани дрехи и спортни стоки, като 73.3% от пазарувалите по интернет са поръчали такива артикули. На следващо място са закупуването на стоки за дома (30.5%) и покупките, свързани с пътувания или хотелски резервации (20.4%). Повечето стоки и услуги са били закупени от продавачи от България (87.5%), но немалко лица пазаруват от продавачи от други европейски страни (34.6%) или от други страни извън ЕС - 16.2%. От чужбина основно са били купувани материални стоки (85.7%) и хотелски резервации и ваканционни пакети - 25.3%. През трите месеца преди анкетирането повечето лица са купували или поръчвали стоки или услуги между един и два пъти (62.8%), като общата стойност на покупките основно е била до 200 лева.\r\nВъпреки масовото навлизане на цифровите технологии в ежедневието ни почти три четвърти от лицата никога не са пазарували по интернет. Като основна причина 75.0% от тях посочват предпочитание към пазаруването на място, лоялност към магазините или просто\r\nнавик. 15.5% нямат необходимите умения, за да извършат поръчка онлайн, а 10.9% имат опасения относно сигурността и поверителността на личните си данни. Немалко лица се притесняват от начина на доставка или връщане на стоките и възможностите за рекламация\r\n(9.3%) или пък не притежават разплащателна карта, която да позволява плащане по интернет - 8.2%.", "date": "2017.12.08", "title": "НСИ: През 2017 г. делът на лицата, които пазаруват онлайн за лични цели, достига 17.7%"}
{"url": "http://www.focus-news.net/news/2017/12/08/2465357/hristina-shopova-zam-kmet-na-blagoevgrad-glasuvaneto-za-obshtinata-i-festivala-frankofoli-blagoevgrad-za-godishnite-nagradi-v-turizma-varvi-mnogo-dobre.html", "text": "Гласуването за Община Благоевград и фестивала „Франкофоли. Благоевград“ за наградата „Туристическо събитие“ от Министерството на туризма върви много добре. Това каза в интервю за Радио „Фокус“ – Пирин Христина Шопова, заместник-кмет на Община Благоевград с ресор „Хуманитарни дейности“. Тя изрази надежда, че в оставащите дни до 10 декември, когато е последният срок за гласуване, не само жителите на Благоевград, но и гостите на световният фестивал ще дадат своя глас за Общината. „За трите си години присъствие на националната сцена, Франкофоли се превърна не само в емблематично събитие за Община Благоевград, но и в продукт, който представя държавата ни много добре навън. Първото издание на фестивала бе през 2015 година. От тогава все още не са минали три години, но ние може да се похвалим, че подготвяме неговото четвърто издание“, каза още Христина Шопова. Тя добави, че до момента над 100 хил. човека са били публика на фестивала – българска и международна. „През трите изминали издания на фестивала при нас гостуваха световни звезди като Имани, ZAZ, Джипси кингс, Нувел Ваг, Патрисия Каас, DJ Боб Синклер, Паров Стелар и много други. Когато започнахме това приключение не очаквахме такъв успех, ако трябва да бъдем честни. Но старанието, усилията и последователността ни дадоха резултати и за наша огромна радост „Франкофоли. Благоевград“ стана единственото българско събитие, включено в 100 най-големи франкофонски събития в света за 2017 година. Инициативата е на френската държава и под патронажа на президента на Република Франция Франсоа Оланд. Това имаше изключителна имиджова стойност не само за нашият град, но и за България като туристическа дестинация“, посочи Шопова. Заместник-кметът на Община Благоевград Христина Шопова заяви, че са много доволни от това, че са номинирани за наградите на Министерството на туризма, защото дори самата номинация показва, че вървят в правилната посока. „А и това ни дава оценка в посока поощрение на добри практики за развитието на културен туризъм, защото самият фестивал се превърна в един от успешните примери за това как културната политика може да стимулира икономиката на един град. Това е фестивал, който е подкрепян от три министерства – Министерство на туризма, Министерство на културата и Министерство на външните работи. Всичко това показва пред света една обединеност и ние сме много доволни от това, че този фестивал се провежда именно в Благоевград“, подчерта Христина Шопова. Според нея ако хората, които харесват френската музика и франкофонският фестивал гласуват, то по този начин това събитие ще придобие все повече популярност, ще гостуват все повече известни звезди и ще има все повече публика. По отношение на това какво ще означава за Благоевград, спечелването на наградата, която ще бъде връчена на 12 декември, заместник-кметът Христина Шопова каза следното: „Това ще бъде освен признание и една много голяма отговорност, защото когато си „вдигнал летвата високо“, получавайки признание, то ще трябва за в бъдеще да се доказваш още повече. Освен това ако си носител на това признание си длъжен да го затвърдиш и да го направиш още по-устойчиво. Ние ще приемем тази награда като отговорност и като добра оценка за това което правим – че сме на прав път и че трябва да продължим да работим със същия ентусиазъм, желание и усилия за този фестивал“.\r\nЛивия НИНОВА", "date": "2017.12.08", "title": "Христина Шопова, зам.-кмет на Благоевград: Гласуването за Общината и фестивала „Франкофоли. Благоевград“ за годишните награди в туризма върви много добре"}
{"url": "http://www.focus-news.net/news/2017/12/08/2465358/ministar-boil-banov-za-nasarchavane-na-balgarskata-muzika-nay-pravilno-e-da-se-tarsyat-raboteshti-resheniya-izvan-chisto-zakonodatelnite.html", "text": "Считам, че за насърчаване на българския музикален продукт най-правилно е да се търсят работещи решения, извън чисто законодателните. Това заяви министърът на културата Боил Банов, който взе участие в парламентарния контрол и отговори на въпрос, свързан с възможността министерството да предприеме мерки осигуряване на повече българска музика в радиоефира, предаде репортер на Агенция „Фокус”. „В работните документи на експертните групи по Национална стратегия за развитие на културата действително се отчита недостатъчно присъствие на българска музика в програмата и предаванията на радио и телевизионните оператори. В предварителните анализи се предлага този проблем да се решава чрез правно регламентиране на различна квота на излъчване на българска продукцията в програмите на обществените радио и телевизионни оператори”, посочи министър Банов. По думите му дискусията относно въвеждането на задължителен дял българска музика в ефира не може да се отдели от общностните политики за опазване на културното многообразие на европейската култура. „Защитата на българската културата е приоритет на културни политики, които обаче не целят да заместят индивидуалния избор на потребителите или редакционната свобода на медията. Въпрос именно на редакционна политика е каква музика да се пуска”, допълни министър Банов. Според него въвеждането на квота за обществените радио и телевизии следва внимателно да се обмисли.\r\nВ реплика народният представител от „БСП за България” Крум Зарков подчерта, че подобна квота за собствена продукция е налице в редица европейски държави. „Ние не искаме да отнемаме правото на избор, нито на слушателите, нито на програмните директори, но трябва да им дадем право на такъв избор. Нашата продукция трябва да се чува, защото обективният слушател, какъвто съм аз, има усещането, че слушаме все по-малко българска музика по радиото”, посочи Зарков. \r\nВъзползвайки се от правото си на дуплика министър Банов даде пример със Словакия, където такава квота съществува. „Словакия въведе миналата година такива квоти и посланика сподели с мен доста комична ситуация. Радиостанциите, за да избегнат въведеното им от държавата задължение, започват да пускат една и съща песен между 24.00 и 06.00 часа. Така формално изпълняват закона, а през деня не пускат само чужда музика. Въпросът наистина е многостранен”, аргументира се министърът на културата Боил Банов. \r\nИван ЛАЗАРОВ", "date": "2017.12.08", "title": "Министър Боил Банов: За насърчаване на българската музика най-правилно е да се търсят работещи решения извън чисто законодателните"}
{"url": "http://www.focus-news.net/news/2017/12/08/2465359/kyustendil-obshtinata-vavede-nova-usluga-za-elektronno-uvedomlenie-na-danachno-zadalzhenite-litsa.html", "text": "Община Кюстендил е въвела нова услуга за електронно уведомление на данъчно задължените лица. Това каза пред Радио „Фокус” – Кюстендил Надя Каратова, зам.-кмет на Община Кюстендил. По думите ѝ годишните съобщения за дължимите местни данъци и такси може да се получават и на електронна си поща, след заявяване в отдел „Местни приходи“ при Община Кюстендил. „Става въпрос за уведомление за срокове и за дължими данъци. Ние имаме сключен договор с електронна платформа. Лицата могат да попълнят едно заявление, намиращо се на електронната страница на Община Кюстендил, след което да го изпратят до отдела. Сигурна съм, че това доста ще ги улесни и ще им спести време”, каза Надя Каратова. По думите ѝ целта на администрацията е посредством електронни писма, да бъдат уведомявани данъкоплатците за сроковете за плащане и за размера на дължимите данъци и такси.\r\nВенцеслав ИЛЧЕВ", "date": "2017.12.08", "title": "Кюстендил: Общината въведе нова услуга за електронно уведомление на данъчно задължените лица"}
{"url": "http://www.focus-news.net/news/2017/12/08/2465360/veliko-tarnovo-73-godishna-zhena-ot-svishtov-e-stanala-zhertva-na-telefonna-izmama.html", "text": "73-годишна жена от Свищов е ощетена с около 10 грама златни накити при телефонна измама, съобщиха то Областната дирекция на МВР – Велико Търново. Извършителите са използвали познатата схема „съдействие за залавяне на телефонни измамници“. По случая е започнато досъдебно производство.", "date": "2017.12.08", "title": "Велико Търново: 73-годишна жена от Свищов е станала жертва на телефонна измама"}
{"url": "http://www.focus-news.net/news/2017/12/08/2465361/bulgargaz-predlagat-uvelichenie-na-tsenata-na-prirodniya-gaz-s-blizo-3-ot-1-yanuari-2018-g.html", "text": "\"Булгаргаз\" предлагат увеличение на цената на природния газ с близо 3%  от 1 януари 2018 г. Това съобщиха от пресцентъра на \"Булгаргаз\" ЕАД. В съответствие с изискванията и условията на Наредба № 2/2013 г. за регулиране на цените на природния газ, \"Булгаргаз\" ЕАД, дъщерно дружество на „Български Енергиен Холдинг” ЕАД предложи на КЕВР да утвърди цена на природния газ за първо  тримесечие на 2018 г. в размер на 352,93  лв./хм3 или 33,52 лв./MWh (без цени за достъп, пренос, акциз и ДДС). \r\nВ сравнение с утвърдената за четвърто тримесечие на 2017 г. цена (без цени за достъп, пренос, акциз и ДДС), предложената за утвърждаване цена за І-во трим. на 2018 г. се изменя както следва: \r\n- увеличение с 2,83 % или 9,71 лв./хм3;\r\n- увеличение с 3,91 % или 1,26 лв./MWh.\r\nТарифите са две – за количество и за енергия, заради изисквания на Европейската комисия.", "date": "2017.12.08", "title": "\"Булгаргаз\" предлагат увеличение на цената на природния газ с близо 3%  от 1 януари 2018 г."}
{"url": "http://www.focus-news.net/news/2017/12/08/2465362/varna-mikrobus-e-goryal-na-ul-troleyna-zasegnati-sa-oshte-dve-prevozni-sredstva-parkirani-v-blizost.html", "text": "Микробус е горял на ул. „Тролейна“ във Варна. Това съобщиха от пресцентъра на ОДМВР - Варна. На 7 декември т.г., около 21.25 часа, е получен сигнал за пожар в микробус, намиращ се на паркинг на ул. „Тролейна“ във Варна. Няма пострадали хора. Причината за инцидента се изяснява. От огъня са засегнати още две превозни средства, паркирани в близост.\r\nПрез последното денонощие има регистрирани и два пожара без преки материални щети – в суха трева и в контейнер за отпадъци. Един е регистрираният случай на оказана техническа помощ.", "date": "2017.12.08", "title": "Варна: Микробус е горял на ул. „Тролейна“, засегнати са още две превозни средства, паркирани в близост"}
{"url": "http://www.focus-news.net/news/2017/12/08/2465363/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-lovech-za-perioda-11-15-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други, съобщиха от пресцентъра на дружеството. Успешната реализация на тези мерки налага кратковременни прекъсвания на електрозаxранването.\r\nВъв връзка с осъществяване на посочените по-долу планирани прекъсвания на електрозаxранването на територията на област Ловеч за периода 11 – 15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заxранване за част или всички засегнати клиенти и последващо включване на съоръженията, върxу които са извършвани планирани дейности.   \r\nНа 13.12.2017 г. от 09:00 - 16:00 ч., на 14.12.2017 г. от 09:00 - 16:00 ч., на 15.12.2017 г. от 09:00 - 16:00 ч. -  Априлци, общ. Априлци: Балкан /Видима/, Бор /Видима/, Ботев Връх /Видима/, Видима /Видима/, Габровница/Видима/, Градина /Видима/, Здравец /Видима/, Изгрев /Ново Село/, кв. Видима, Ковашка /Острец/, Мазалат/Острец/, Маринска /Видима/, Матевска /Видима/, Местн. Видима, Минзухар /Видима/, Младост /Видима/, Обиколна/Видима/, Орловска /Видима/, Острец/Острец/, Пръскалска/Видима/, Първомайска/Видима/, Радинска/Видима/, Сенковчица /Острец/, Синчец /Видима/, Събевска /Острец/, Цанко Дюстабанов /Острец/ \r\n Априлци, общ.  Априлци: Изгрев/Ново Село/, Ковашка /Острец/, Мазалат /Острец/, Острец /Острец/, Сенковчица /Острец/, Събевска /Острец/, Цанко Дюстабанов /Острец/   \r\nНа 11.12.2017 г. /09:00 - 10:30 ч./ -  Летница, общ.  Летница: България, Димчо Дебелянов, Кирил и Методий, Клокотница, Неофит Рилски, Никола Петков, Пейо К. Яворов, Райко Даскалов, Стефан Караджа, Страцин, Хаджи Димитър, Христо Ботев \r\nНа 11.12.2017 г. /11:00 - 12:30 ч./ -  Летница, общ.  Летница: Александър Димитров, България, Витоша, Никола Петков, Сергей Румянцев, Трапезица   \r\nЗа периода 11-15.12.2017 г. /08:30 - 16:30 ч./ -  Малиново, общ.  Ловеч: Александър Стамболийски, Бреза, Велковска, Георги С. Раковски, Гребена, Даскал Спас, Димитър Талев, Изгрев, Любен Каравелов, Стоян Заимов \r\nНа 12.12.2017 г. /09:30 - 13:30 ч./ -  Пресяка: Александър Стамболийски, Възрожденска, Габрака, Георги Бенковски, Иван Вазов, Калето, Стара Планина, Стефан Караджа, Съби Даскалов, Христо Смирненски \r\nНа 12.12.2017 г. /10:15 - 13:30 ч./ -  Ловеч: Бяло Море, Северна Индустриална Зона \r\nНа 17.12.2017 г. /09:00 - 09:30 ч.; 15:30 - 16:00 ч./ -  Ловеч: Дзс-М. Музговото, Мизия, Освобождение, Северна Индустриална Зона, Хан Кубрат   \r\nНа 11.12.2017 г. /08:30 - 16:30 ч./  на 12.12.2017 г. /08:30 - 16:30 ч./  на 13.12.2017 г. /08:30 - 16:30 ч./  на 14.12.2017 г. /08:30 - 16:30 ч./  на 15.12.2017 г. /08:30 - 16:30 ч./ -  Торос: Бузлуджа, Валето, Вишиндол, Дило Йотов, Кичера, Мелнична, Пейо К. Яворов, Стоян Георгиев, Цар Симеон  \r\nНа 11.12.2017 г. /08:00 - 08:15 ч.; 16:45 - 17:00 ч./  на 12.12.2017 г. /08:00 - 08:15 ч.; 16:45 - 17:00 ч./ -  Дивчовото: 20996. 12. 27, 20996. 7. 50, Боровец, Георги Бенковски, Йото Генков, Капитан Никола Войновски, Мах. Зеленика, Мах. Косица, Местн. Боатин, Сава Младенов \r\nНа 11.12.2017 г. /08:00 - 08:15 ч.; 16:45 - 17:00 ч./  на 12.12.2017 г. /08:00 - 08:15 ч.; 16:45 - 17:00 ч./ -  Черни Вит: Ангел Крачунов \r\nНа 11.12.2017 г. /09:45 - 12:00 ч./ -  Рибарица, общ.  Тетевен: Басарим, Георги Бенковски, Иван Вазов, Крайречна, Лало Войвода, Отец Кирил \r\nНа 11.12.2017 г. /10:00 - 15:00 ч./ -  Тетевен: Боровец, Воловийте, Люляк, Пенка Михайлова, Равни Камък \r\nНа 11.12.2017 г. /12:30 - 14:30 ч./ -  Рибарица, общ.  Тетевен: Георги Бенковски \r\nНа 12.12.2017 г. /12:15 - 14:00 ч./ -  Тетевен: Васил Левски, Георги Бенковски, Иван Вазов, Сава Младенов, Хиляда Осемстотин и Първа, Христо Ботев \r\nНа 12.12.2017 г. /14:15 - 16:00 ч./ -  Тетевен: Васил Левски, Гачо Василков, Двадесет и Трети Септември, Емил Марков, Иван Вазов, Марин Урманов, Марко Йончев, Михал Казначея, Никола Вапцаров, Първи Май, Христо Ботев \r\nНа 15.12.2017 г. /12:00 - 13:00 ч./ -  Дивчовото: 20996. 12. 27, 20996. 7. 50, Боровец, Георги Бенковски, Йото Генков, Капитан Никола Войновски, Местн. Боатин, Сава Младенов \r\nНа 15.12.2017 г. /12:00 - 13:00 ч./ -  Тетевен: Козница, Махала Байовица, Махала Ванковци, Махала Недковци, Махала Свидово, Местност Банков Дол, Местност Гурга, Местност Недковци, Полатен \r\nНа 15.12.2017 г. /12:00 - 13:00 ч./ -  Черни Вит: 80902. 18. 151, Антийо Панчев, Боровец, Братойо Петков, Васил Левски, Дели Пало, Димитър Стойков, Дружба, Еловска, Здравец, Капитан Войновски, Лазар Ралчев, Махала Бръшленица, Махала Делиевци, Махала Елов Дол, Махала Златевци, Махала Петровци, Махала Платуница, Местност Боатин, Местност Дъскот, Местност Остриля, Миковци, Момина Поляна, Нейо Крачунов, Орлов Камък, Остриля, Петко Милев Страшния, Райна Княгиня, Стоян Генков, Хан Аспарух, Хан Крум, Христо Ботев, Явор  \r\nНа 14.12.2017 г. /11:45 - 14:00 ч./ -  Балабанско: Зона Вилите, Мах. Магунска, Мах. Мутевска, Мах. Факирска, Мах. Шошковска, Местн. Габърска, Район Центъра \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./  на 16.12.2017 г. /09:00 - 16:00 ч./ -  Терзийско, общ.  Троян: Грънчар, Девети Септември, Дядо Герасим, Дядо Стайко, Захари Стоянов, Иван Вазов, Местност Пъпровци, Терзийска \r\nНа 11.12.2017 г. /09:15 - 12:00 ч./ -  Орешак, общ.  Троян: Васил Левски, Иван Лалев, Стара Планина \r\nНа 11.12.2017 г. /09:15 - 12:00 ч./ -  Черни Осъм: М. Миленча, М. Стругът \r\nНа 11.12.2017 г. /13:00 - 16:00 ч./ -  Троян, общ.  Троян: Христо Ботев \r\nНа 12.12.2017 г. /09:15 - 12:00 ч./ -  Троян, общ.  Троян: Младост \r\nНа 12.12.2017 г. /12:00 - 12:30 ч.; 15:30 - 16:00 ч./ -  Орешак, общ.  Троян: 10-та, 11-та, 12-та, 13-та, 15-та, 16-та, 53707. 504. 148, 9-та, Авксентий Дацин, Амбарица, Архимадрит Хаджи Макарий, Атанас Хасъмски, Васил Левски, Васил Попстефанов, Вилна зона, Втора, Георги Дренски, Данчо Василешки, Даскал Петър Атанасов, Димитър Никифоров, Димитър Ралков, Доктор Борис Пейчев, Еделвайс, Иван Донев, Иван Лалев, Иван Павлов, Иван Полендаков, Кирил и Методий, Кичура, Комсомолска, Комуна, Ливадата, Мах. Баба Стана, Мах. Коевски Ливадки, Мах. Радоевското, Местност Рътлината, Местност Тихова Лъка, Младост, Неофит Калчев, Осъм, Панайот Волов, Патриарх Максим, Пенко Йотов, Прохлада, Първа, Раю Ганковски, Стара Планина, Трета, Хемус, Христо Ботев, Цочо Стоянов, Червено Знаме, Четвърта \r\nНа 12.12.2017 г. /12:00 - 12:30 ч.; 15:30 - 16:00 ч./ -  Троян, общ.  Троян: кв. Ливадето, Ливадето, Мах. Дрянска, Мах. Калчевска, Мах. Райковска, Мах. Сеновоза \r\nНа 12.12.2017 г. /12:00 - 12:30 ч.; 15:30 - 16:00 ч./ -  Черни Осъм: Акациева, Амбарица, Атанас Филипов, Бай Паскал, Васил Радев, Врачовска, Възраждане, Девети Септември, Дружба, Жилища на Горското Стопанство, М-Ст Николчов Дол, М. Бъзево, М. Жеравица, М. Кошутина, М. Миленча, М. Стойновска, М. Стругът, общ. Дз Обнова, Първи Май, Райнешка, Стара Планина, Стойновска, Хаджи Макарий, Цонка Дамянова \r\nНа 13.12.2017 г. /09:00 - 09:30 ч.; 12:00 - 12:30 ч./ -  Борима: Бочо Дуковски, Васил Левски, Васил Поппавлов, Васильов, Ген. Скобелев, Генерал Тотлебен, Георги Бенковски, Георги Попов, Георги С. Раковски, Гурко, Девети Септември, Димитър Рачев, Дочо Съев, Дъбрава, Есперанто, Здравец, Иван Дочев, Илия Маринов, Кап. Петко Войвода, Кирил и Методий, Кокиче, Колю Кацаров, Колю Колев, Космос, Марин Банковски, Марин Стафунски, Минзухар, Минко Дочев, Освобождение, Пашалан, Пенка Стафунска, Петко Дочев, Петър Грошев, Победа, Райна Княгиня, Синчец, Стара Планина, Стефан Караджа, Тинко Симов, Тотка Съева, Трети Март, Урсел, Хаджи Димитър, Христо Ботев, Цанко Патарински \r\nНа 13.12.2017 г. /09:00 - 09:30 ч.; 12:00 - 12:30 ч./ -  Голяма Желязна: 15703. 44. 5, Август 1926 Г. , Братя Попски, Възраждане, Ганчо Моев, Георги Бенковски, Дачо Михайлов, Девети Септември, Желязвенска Комуна, Колю Владов, Късера, Марин Гачев, Марин Ив Кинкин, Мах. Испирско, Мах. Козуря, Мах. Лъките, Мах. Разсадищата, Мах. Сойчанско, Мах. Топля, Мах. Чербин, Мах. Чолдарско, Мирчо Филипов, Михал Дочев, Октомврийска, Петко Доневски, Разсадищата, Симеон Маринов, Стамен Мирчев, Стойко Хаджиев, Тодор Чипарски, Тринайсет Века България, Цанко Станчев, Цано Драголов, Цано Кадийски, Цвятко Георгиев \r\nНа 13.12.2017 г. /09:00 - 09:30 ч.; 12:00 - 12:30 ч./ -  Дълбок Дол: Божур, Бор, Бреза, Васил Мочев, Васил Събчев, Васил Христов, Гробарска, Дъб, Дълбокдолска Комуна, Иван Дончев, Иван Иванчев, Изворът, Извънградска, Крайречна, Кузманица, Лале, Марин Дол, Мерата, Местност Поляната, Момчилов Кладенец, Орех, Петър Стойков, Поникът, Пчелинът, Първи Май, Ракита, Средни Дял, Старата Чешма, Стойко Цочев, Суха, Теменуга, Тошко Тодоров, Трифонова Усойна, Чучура \r\nНа 13.12.2017 г. /09:00 - 09:30 ч.; 12:00 - 12:30 ч./ -  Старо Село, общ.  Троян: Калник, Мах. Шарбан, Мест. Стопански Двор, Местн. Трапът, Ралчевска, Софийска, Централна, Шарбан \r\nНа 13.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Троян, общ.  Троян: 34-ти Троянски Полк, Дрянска Чешма, Захарий Зограф, Панайот Волов, Симеон Велики, Христо Ботев, Христо Смирненски \r\nНа 13.12.2017 г. /13:00 - 13:30 ч.; 15:30 - 16:00 ч./ -  Белиш: VIII-45 кв.  16, Гадевска, Гадю Иванов, Доктор Райко Радевски, Иван Ковачев, Къню и Додю Докови, Марин Лазаров, Мах. Маргатина, Мах. Минковска, Микренска, Милевска, Нено Даракчиев, Никола Панамски, Пенчо Чавдаров, Стара Планина, Стойчо Илевски, Тодор Радевски, Христо Герганов, Цанко Иванов, Чакърска \r\nНа 13.12.2017 г. /13:00 - 13:30 ч.; 15:30 - 16:00 ч./ -  Врабево: Антон Иванов, Арх. Борис Боев, Васил Левски, Вилна зона, Втора, Георги Димитров, Девети Септември, Димитър Благоев, Иван Вазов, Каля-Черква, Ленин, Ленинград, Любен Каравелов, М.  Держика, Маршал Толбухин, Минко Генков, Минко Карата, Младост, Москва, Нено Даракчиев, Никола Й.  Вапцаров, Никола Пънков, Първи Май, Раздоле, Св. Св. Кирил и Методий, Стамен Радев, Стара Планина, Христо Ботев, Христо Смирненски, Цар Калоян, Царевец, Цветан Спасов, Черно Море, Четвърта, Шипка, Юрий А. Гагарин \r\nНа 13.12.2017 г. /13:00 - 13:30 ч.; 15:30 - 16:00 ч./ -  Добродан: Братя Пацекови, Гара Добродан, Девети Септември, Димитър Рупов, Иван Данчев, Иван Марковски, Капитан Шаров, Кирил и Методий, Колю Петров, Комсомолска, Марин Семерджиев, Местн. Доброданското, Минко Гадев, Минко Троански, Мир, Опълченска, Пенко Маринов, Раковска, Станю Минков, Стара Планина, Стефан Тонков, Стопански Двор, Стоян Семерджиев, Тинко Симов, Цанко Патарински, Цочо Пенков \r\nНа 13.12.2017 г. /13:00 - 13:30 ч.; 15:30 - 16:00 ч./ -  Калейца: Анска, Васил Ватев, Дамян Банчев, Дочо Чакъров, Керимска, Ламар, Местност Калейшко Ханче, Селски Дол, Терзийска, Христо Ботев \r\nНа 13.12.2017 г. /13:00 - 13:30 ч.; 15:30 - 16:00 ч./ -  Ломец: Александър Стамболийски, Васил Коларов, Джура, Кастроне Состра \r\nНа 13.12.2017 г. /13:00 - 13:30 ч.; 15:30 - 16:00 ч./ -  Троян, общ.  Троян: Акад. Ангел Балевски, Безименна, Васил Левски, Васил Спасов, Дунав, Разклон Калейца, Троянско Поле \r\nНа 14.12.2017 г. /09:00 - 12:00 ч./ -  Троян, общ.  Троян: Бочо Донев, Проф. Никола Шипковенски, Радецки, Стефан Караджа, Черногор \r\nНа 14.12.2017 г. /11:45 - 14:00 ч./ -  Горно Трапе: Дочо Гадев, Мах. Длъжковска, Мичо Димитров-Ганди, Мичо Райковски, Стара Планина \r\nНа 14.12.2017 г. /11:45 - 14:00 ч./ -  Терзийско, общ.  Троян: Баба Тонка, Балкан, Васил Левски, Грънчар, Девети Септември, Дядо Герасим, Дядо Стайко, Захари Стоянов, Иван Вазов, Иван Дочев Дочковски, Изгрев, Караулна Четворка, Кирил и Методий, Ковачовец, Коман, Местн. Коман, Местност Пъпровци, Найден Минков Стоевски, Никола Даскалов, Първомайска, Стойко Л. Донковски, Стойко Хр. Дулевски, Терзийска, Хаджи Димитър, Христо Ботев, Цвятко Цвятковски \r\nНа 14.12.2017 г. /11:45 - 14:00 ч./ -  Троян, общ.  Троян: Мах. Длъжковска, Местност Алдишки Рът \r\nНа 14.12.2017 г. /11:45 - 14:00 ч./ -  Шипково: Александър Стамболийски, Ангел Дръндаров, Бор, Васил Коларов, Васил Левски, Васильов, Вежен, Венеца, Вилна зона, Георги Димитров, Димитър Илиев, Дунав, Еделвайс, Захари Стоянов, Капитан Никола Войновски, Кирил и Методий, Ковачевец, Комсомолска, Крушево, Мир, Първомайска, Ръждавец, Слънчев Бряг, Стадион, Стара Планина, Христо Ботев, Червено Знаме, Шипковски Бани \r\nНа 14.12.2017 г. /13:00 - 16:00 ч./ -  Троян, общ.  Троян: 34-ти Троянски Полк, Захарий Зограф, Радецки, Симеон Велики, Христо Смирненски \r\nНа 15.12.2017 г. /09:15 - 12:00 ч./ -  Троян, общ.  Троян: Васил Левски, Дядо Петър Табаков, Стефан Караджа, Хан Аспарух \r\nНа 15.12.2017 г. /13:00 - 16:00 ч./ -  Троян, общ.  Троян: Васил Левски, Стефан Станев, Христо Ботев, Шипка   \r\nНа 11.12.2017 г. /08:00 - 16:30 ч./  на 12.12.2017 г. /08:00 - 16:30 ч./  на 13.12.2017 г. /08:00 - 16:30 ч./  на 14.12.2017 г. /08:00 - 16:30 ч./  на 15.12.2017 г. /08:00 - 16:30 ч./  на 16.12.2017 г. /08:00 - 16:30 ч./ -  Угърчин: Александър Стамболийски, Баба Тонка, Васил Левски, Вълчо Русковски, Ген. Гурко, Георги Иванов, Голи Рът, Горник, Доростолска, Кокиче, Новоселска, Освобождение, Осми Март, Пейо К. Яворов, Петър Берон, Поп Андрей, Теменуга, Шипка, Шумака, Явор \r\nНа 11.12.2017 г. /09:30 - 14:00 ч./ -  Сопот, общ.  Угърчин: Аврамовска, Димитър Пъшков, Ендешка, Ланзовица, Николовска, Последна Поляна, Радковец, УПИІі-346, Чепля \r\nНа 12.12.2017 г. /09:30 - 13:30 ч./ -  Кирчево: Александър Стамболийски, Стара Планина \r\nНа 12.12.2017 г. /09:30 - 14:30 ч./ -  Кирчево: Александър Стамболийски, Бачо Киро, Васил Левски, Веселина Черкезова, Комитска, Никола Вапцаров, Панайот Волов, Пенчо Славейков, Пеньо Пенев, Площа, Стара Планина, Стефан Караджа, Тодор Каблешков, ХІІ кв. 5, Хаджи Димитър, Хан Аспарух \r\nНа 12.12.2017 г. /09:30 - 14:30 ч./ -  Лесидрен: Местност Берча \r\nНа 13.12.2017 г. /09:00 - 12:00 ч./  на 14.12.2017 г. /09:00 - 12:00 ч./  на 15.12.2017 г. /09:00 - 12:00 ч./ -  Сопот, общ.  Угърчин: Димитър Пъшков, Мах. Шумака, Угърчинска \r\nНа 13.12.2017 г. /09:30 - 11:30 ч./ -  Лесидрен: Кол. Ябълчака, Местност Берча, Местност Гаджов Дол, Местност Коника, Местност Ябълчака \r\nНа 14.12.2017 г. /09:30 - 15:00 ч./ -  Лесидрен: Александър Стамболийски, Възраждане, Георги Бенковски, Коман, Местност Капин, Местност Ношаря, Орницата, Раковска, Стоян Петков, Страцин, Христо Ботев, Христо Смирненски, Чаршията, Чуловдолска \r\nНа 14.12.2017 г. /09:30 - 15:30 ч./ -  Сопот, общ.  Угърчин: Васил Левски, Възраждане, Герганица, Мах. Шумака, Оборище, Пердевойка, Петриш, Софийска, Угърчинска, Шойка \r\nНа 14.12.2017 г. /12:15 - 14:30 ч./ -  Лесидрен: Александър Стамболийски, Бано Воевода, Васил Левски, Кършар, Раковска, Стара Планина, Урница, Христо Ботев  \r\nНа 14.12.2017 г. /09:00 - 12:00 ч./ -  Батулци: Присоето, Стоян Панов, Христо Ботев \r\nНа 11.12.2017 г. /10:00 - 14:00 ч./ -  Златна Панега: Бачо Киро, Димитър Грънчаров, Местност Драганина Могила, Митко Палаузов, Райко Даскалов, Сергей Румянцев, Хан Аспарух \r\nНа 12.12.2017 г. /09:00 - 11:00 ч./ -  Ябланица, общ.  Ябланица: Ален Мак, Ген. Гурко, Мизия, Младост, Панайот Волов, Ратица, Рила, Хаджи Димитър, Шипка \r\nНа 12.12.2017 г. /10:00 - 14:30 ч./ -  Ябланица, общ.  Ябланица: Драгойца, Местност Пали Лула, Местност Шумнене, Шумнене \r\nНа 13.12.2017 г. /12:00 - 16:00 ч.; 16:00 - 16:10 ч./ -  Глогово: 020009, 2204, Водна, Георги Бенковски, Еделвайс, Елов Дол, Иван Вазов, Иван Туйков, Къдрева, Люляк, М. Езерото, Мах. Водна, Мах. Джебин Трап, Мах. Къдря, Мах. Равнището, Мах. Ръбя, Местн. Три Могили, Местн. Широки Трап, Местност Мастяк, Местност Ратлака, Пенка Михайлова, Хаджи Димитър, Христо Ботев, Христо Кърпачев, Христо Смирненски, Юрий А. Гагарин \r\nНа 13.12.2017 г. /12:00 - 16:00 ч.; 16:00 - 16:10 ч./ -  Градежница: Александър Стамболийски, Асен Стипцов, Бръшлян, Васил Априлов, Васил Левски, Вежен, Габъра, Георги Бенковски, Градинките, Двадесет и Втори Септември, Еделвайс, Здравец, Иван Вазов, К. Горна Ливада, Кирил и Методий, Косовец, Люляк, Мах. Лъма, Райна Княгиня, Сава Младенов, Синчец, Стара Планина, Хаджи Димитър, Хан Аспарух, Христо Ботев, Христо Смирненски, Цар Самуил, Юрий А. Гагарин \r\nНа 13.12.2017 г. /16:00 - 16:10 ч./ -  Брестница, общ.  Ябланица: Васил Левски, Вуто Даскала, Вутю Малков, Възраждане, Георги Бенковски, Глоговец, Дачевци, Девети Май, Джорковци, Долна Коритна, Дружба, Дъб, Единство, Заводска, Иван Данов, Кокиче, Коритна, Лало Йотов, Липа, Мильовци, Никола Петков, Оборище, Осми Март, Петър Василев, Печовци, Победа, Прогрес, Равнището, Серванска, Сергей Румянцев, Стара Планина, Стефан Цаков, Стоянковото, Съева Пещера, Теменуга, Трети Март, Тълкийското, Цоло Гетов, Шипка;\r\n Български Извор: 112005, 151001, Александър Стамболийски, Баба Тонка, Бузлуджа, Васил Левски, Вит, Георги Бенковски, Георги Раковски, Демокрация, Дунав, Здравец, Иван Вазов, Извора, Кокиче, Мах. Боаза, Мах. Начови Воденици, Мах. Солун, Местност Белилото, Местност Боаза, Местност Роденец, Никола Вапцаров, Отец Паисий, Панайот Волов, Пирин, Райна Княгина, Рила, Родопа, Стара Планина, Странджа, Тодор Каблешков, Тракия, Филип-Тотю, Хаджи Димитър, Хемус, Христо Ботев, Черно Море, Шипка, Юрий А. Гагарин; Галата: Александър Стамболийски, Антон Иванов, Бялка, Васил Левски, Вела Пеева, Габаре, Георги Бенковски, Георги Кирков, Гергана, Димитър Благоев, Димитър Полянов, Еделвайс, Иван Козарев, Иван Туйков, Йордан Йовков, Йорданка Николова, Капитан Петко Войвода, Лазар Станев, Лиляна Димитрова, Малина, Малчика, Митко Палаузов, Никола Вапцаров, Никола Парапунов, Пейо К. Яворов, Пенка Михайлова, Пеньо Пенев, Пещера, Свилен Русев, Сергей Румянцев, Стефан Караджа, Стоян Едрев, Хаджи Димитър, Хан Аспарух, Христо Ботев, Христо Кърпачев, Христо Смирненски, Цар Самуил, Цар Симеон; Гложене, общ.  Тетевен: 101001;\r\n Голяма Желязна: Дачо Михайлов; Кирчево: Александър Стамболийски, Бачо Киро, Васил Левски, Веселина Черкезова, Иван Вазов, Комитска, Местност Площа, Никола Вапцаров, Панайот Волов, Пенчо Славейков, Пеньо Пенев, Площа, Стара Планина, Стефан Караджа, Тодор Каблешков, Хіі кв. 5, Хаджи Димитър, Хан Аспарух, Хан Омуртаг, Христо Ботев, Черно Море; Лесидрен: 43325. 10. 23, 43325. 10. 61, 43325. 10. 832. 1, Кол. Барашки, Кол. Коник, Кол. Ябълчака, Местност Берча, Местност Гаджов Дол, Местност Енча, Местност Камъка Правец, Местност Коника, Местност Ябълчака, Местност Язовир Сопот; Малка Желязна: Александър Стамболийски, Бузлуджа, Васил Левски, Витоша, Двадесет и Трети Септември, Девети Май, Додьо Маринов, Йото Влахов, Клокотница, Ком, Матей Петков, Мах. Байовене, Махала Баевене, Палич, Панайот Волов, Райко Даскалов, Сава Младенов, Сергей Румянцев, Софийска, Стойко Додев, Христо Рачев, Шипка; Славщица: Александър Стамболийски, Балканска, Васил Левски, Видинска, Въндевска, Георги С. Раковски, Даловска, Иван Вазов, Кирил и Методий, Колевска, Корканска, Кьосовска, Марковска, Местност Зелка, Моновска, Московска, Нечовска, Никола Д.  Петков, Паисий Хилендарски, Палангурска, Последна, Рачовска, Свобода, Хаджи Димитър, Христо Ботев; Сопот, общ.  Угърчин: 68076. 291. 106, Аврамовска, Балча, Васил Левски, Възраждане, Герганица, Димитър Пъшков, Ендешка, Ланзовица, Мах. Съевска, Мах. Шумака, Николовска, Оборище, Пердевойка, Петриш, Подене, Попенец, Последна Поляна, Радковец, Софийска, Станковска, Троян, Угърчинска, УПИІі-346, Чепля, Шойка;\r\nНа 14.12.2017 г. /09:00 - 12:00 ч./ -  Дъбравата: Александър Стамболийски, Буджовци, Витоша, Вътювци, Георги Бенковски, Драгойца, Златна Панега, Йотковци, Калето, Нинковци, Нишовци, Стара Планина, Стефан Караджа, Христо Ботев, Цано Вълчев;\r\nНа 14.12.2017 г. /12:00 - 13:30 ч./ -  Златна Панега: Опълченска;\r\nНа 14.12.2017 г. /12:00 - 13:30 ч./ -  Ябланица, общ.  Ябланица: 067316, 075133, 87017, I-065, кв. 116, кв.  Цигански Бряг, III-10 кв. 13, XV-549, кв. 20, Аблан, Александър Стамболийски, Ален Мак, Ангел Кънчев, Баба Мария, Байкал, Бачо Киро, Бор, Борьов Дол, Бяло Поле, Васил Левски, Вежен, Възраждане, Ген. Гурко, Гео Милев, Георги Бенковски, Георги Раковски, Даскал Иван Цоков, Доктор Иван Божинов, Доктор Ради Цанов, Драгойца, Дунав, Дядо Ковач, Здравец, Ивайло, Иван Вазов, Изгрев, Изток, Искър, кв. 54 Пл. Възраждане, Кирил и Методий, Колиби Нановица, Коритна, Латинка, Лисец, Любен Каравелов, Мах. Нановица, Месност Плочката, Местност Атанас, Местност Блатото, Местност Братевец, Местност Габровица, Местност Гераня, Местност Голяма Гора, Местност Девет Дола, Местност Ламбовци, Местност Пали Лула, Местност Плочката, Местност Прелог, Местност Цоловци, Местност Шумака, Местност Шумнене, Мизия, Мико Петков, Младост, Нановица, Никола Николов, Нисевица, Нов Ден, Оборище, Освобождение, Панайот Волов, Пеловска Ливада, Радост, Ратица, Рила, Роза, Сергей Румяецев, Симеон Велики, Скобелев, Средна Гора, Стара Планина, Стефан Караджа, Столетов, Теменуга, Тодор Каблешков, Филип-Тотю, Хаджи Димитър, Хан Аспарух, Хан Крум, Христо Ботев, Цар Калоян, Шипка, Ширевец, Шумнене, Явор;\r\nНа 15.12.2017 г. /09:30 - 14:30 ч./ -  Добревци, общ.  Ябланица: Александър Стамболийски, Бреза, Буревец, Георги Бенковски, Еделвайс, Лаловска, Трети Март, Явор, Ягода.", "date": "2017.12.08", "title": "Възможни са временни прекъсвания на електрозахранването на територията на област Ловеч за периода 11 – 15 декември"}
{"url": "http://www.focus-news.net/news/2017/12/08/2465364/afp-hilyadi-izlyazoha-po-ulitsite-na-istanbul-za-da-protestirat-sreshtu-reshenieto-na-tramp-za-erusalim.html", "text": "Хиляди излязоха по улиците на Истанбул, след петъчната молитва, за да протестират срещу решението на американския президент Доналд Тръмп да признае Ерусалим за столица на Израел, предава AFP, като се позовава на информация от свой кореспондент.\r\nВикайки „Ерусалим е наш и ще остане наш!“ и „долу Америка, долу Израел“, демонстрантите обикалят улиците на града, след като проведоха петъчната си молитва в османската джамия „Фатих“ в центъра на Истанбул, съобщава кореспондента.\r\nИ други демонстрации са планирани за петък в Истанбул и из цяла Турция.\r\n„Ние приемаме Ерусалим за бастион на мюсюлманската общност... Тук сме, за да покажем единство и сила. Никой не може да ни спре“, заяви 17-годишният Доган.\r\nПревод и редакция:", "date": "2017.12.08", "title": "AFP: Хиляди излязоха по улиците на Истанбул, за да протестират срещу решението на Тръмп за Ерусалим"}
{"url": "http://www.focus-news.net/news/2017/12/08/2465365/blagoevgrad-bogata-praznichna-programa-e-podgotvila-obshtina-simitli-za-predstoyashtite-koledno-novogodishni-praznitsi.html", "text": "Богата празнична програма е подготвила Община Симитли за предстоящите коледно-новогодишни празници. Това съобщи за Радио „Фокус“ – Пирин Таня Тасева, експерт „Връзки с обществеността“ към Общината. Събитията за Симитли и малките населени места в празничният месец декември започнаха още на 6 декември – Никулден с отбелязване на храмовият празник на Църквата „Свети Николай” в село Градево, която от години на този ден събира жители и гости на рибен курбан. „Над 100 човека събра тази година църквата на своя храмов празник. Традиционно той започва с литургия, отслужена от отец Евгений, а миряните се събират на обща трапеза под новопостроените навеси пред храма и около него. Няколко казана постен фасул и риба на жар, винаги е гозбата за празнуващите на Никулден там“, каза още Тасева. В деня се е провел и традиционен търг, който провеждат за дарения за храма. „Парите от вещите, които се търгуват на празника, остават за храма, за да бъде подпомогнат. Дрешки, хавлиени кърпи,  мед, ракия и други бяха откупени за големи суми от миряните. Буркан мед за 75 лева и ракия за 40 лева продадоха на традиционния търг на Никулден в Градево. Кметът на община Симитли Апостол Апостолов, заедно с общинския председател Владимир Христов и кмета на село Градево Кирил Йосифов също бяха на празника и запалиха свещички за здраве“, посочи Тасева. Празничните програми по повод Коледа и Нова година в Симитли продължават и днес със запалването на светлините на коледната елха в село Крупник. „Утре това ще се случи и в село Полена, а в град Симитли тържественото запалване на коледните светлини ще бъде на 14 декември“, добави Тасева.\r\nВ програмата на Община Симитли за месец декември са включени още: концерт на Мая Нешкова, която ще изпее най- големите си хитове в Симитли на 11 декември от 18.30 часа, в спортната зала на стадион „Септември“. На 12 декември в социалните центрове в общината ще се състои инициативата „Мисия без граници“, а в петък 15 декември ще има Коледно тържество в Средно училище „Св. св. Кирил и Методий“ – Симитли. В понеделник – 18 декември инициативата „Мисия без граници“ ще се проведе и в център Слънчев ден. А в периода 21 – 23 в Симитли ще се състои втори коледен детски футболен турнир на стадион „Септември“ в Симитли. Коледният детски турнир е под патронажа на община Симитли и кмета Апостол Апостолов, познат като бивш футболист, футболен съдия и деятел, който продължава да работи за развитието на спорта в Симитли. Организаторите от Футболен клуб „Септември“ имат желание и амбиция турнирът да стане традиционен и да се разраства в следващите години. На 22 декември в Крупник ученици от местното училище ще изнесат празничен концерт за всички жители и гости на малкото населено място. На 23 декември пък в читалище „Св. Климент Охридски“ – Симитли ще се проведе Рождественски концерт на „Мисия без граници“. До края на годината са предвидени и други прояви, които ще бъдат обявени на по-късен етап.\r\nЛивия НИНОВА", "date": "2017.12.08", "title": "Благоевград: Богата празнична програма е подготвила Община Симитли за предстоящите коледно-новогодишни празници"}
{"url": "http://www.focus-news.net/news/2017/12/08/2465366/hristina-shopova-zamestnik-kmet-na-obshtina-blagoevgrad-chetvartoto-izdanie-na-festivala-frankofoli-blagoevgrad-shte-se-provede-prez-mesets-yuni-2018-godina.html", "text": "Четвъртото издание на фестивала „Франкофоли. Благоевград“ ще се проведе през месец юни 2018 година. Това каза в интервю за Радио „Фокус“ – Пирин Христина Шопова, заместник-кмет на Община Благоевград с ресор „Хуманитарни дейности“. По думите ѝ все още няма право да каже какво ще се случи в следващото издание на музикалното събитие. „Мога леко да открехна завесата и да съобщя, че звездите, които очакваме, са на световно ниво. Новото място на което се провежда фестивалът „Франкофоли. Благоевград“ от миналата година – парк „Македония“ ще се окаже тясно тази година. Все още нямам право да говоря за програмата, но когато имам повече яснота и бъда оторизирана да говоря, то със сигурност слушателите на Радио „Фокус“ първи ще разберат за нея“, каза още Шопова. Тя покани всички любители на френската музика в Благоевград през месец юни 2018, когато ще се проведе четвъртото издание на фестивала „Франкофоли. Благоевград“.\r\nЛивия НИНОВА", "date": "2017.12.08", "title": "Христина Шопова, заместник-кмет на Община Благоевград: Четвъртото издание на фестивала „Франкофоли. Благоевград“ ще се проведе през месец юни 2018 година"}
{"url": "http://www.focus-news.net/news/2017/12/08/2465367/burgas-praznichen-kontsert-na-burgaskiya-duhov-orkestar-shte-se-provede-v-grada.html", "text": "В града ще се състои празничен концерт на Бургаския духов оркестър, съобщиха от пресцентъра на Община Бургас. Музикалната среща ще се проведе от 18.00 часа тази вечер в зрителната зала на Културен дом на нефтохимика.\r\nВ програмата са включени произведения от Фучик, Щраус, Браун, Джонсън, Милър и други.\r\nКонцертите на Бургаския духов оркестър са с вход свободен.", "date": "2017.12.08", "title": "Бургас: Празничен концерт на Бургаския духов оркестър ще се проведе в града"}
{"url": "http://www.focus-news.net/news/2017/12/08/2465368/big-bend-veliko-tarnovo-otbelyaza-50-godishniya-si-yubiley-s-vpechatlyavasht-kontsert.html", "text": "С впечатляващ концерт Общинският духов оркестър, известен и като „Биг Бенд Велико Търново“, отбеляза своя 50-годишен юбилей, съобщиха от пресцентъра Община Велико Търново. Голямото музикално събитие събра близо 1000 жители и гости на града в залата на Музикално-драматичния театър „Константин Кисимов“. Публиката бурно аплодира всяко изпълнение на музикантите, енергично дирижирани от ръководителя на бенда – маестро Владимир Бошнаков. \r\nСпециални гост-изпълнители бяха майсторът на българската естрада Орлин Горанов и популярната певица Веси Бонева. Входът за големия галаконцерт бе свободен, а събитието бе част от пъстрата културна програма във Велико Търново по случай предстоящите коледни и новогодишни празници.\r\nОт името на кмета Даниел Панов маестро Владимир Бошнаков прие почетен знак и специална Старопрестолна грамота, издадени за 50-годишния юбилей на оркестъра. Диригентът бе отличен и с почетен знак от Съюза на българските музикални и танцови дейци. Организацията награди концерт-майстора на бенда Пламен Павлов, както и предишния диригент Харалампи Попов.", "date": "2017.12.08", "title": "„Биг бенд Велико Търново“ отбеляза 50-годишния си юбилей с впечатляващ концерт"}
{"url": "http://www.focus-news.net/news/2017/12/08/2465369/kyustendil-obshtinite-ot-oblastta-sa-poluchili-zapovedi-za-zakrivane-na-depata-za-bitovi-otpadatsi-do-kraya-na-godinata.html", "text": "Общините от област Кюстендил са получили заповеди за закриване на депата за битови отпадъци до края на годината. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му тези заповеди са връчени от страна на РИОСВ – Перник на общините, участващи в Регионално сдружение „Рила еко”. Това са общините Кюстендил, Дупница, Невестино, Трекляно, Сапарева баня и Бобов дол. „От 31 декември общинските депа престават да съществуват”, каза Красимир Георгиев. По думите му законът предвижда срок от три месеца, през който трябва да бъде изготвен и предоставен план за рекултивация на депата. След това предстои изготвяне на проект и кандидатстване за финансиране. „Процедурата не е лека, но смятам, че паралелно с изграждането на новия регионален център, ще продължат и тези дейности и ще успеем да се справим”, каза Красимир Георгиев. Общините от сдружението са в процедури на обществени поръчки за избор на фирми-изпълнители, които ще поемат дейността по сепариране и депониране на битовите отпадъци от началото на следващата година.\r\nВенцеслав ИЛЧЕВ", "date": "2017.12.08", "title": "Кюстендил: Общините от областта са получили заповеди за закриване на депата за битови отпадъци до края на годината"}
{"url": "http://www.focus-news.net/news/2017/12/08/2465370/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-kyustendil-za-perioda-11-15-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други, съобщиха от пресцентъра на дружеството. Успешната реализация на тези мерки налага кратковременни прекъсвания на електрозаxранването.\r\nВъв връзка с осъществяване на посочените по-долу планирани прекъсвания на електрозаxранването на територията на област Кюстендил за периода 11 – 15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заxранване за част или всички засегнати клиенти и последващо включване на съоръженията, върxу които са извършвани планирани дейности.   \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Коркина: Коркина, Х-21, кв.  2 \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Шатрово: 067016, Vі-255, кв. 27 \r\nНа 12.12.2017 г. /09:30 - 09:45 ч.; 11:45 - 12:00 ч./ -  Бобов Дол: Васил Коларов, Васил Чучуков, Двадесет и Седми Октомври, Димитър Благоев, Иван Вазов, Комсомолска, Младост, Негулица, Пролет, Самуил, Свети Спас, Свилен Русев, Стубело \r\nНа 12.12.2017 г. /09:30 - 09:45 ч.; 11:45 - 12:00 ч./ -  Бобов Дол: Васил Коларов, Георги Димитров, Двадесет и Седми Октомври, Димитър Благоев, Иван Вазов, Йорданка Николова, Кирил и Методи, Малчика, Махала Джельова, Никола Й.  Вапцаров, Общински Пазар, Осми Март, Рила, Свети Спас, Свилен Русев, Стефан Стамболов, Х кв. 49 \r\nНа 12.12.2017 г. /09:30 - 12:00 ч./ -  Бобов Дол: Васил Коларов, Георги Димитров, Двадесет и Седми Октомври, Димитър Благоев, Иван Вазов, Йорданка Николова, Кирил и Методи, Махала Джельова, Общински Пазар, Рила, Свети Спас, Х кв. 49 \r\nНа 13.12.2017 г. /14:00 - 15:00 ч./ -  Голема Фуча    \r\nНа 13.12.2017 г. /11:00 - 12:00 ч./ -  Блажиево: Васил Левски, Демокрация, Изгрев, Китка, Св. Иван Рилски, ХII, кв.  22, Христо Ботев, Цар Борис \r\nНа 12.12.2017 г. /14:30 - 15:30 ч./ -  Бобошево: Алекси Величков, Васил Левски, Върба, Георги Зограф Бобошевски, Георги С.  Раковски, Еделвайс, Единство, Ела, Иван Кепов, Иван Попмихайлов, Крайречна, Лале, Местност Мърдище, Морава, Никифор Бибин, Пирин, Пламък, Свети Иван Рилски, Свобода, Сотир Бранков, Струма, Тиха Струма, Тодор Каблешков, Топола, Явор    \r\nНа 11.12.2017 г. /09:00 - 11:00 ч./ -  Дупница: Бистрица, Драган Овчаров, Милин Камък, Оструган, Свобода, Черни Връх \r\nНа 11.12.2017 г. /09:00 - 16:00 ч./ -  Яхиново: 87727. 13. 18. 2, Васил Априлов, Васил Левски, Генерал Гурко, Иван Вазов, Любен Каравелов, Река Джубрена, Стефан Караджа, Христо Ботев \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Тополница, общ.  Дупница: Местност Дрено, Нупи-1609 \r\nНа 11.12.2017 г. /11:00 - 12:00 ч./ -  Дупница: Бистрица \r\nНа 11.12.2017 г. /12:00 - 14:00 ч./ -  Дупница: Никола Малашевски, ТП Помпена Станция на ТЕЦ Бобобв дол \r\nНа 11.12.2017 г. /13:00 - 16:00 ч./ -  Яхиново: 87727. 17. 1, Бузлуджа, Васил Левски, Генерал Гурко, Девети Септември, Иван Вазов, Кокиче, Коста Петров, Опълченска, Река Джубрена, Стефан Караджа, Стопански Двор \r\nНа 11.12.2017 г. /14:30 - 15:30 ч./ -  Дупница: I, кв. 124 Ж. П Гара, Аракчийски Мост, Възход, Никола Малашевски, Отец Паисий, Свети Иван Рилски, Тютюнева Долина \r\nНа 12.12.2017 г. /09:00 - 16:00 ч./ -  Яхиново: Васил Левски, Генерал Гурко, Георги Раковски, Димчо Дебелянов, Доктор Петър Берон, Йордан Йовков, П Р Славейков, Патриарх Евтимий, Пейо Яворов, Трети Март, Христо Ботев \r\nНа 13.12.2017 г. /09:00 - 10:00 ч./ -  Самораново: 65245. 7. 846, Акация, Георги Димитров, Комсомолец, Марков Камък, Местност Марков Камък, Митко Палаузов, Рила, Стаменко Градевски \r\nНа 13.12.2017 г. /09:00 - 16:00 ч./ -  Яхиново: 87727. 20. 2, 87727. 203. 284, Алеко Константинов, Бузлуджа, Васил Левски, Генерал Гурко, Генерал Скобелев, Георги Раковски, Марин Дринов, П Р Славейков, Христо Ботев, Яхинско Шосе \r\nНа 13.12.2017 г. /13:00 - 16:00 ч./ -  Яхиново: Алеко Константинов, Васил Левски, Генерал Скобелев, Генерал Столетов, Йорданка Николова, Марин Дринов, Марсилия, П Р Славейков, Христо Ботев \r\nНа 14.12.2017 г. /09:00 - 16:00 ч./ -  Дяково: Махала Крич \r\nНа 14.12.2017 г. /13:00 - 16:00 ч./  на 15.12.2017 г. /09:00 - 16:00 ч./ -  Дяково: УПИI-138,Кв.  10, УПИIII-204,205,206,Кв. 20, УПИХІV    \r\nНа 12.12.2017 г. /13:00 - 14:00 ч./ -  Бараково: Баба Гена, Беласица, В. Везенков, Вела Пеева, Климент Готвалд, Кокиче, Костадин Лазаров, Лазар Везенков, Методи Попгеоргиев, Никола Парапунов, Септемврийска, Христо Ботев \r\nНа 12.12.2017 г. /11:00 - 12:00 ч./ -  Кочериново: VII-372, кв. 4, Аврора, Баба Люба, Братя Костови, В. Вретенарски, Георги Бенковски, Иван Вазов, Искър, Калин, Комсомолска, Крашево, М. Бангоев, М. Преображенски, Места, Оборище, Родопи, Свети Иван Рилски, Свилен Русев, Сотир Карпудски, Странджа, Трети Март, УПИ- VII ,Кв. 40, УПИ14, кв.  38, Христо Сокола, Шипка \r\nНа 12.12.2017 г. /13:00 - 14:00 ч./ -  Кочериново: Асен Рашков, В. Везенков    \r\nНа 11.12.2017 г. /09:00 - 12:00 ч./ -  Граница: Антим Първи, Арда, Искър, Любен Каравелов, Местност Шамака, Неофит Рилски, Партизанска, Пенчо Славейков, Пирин, Харалампи Аничкин \r\nНа 12.12.2017 г. /09:00 - 12:00 ч./ -  Раждавица: Александър Стамболийски, Асен Златаров, Васил Коларов, Владимир Поптомов, Георги Димитров, Георги Кирков, Железничар, Партизанска, Славянска, Струга, Христо Смирненски, Юрий Гагарин \r\nНа 12.12.2017 г. /13:00 - 16:00 ч./ -  Шишковци: Андон и Стойна Виачеви, Васил Демиревски, Васил Коларов, Васил Левски, Вела Пеева, Владимир Димитров Майстора, Гоце Делчев, Девети Септември, Димитър Каляшки, Емил Шекерджийски, Митко Палаузов, Млада Гвардия, Пеньо Пенев, Роза Димитрова, УПИXIV - 464 кв. 14, Христо Ботев, Чучура \r\nНа 13.12.2017 г. /09:00 - 12:00 ч./ -  Драговищица, общ.  Кюстендил: Асен и Петър, Георги Григоров Фарадей, Гладстон, Кокиче, Местност Перивол, Никола Вапцаров, Нов Живот, Оборище, Орлица, Петър Берон, Синчец, Славчо Темкин, Череша, Шейново, Шести Септември, Ягода \r\nНа 13.12.2017 г. /13:00 - 16:00 ч./ -  Горановци, общ.  Кюстендил: Махала Оспротива    \r\nНа 11.12.2017 г. /13:00 - 16:00 ч./ -  Рашка Гращица: Александър Стамболийски, Асен Китанов, Васил Коларов, Васил Левски, Георги Бенковски, Георги Димитров, Георги Раковски, Девети Септември, Зора, Махала Лазовска, Махала Начковска, Махала Ненкова, Махала Сухар, Никола Вапцаров, Пролет, Стоян Заимов, Христо Ботев   \r\nНа 12.12.2017 г. /09:30 - 10:30 ч./ -  Рила: 62671. 500. 2, Васил Демиревски, Здравец, Кокиче, Крайречна, Света Варвара, Септемврийска, Спортела, Спротива, Тинтява \r\nНа 14.12.2017 г. /10:00 - 11:00 ч./ -  Рилски Манастир: Местност Бачкова Чешма.", "date": "2017.12.08", "title": "Възможни са временни прекъсвания на електрозахранването на територията на област Кюстендил за периода 11 – 15 декември"}
{"url": "http://www.focus-news.net/news/2017/12/08/2465371/al-jazeera-desetki-raneni-palestintsi-sled-sblasatsi-sas-silite-za-sigurnost-na-izrael.html", "text": "Хиляди палестинци излязоха по улиците на Ерусалим и градовете в района на Западния бряг и Ивицата газа, за да протестират срещу решението на САЩ да признае официално Ерусалим за столица на Израел, предава катарската телевизия Al Jazeera.\r\nВ района на Западния бряг, палестинците се сблъскаха със силите за сигурност на Израел и в резултат от това над 50 души са пострадали, а 16 са хоспитализирани, според местните власти.\r\nКореспондент на телевизията в столицата на Палестинската автономия – Рамала – съобщи, че сблъсъците са прекратени, след „няколко часова интензивна конфронтация между палестински младежи и израелската армия“.\r\nАкции са проведени също в Хеброн, Наблус, Йенин и Йерихон на Западния бряг на река Йордан, както и в Източен Ерусалим и Ивицата Газа.\r\nПревод и редакция:", "date": "2017.12.08", "title": "Al Jazeera: Десетки ранени палестинци след сблъсъци със силите за сигурност на Израел"}
{"url": "http://www.focus-news.net/news/2017/12/08/2465372/kyustendil-izlozhba-koleden-fyuzhan-shte-bade-predstavena-v-obshtinski-dramatichen-teatar.html", "text": "Изложба „Коледен Фюжън” ще се проведе в Кюстендил. Това каза пред Радио „Фокус” – Кюстендил Дима Укалска, началник на отдел „Култура и духовно развитие”. Изложбата е с автори Любляна Начева и Галина Трайкова и ще бъде открита на 15 декември от 18.00 часа във фоайето на Общински драматичен театър – Кюстендил. Тя е съставена от три вида изкуства – фотография, изобразително изкуство и бисероплетене с подчертано коледна насоченост. Предметите, картините и фотографиите, които ще бъдат подредени са свързани по някакъв начин с Коледа. Изложбата ще остане в рамките на три дни на разположение на кюстендилци и гости на града. Проявата се организира от Общински драматичен театър и читалище ,,Надежда“. Любляна Начева участва с фотографии и картини, а Галина Трайкова с предмети от приложното изкуство бисероплетене – мъниста, тел, студен порцелан. За музикалното оформление по време на откриването ще се погрижи музикантът Методи Маврудиев.\r\nВенцеслав ИЛЧЕВ", "date": "2017.12.08", "title": "Кюстендил: Изложба „Коледен Фюжън” ще бъде представена в Общински драматичен театър"}
{"url": "http://www.focus-news.net/news/2017/12/08/2465373/stefan-radev-kmet-na-sliven-kam-studentite-neka-stremezhat-vi-kam-znanieto-ne-spira-i-sled-zavarshvaneto-na-vissheto-uchebno-zavedenie.html", "text": "Нека стремежът ви към знанието не спира и след завършването на висшето учебно заведение. Това се казва в поздравителен адрес от кмета на Община Сливен Стефан Радев по повод празника на студентите, съобщиха от пресцентъра на Общината. Той отправя пожелания за здраве и успешна бъдеща реализация в избраната от тях сфера на познание. В поздравлението се казва още: „Не губете свободолюбивия си дух и устрема към промяна. Светът е такъв, какъвто сами го направим. Бъдете част от добрата му страна и не спирайте да надграждате. Весел празник и много бъдещи успехи в избраната от вас сфера на познание“.", "date": "2017.12.08", "title": "Стефан Радев, кмет на Сливен към студентите: Нека стремежът ви към знанието не спира и след завършването на висшето учебно заведение"}
{"url": "http://www.focus-news.net/news/2017/12/08/2465374/grupa-ot-gerb-dobrich-poseti-evropeyskiya-parlament-po-pokana-na-evrodeputata-emil-radev.html", "text": "На посещение в ЕП в Брюксел беше група от ГЕРБ от област Добрич. Гостуването бе по покана на евродепутата от ГЕРБ/ЕНП Емил Радев, съобщиха от пресцентъра на партията. В делегацията от България бяха общинският председател на ГЕРБ в община Добричка Марин Хаджийски, както и представители на организацията и на Младежи ГЕРБ от областта.\r\nВ първия ден на посещението им участниците в посетителската група бяха запознати с работата на Европейския парламент, посетиха пленарна зала, имаха  срещи с евродепутати от групата на ГЕРБ/ЕНП.", "date": "2017.12.08", "title": "Група от ГЕРБ - Добрич посети Европейския парламент по покана на евродепутата Емил Радев"}
{"url": "http://www.focus-news.net/news/2017/12/08/2465375/sliven-desetki-se-sabraha-na-protest-sreshtu-visokata-tsena-na-vodata.html", "text": "Десетки се събраха на протест срещу високата цена на водата в Сливен пред сградата на ВиК, предаде репортер на Радио „Фокус“ – Сливен. По-голяма част от тях бяха от малките населени места в областта, захранвани по гравитачен път, които са най- потърпевши от увеличението. Цената на водата почти се изравнява с тази в Сливен – 1.94 лв. на кубик. В областния град водата в момента е 2.45 лв. с ДДС, малките населени места не плащат само за отвеждане на канализационни води. В сливенското село Сотиря увеличението е 167% процента, съобщиха протестиращите. В Твърдица досега са плащали 74 стотинки за кубик, а след увеличението 1.94 лв. От 2018 предстои ново увеличение цената на водата с още 2 стотинки, а до 2021 – с още 4 стотинки, или общо с 8 стотинки за периода, предвиден в бизнес – плана на водното дружество. От ВиК не изпратиха представител при протестиращите, заради служебен ангажимент на управителя, но изпратиха аргументирано становище за цената на водата – тя поскъпва заради промените в законодателството приети това лято от НС, необходимостта от инвестиции и средства за ремонти.\r\nЛюдмила ЙОРГОВА", "date": "2017.12.08", "title": "Сливен: Десетки се събраха на протест срещу високата цена на водата"}
{"url": "http://www.focus-news.net/news/2017/12/08/2465376/vratsa-vazstanoveno-e-dvizhenieto-na-pat-i-1-rebarkovo-lyutidol.html", "text": "Възстановено е движението на път I-1 (Е79) Ребърково - Лютидол. Това съобщиха от пресцентъра на Агенция \"Пътна инфраструктура\".", "date": "2017.12.08", "title": "Враца: Възстановено е движението на път I-1 Ребърково - Лютидол"}
{"url": "http://www.focus-news.net/news/2017/12/08/2465377/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-blagoevgrad-za-perioda-11-15-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други, съобщиха от пресцентъра на дружеството. Успешната реализация на тези мерки налага кратковременни прекъсвания на електрозаxранването.\r\nВъв връзка с осъществяване на посочените по-долу планирани прекъсвания на електрозаxранването на територията на област Благоевград за периода 11 – 15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заxранване за част или всички засегнати клиенти и последващо включване на съоръженията, върxу които са извършвани планирани дейности.   \r\nНа 11.12.2017 г. /08:00 - 16:15 ч./  на 12.12.2017 г. /08:00 - 16:15 ч./  на 13.12.2017 г. /08:00 - 16:15 ч./  на 14.12.2017 г. /08:00 - 16:15 ч./  на 15.12.2017 г. /08:00 - 16:15 ч./ -  Благоевград: Асен Итов, Асен Йотов, Егея, Липа, Околчица, Предел, Търново \r\nНа 11.12.2017 г. /08:00 - 16:15 ч./  на 12.12.2017 г. /08:00 - 16:15 ч./  на 13.12.2017 г. /08:00 - 16:15 ч./  на 14.12.2017 г. /08:00 - 16:15 ч./  на 15.12.2017 г. /08:00 - 16:15 ч./ -  Рилци: Васил Левски, Диновица, Илинден, Местност Диновица, Св. Иван Рилски, Трети Март, УПИIX-144, кв.  17, Хі-482, Нв. 22, Хан Аспарух, Цар Борис I \r\nНа 11.12.2017 г. /08:00 - 16:15 ч./  на 13.12.2017 г. /08:00 - 16:15 ч./  на 14.12.2017 г. /08:00 - 16:15 ч./  на 15.12.2017 г. /08:00 - 16:15 ч./ -  Благоевград: Бреза, Велико Търново, Делвинска, Здравец, Иглика, Околчица, Околчица, Полковник Дрангов, Предел, Свобода, Свобода, Синчец, Славово, Търново \r\nНа 11.12.2017 г. /08:00 - 16:30 ч./  на 12.12.2017 г. /08:00 - 16:30 ч./ -  Благоевград: Местност Мутишица Е-79, Мутишица, Струмско Център, Яне Сандански \r\nНа 11.12.2017 г. /08:30 - 16:15 ч./  на 12.12.2017 г. /08:30 - 16:15 ч./  на 13.12.2017 г. /08:30 - 16:15 ч./  на 14.12.2017 г. /08:30 - 16:15 ч./  на 15.12.2017 г. /08:30 - 16:15 ч./ -  Горно Хърсово: Горни Валог, Махала Буровци, Махала Горни Двояци, Махала Долни Двояци, Махала Мъртвако, Махала Панчовци, Махала Пържово, Махала Стойковци, Махала Тачовци, Махала Шоповци, Ровината \r\nНа 11.12.2017 г. /09:00 - 16:15 ч./  на 12.12.2017 г. /09:00 - 16:15 ч./  на 13.12.2017 г. /09:00 - 16:15 ч./  на 14.12.2017 г. /09:00 - 16:15 ч./  на 15.12.2017 г. /09:00 - 16:15 ч./ -  Благоевград: Акациите, Делвинска, Еленово, Здравец, Орловица, Полковник Дрангов, Свобода \r\nНа 12.12.2017 г. /08:00 - 16:15 ч./ -  Благоевград: 04279. 108. 9 М.  Под Черквата, 04279. 628. 416, VII - 5799, кв.  11, Баба Тонка, Бреза, Велико Търново, Влахина Планина, Възраждане, Гемеджиите, Делвинска, Заря, Здравец, Иглика, кв. Струмско,Идн.  №04279. 628. 167, кв. Струмско,Инд.  №04279. 628. 454, Кресна, Любен Каравелов, Малешевска, Местност Армутлука, Местност Пенков Чифлик, Местност Песока-Оранжерии, Местност Песоко, Местност Под Черквата, Околчица, Околчица, Освобождение, Панайот Волов, Пенков Чифлик, Пеньо Пенев, Питу Гули, Под Черквата, Полковник Дрангов, Предел, Прогрес, Р-Н Стопански Двор, Радецки, Райко Жинзифов, Свобода, Свобода, Синчец, Славово, Солунските Атентатори, Стопански Двор, Струмско Център, Тодор Каблешков, Трифон Кунев, Търново, Ул.  Кресна и Ул.  Освобождение, Христо Ботев, Яне Сандански \r\nНа 12.12.2017 г. /09:00 - 12:00 ч./ -  Благоевград: Антон Чехов, Васил Левски, Дружба, Еленово, Местност Международно Шосе, Промишлена Зона, Св.  Димитър Солунски \r\nНа 12.12.2017 г. /13:00 - 16:00 ч./ -  Благоевград: Бадемите, Борис Сарафов, Дъбравска, К.  и Никола Хайдукови, Мелник, Родолюбие, Сотир Атанасов, Трети Март, Христо Чернопеев \r\nНа 13.12.2017 г. /08:30 - 09:30 ч.; 15:30 - 16:30 ч./ -  Благоевград: 04279. 603. 410, 04279. 604. 62, 04279. 611. 2, кв.  40, 7-ма Рилска Дивизия, XX-1017, 04279. 604. 403. 1, Алеко Константинов, Ангел Кънчев, Асен Христов, Бадемите, Баларбаши, Бор, Борис Сарафов, Братя Миладинови, Васил Априлов, Васил Левски, Георги Бенковски, Георги С. Раковски, Григор Пърличев, Димитър Димов, Дъбравска, Иван Михайлов, Ильо Войвода, К.  и Никола Хайдукови, Костур, Кръстьо Асенов, Мелник, Местност Баларбаши, Митрополит Борис, Неофит Рилски, Николай Петрини, Петко Р. Славейков, Петър Ичев, Полк. Кирил Чамишки, Родолюбие, Сан Стефано, Сапунджи Дере, Св.  Иван Рилски, Свети Наум, Сергей Румянцев, Славянска, Сотир Атанасов, Стефан Караджа, Стефан Стамболов, Теменуга, Трети Март, УПИХХV 8846,Вр. Захранване, Хан Омуртаг, Христо Смирненски, Христо Чернопеев, Цанко Церковски, Цар Борис I \r\nНа 13.12.2017 г. /08:30 - 09:30 ч.; 15:30 - 16:30 ч./ -  Благоевград: Александър Фон Хумболт, Андрей Ляпчев, Братя Миладинови, Ветрен, Владо Черноземски, Генерал Тодоров, Димитър Димов, Драма, Запад, Иван Михайлов, Илинден, Кръстьо Асенов, Майор Стефан Иванов, Марица, Мусала, Обзор, Полк. Кирил Чамишки, Райко Жинзифов, Рилски Езера, Св. Св.  Кирил и Методий, Скаптопара, Славянска, Стефан Стамболов, Стоимен Календерски, Упи-V,Кв. 192,Идн. 04279. 601. 131, Христо Ценин, Цар Симеон \r\nНа 13.12.2017 г. /08:30 - 09:30 ч.; 15:30 - 16:30 ч./ -  Симитли: Христо Ботев \r\nНа 13.12.2017 г. /08:30 - 16:30 ч./ -  Благоевград: Владо Черноземски, Св. Св.  Кирил и Методий \r\nНа 14.12.2017 г. /08:00 - 16:30 ч./ -  Благоевград: Антон Чехов, Братя Миладинови, Владо Черноземски, д-р Христо Татарчев, Крали Марко, Мара Бунева, Менча Кърничева, Св. Св.  Кирил и Методий, Стефан Стамболов    \r\nНа 12.12.2017 г. /08:30 - 14:30 ч./ -  Гоце Делчев: Гоце Делчев, Кирил и Методий, Пейо К. Яворов, Тодор Александров, Хан Аспарух, Хан Крум, Царица Йоана \r\nНа 12.12.2017 г. /13:30 - 16:30 ч./ -  Лъжница: 029005, Ал. Стамболийски, Атанас Тешовски, Горна Бара, Лъжница, Местност Дъбето, Никола Вапцаров, Опълченска, Ореляк, Партизани, Прогрес, Родопи, Сергей Румянцев, Стоян Войвода, Христо Ботев, Юрий Гагарин \r\nНа 13.12.2017 г. /08:45 - 09:30 ч.; 16:00 - 16:30 ч./ -  Гоце Делчев: Битоля, Брегалница, Бяло Море, Васил Левски, Гоце Делчев, Дойран, Драма, Дунав, Екзарх Антим, Екзарх Йосиф, Жк. Юг Бл. 3 Вх. А, Звънчарска, Иван Вазов, Илия Батаклиев, Кавала, Милан Конев, Неофит Бозвели, Паоло Ленц, Парцел ХіV, кв. 97а, Патриарх Евтими, Серес, Сестри Дукови, Солун, Струма, Тодор Александров, Търговска, Христо Ботев, Христо Матов, Юг \r\nНа 13.12.2017 г. /08:45 - 16:30 ч./ -  Гоце Делчев: Битоля, Бяло Море, Дойран, Звънчарска, Струма, Тодор Александров, Търговска, Търговски Център Централ С Прилежащи Към Него Обекти \r\nНа 13.12.2017 г. /09:00 - 09:30 ч.; 15:45 - 16:30 ч./ -  Гоце Делчев: Бяло Море, Гоце Делчев, Илия Батаклиев, Калапот, Кирил и Методий, Местност Мочура, Неуточнен Адрес, Отец Паисий, Панаирска Ливада, Панаирски Ливади, Панаирски Ливади-Продължение, Пейо К. Яворов, Попови Ливади, Рила, Руен, Серес, Симеон Радев, Солун, Търговска, Търлис, Хан Крум, Христо Ботев, Цар Симеон, Цариброд, Царица Йоана \r\nНа 13.12.2017 г. /09:00 - 12:00 ч./ -  Гоце Делчев: Ал. Стамболийски, Пирин, Полковник Борис Дрангов, Преспа, Прилеп, Тунджа, Христо Силянов, Цариброд \r\nНа 13.12.2017 г. /13:00 - 16:00 ч./ -  Гоце Делчев: Арда, Марица, Пирин, Полковник Борис Дрангов, Тунджа \r\nНа 14.12.2017 г. /09:30 - 12:00 ч./ -  Корница: Ал.  Стамболийски, Асен Лагадинов, Вардар, Васил Левски, Владимир Поптомов, Гео Милев, Георги Бенковски, Гоце Делчев, Димитър Талев, Еделвайс, Климент Охридски, Петър Берон, Пирин, Христо Ботев, Черно Море \r\nНа 13.12.2017 г. /08:45 - 09:30 ч.; 16:00 - 16:30 ч./ -  Хаджидимово: Ангел Кънчев  \r\nНа 13.12.2017 г. /12:45 - 15:30 ч./ -  Гърмен: Двадесет и Втора, Двадесет и Осма, Двадесет и Пета, Двадесет и Първа, Двадесет и Седма, Двадесет и Четвърта, Деветнадесета, Извън Регулацията, Неуточнен Адрес, Осемнадесета, Трета \r\nНа 13.12.2017 г. /11:00 - 13:00 ч./ -  Кресна: Александър Македонски, Вихрен, Влахински Езера, Еделвайс, Здравец, Крива Ливада, Отец Паисий, Перун, Пирински Бор, Разколска, Синаница, Солунска, Стоян Войвода, Тодорин Връх, Яне Сандански \r\nНа 13.12.2017 г. /12:00 - 13:15 ч./ -  Драката: Местност Селимица \r\nНа 13.12.2017 г. /12:00 - 13:15 ч./ -  Илинденци: Гладно Поле \r\nНа 13.12.2017 г. /12:00 - 13:15 ч./ -  Микрево: 6-ти Септември, 81, Александър Стамболийски, Берово, Будутел, Васил Априлов, Васил Левски, Василево, Вихрен, Георги Бенковски, Даме Груев, Десислава, Детелина, Димитър Попгеоргиев, Димитър Талев, Дора Габе, Екзарх Антим I, Елин Пелин, Елисавета Багрияна, Иван Вазов, Йордан Йовков, Крали Марко, Кресненско-разложко Въстание, Криа Вриси, Малешевска, Митрополит Борис, Неуточнен Адрес, Нова Махала, Орфей, Освобождение, Палат, Панайот Волов, Патриарх Ефтимий, Пейо Яворов, Петър Берон, Райна Княгиня, Решково, Рождество Христово, Св. Георги, Св. Паисий Хилендарски, Сирма Войвода, Спартак, Стефан Караджа, Стефан Стамболов, Стопански Двор, Струма, Трети Март, Хан Аспарух, Хан Омуртаг, Хан Тервел, Цар Иван Асен II, Цар Иван Шишман, Цар Самуил, Чинара, Юрто, Яне Сандански \r\nНа 13.12.2017 г. /12:00 - 13:15 ч./ -  Сливница, общ.  Кресна: кв. 12а, УПИVI-162, кв. 22 \r\nНа 13.12.2017 г. /12:00 - 13:15 ч./ -  Струмяни: 221, 33, 7-Април, Будител, България, Васил Левски, Врабче, Георги Сава Раковски, Главен Път Е79, Горемско Възстание, Дончо Войвода, Дядо Ильо Малешевски, Княз Бориз I Михаил, Любен Каравелов, Мрамора, Неуточнен Адрес, Нигрита, Пенчо Славейков, Пирин, Р-Н Стопански Двор, Св. Св. Кирил и Методи, Свети Георги, Струма, Хан Крум, Христо Ботев, Цар Калоян, Цар Симеон Велики \r\nНа 13.12.2017 г. /13:00 - 16:00 ч./ -  Кресна: Македония \r\nНа 13.12.2017 г. /13:00 - 16:00 ч./ -  Ощава: Германци   \r\nНа 11.12.2017 г. /09:00 - 12:00 ч./ -  Петрич, общ.  Петрич: Ал. Стамболийски, Д-Р Асен Златаров, Полковник Дрангов, Рокфелер, Цар Борис III \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Кулата: Антон Попов, Антон Попов, Антон Попов, Антон Попов, Антон Попов, Арда, Арда, Брегалница, Брегалница, Брегалница, Брегалница, Брегалница, Васил Левски, Васил Левски, Връх Китка, Връх Китка, Връх Китка, Гео Милев, Гео Милев, Ел-Тепе, Жп Кулата, Кожух, Кожух, Кочо Мавродиев, Люле Бургас, Люле Бургас, Максим Горки, Максим Горки, Местност Гкпп-Кулата, Местност Гкпп-Кулата, Местност Кавако, Неуточнен Адрес, Неуточнен Адрес, Отец Паисй, Отец Паисй, Петко Р. Славейков, Петко Р. Славейков, Петко Р. Славейков, Плевен, Плевен, Плевен, Плевен, Рила, Стефан Караджа, Стефан Караджа, Хр. Чернопеев, Хр. Чернопеев, Цанко Церковски, Цар Калоян, Цар Калоян, Чаталджа, Яне Сандански, Янтра \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Кърналово: Бъкстон, Г. Димитров, Георги Раковски, Ленин, Местност Сукако, Местност Юрето, Оборище, Родопи, Симеон Кавракиров, Стара Планина, Стою Хаджиев, Хан Аспарух, Хр. Чернопеев, Христо Ботев, Цветко Аврамов \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./  на 15.12.2017 г. /09:00 - 16:00 ч./ -  Петрич, общ.  Петрич: Полковник Дрангов \r\nНа 11.12.2017 г. /10:00 - 12:00 ч./ -  Кърналово: Местност Фабриката \r\nНа 11.12.2017 г. /10:00 - 12:00 ч./ -  Петрич, общ.  Петрич: Дунав, Капитан Никола Парапанов, Любен Каравелов, Марица, Полковник Дрангов, Рокфелер, Свобода \r\nНа 12.12.2017 г. /09:00 - 10:00 ч.; 11:30 - 12:30 ч./ -  Богородица; Дреново, общ.  Петрич; Кавракирово: Антон Попов, Беласица, Богоево, Бреза, Бузлуджа, Валого, Връх Тумба, Георги Димитров, Гоце Делчев, Димитър Благоев, Зад Ридо, Златарево, Иглика, Илинден, Маркови Кладенци, Места, Местност Исмаилица, Местност Ризово Дере, Местност Тополите, Местост Караач, Метлата, Мургаш, Неуточнен Адрес, Огоста, Огражден, Осогово, Пейо Яворов, Пирин, Порой, Ризов Андък, Синчец, Славянска, Спартак, Стопански Двор, Струма, Струмешница, Трапезица, Шипка, Явор, Яне Сандански; Кърналово: 098002, М.  Чикуто-2, Арда, Бъкстон, Бяло Море, Ванюша Валчук, Васил Априлов, Вела Благоева, Вит, Витоша, Г. Димитров, Георги Раковски, Георги Урумов, Долни Лозя, Иван Вазов, Извън Регулацията, Илинден, Кожух, Ленин, Любен Каравелов, Марица, Места, Местност Бельовица, Местност Борсата, Местност Германско Летище, Местност Горни Бари, Местност Джуново, Местност Ливарски Рид, Местност Подливарски Път, Местност Слонищата, Местност Сукако, Местност Улуко, Местност Чикуто, Местност Юрето, Мусала, Оборище, Одрин, Петко Р. Славейков, Плиска, Под Ливарски Рид, Полковник Дрангов, Рила, Родопи, Свобода, Септемврийска, Симеон Кавракиров, Славянска, Станке Лисичков, Стара Планина, Стопански Двор, Стою Хаджиев, Струма, Съблекалня на Стадион, С.  Кърналово, общ.  Петрич, Толбухин, УПИ101021 Извън Регулация, Хан Аспарух, Хилендар, Хр. Чернопеев, Христо Ботев, Цар Калоян, Цв. Радонов, Цветко Аврамов, Чаирето, Чекръко, Черноризец Храбър, Шипка, Юрето, Юрий Гагарин; Михнево: Айвански Гробища, Андрей Данаилов, Беласица, Бунаро, Бяло Море, Варна, Гаврил Генов, Гоце Делчев, Гоце Дивлев, Гробаджииница, Дамян Груев, Ел-Тепе, Извън Регулация, Извън Регулацията, Искър,;Калабак, Лазар Данаилов, Лазар Маджаров, Ленин, Максим Горки, Марица, Местносt Дъбо, Москва, Неуточнен Адрес, Никола Вапцаров, Огражден, Осогово, Отец Паисий, Песоко, Петър Берон, Пирин, Първи Май, Самуилова Крепост, Скобелев, Стопански Двор, Струма, Тесния Път, Тома Митов, Хан Крум, Червена Скала, Шипка; Петрич, общ.  Петрич: Местност Джевезлъка, Полковник Дрангов, Рокфелер; Първомай, общ.  Петрич: Младост, Червен Път; Рибник: Горни Лаки, Трапо; Старчево: XVI-8, кв. 3, Асанката, Местност Асанката, Местност Равнако, С.  Старчево, общ.  Петрич, УПИII, кв. 11, Солун, Тафтинка; Чучулигово: Чучулигово; Яково;\r\nНа 12.12.2017 г. /09:00 - 10:00 ч.; 11:30 - 12:30 ч.; 12:30 - 13:30 ч.; 12:30 - 16:30 ч.; 15:30 - 16:30 ч./ -  Старчево;\r\nНа 12.12.2017 г. /09:00 - 10:00 ч.; 11:30 - 12:30 ч.; 12:30 - 13:30 ч.; 15:30 - 16:30 ч./ -  Генерал Тодоров: Бащирите, Дебела Дръма, Пътен Възел Ам Струма; Долно Спанчево: Местност Реката; Кулата: Антон Попов, Арда, Брегалница, Васил Левски, Връх Китка, Гео Милев, Ел-Тепе, Жп Кулата, Кожух, Кочо Мавродиев, Люле Бургас, Максим Горки, Местност Гкпп-Кулата, Местност Кавако, Неуточнен Адрес, Отец Паисй, Петко Р. Славейков, Плевен, Рила, Стефан Караджа, Хр. Чернопеев, Цанко Церковски, Цар Калоян, Чаталджа, Яне Сандански, Янтра;\r\n Кърналово: Дечев Бунар, Змиярнико, Капанлъко, Местност Дабето, Местност Ливадите, Местност Острово, Местност Побиен Камък, Местност Порой, Местност Фабриката, Петко Р. Славейков; Марикостиново: Асен Златаров, Братя Миладинови, Бузлуджа, Бяло Море, Васил Коларов, Вела Пеева, Генерал Гурко, Георги Раковски, Главен Път Е-79, Горничето, Димитър Благоев, Димо Хаджидимов, Долен Засек, Драва, Екзарх Йосиф, Заводска, Иван Вазов, Карл Маркс, Марикостенски Бани, Марица, Местност Аджобица-Чалията, Местност Банско Бърдо, Местност Бонаро, Местност Високия Рид, Местност Горничето, Местност Корията, Местност Лозарски Андък, Местност Падарка, Местонст Среден Път, Москва, Неуточнен Адрес, Отец Пайсий, Петър Берон, Петър Стефанов, Пирин, пътен възел АМ Струма, Свобода, Стадион, Струма, Христо Смирненски, Черно Море, Янтра; Марино Поле, общ.  Петрич: Извън Регулация, Местност Вадата; Монтана: Хан Кубрат; Петрич, общ.  Петрич: Братя Миладинови, България, Георги Бенковски, Зиче, Местност Бухото, Местност Зиче, Местност Караач-Дамяница, Местност Кумли, Местност Мерата, Местност Неволница, Местност Неволница Лозята, Местност Неволница-Лозята, Местност Омондрос, Местност Под Гарата, Неволница Лозята, Неволница-Лозята, Под Гарата, Полковник Дрангов, Червена Скала; Рупите: Александър Буйнов, Беласица, Бяло Море, Васил Левски, Георги Бенковски, Гоце Делчев, Извън Регулацията, Илинден, Кирил и Методий, Кожух, Любен Каравелов, Маркова Скала, Маршал Толбухин, Местнос Рупите, Местност Корията, Местност Пинговица, Местност Свети Атанас, Местност Средно Поле, Местност Тафтино, Местност Тухларка, Москва, Неуточнен Адрес, Никола Вапцаров, Осми Март, Осогово, Петра, Пирин, Промишлена Зона, Свети Атанас, Софрони Врачански, Софроний Врачански, Стопански Двор, Тракия, УПИIII-131,Кв. 7, Хр. Ботев; Чучулигово: 000242, Стопански Двор, Капсиди, Местност Янкулица;\r\nНа 12.12.2017 г. /09:00 - 12:30 ч./ -  Михнево: Гоце Делчев, Гоце Дивлев, Ел-Тепе, Извън Регулация, Искър, Калабак, Лазар Данаилов, Лазар Маджаров, Максим Горки, Никола Вапцаров, Пирин, Шипка \r\nНа 15.12.2017 г. /09:00 - 14:00 ч./ -  Петрич, общ.  Петрич: България, Васил Левски, Връх Бузлуджа, Демир Капия, Екзарх Йосиф, Калабак, Капитан Джингаров, Македония, Мануш Георгиев, Михаил Вардев, Полковник Дрангов, Стадионска, Стоян Търнаджиев   \r\nНа 12.12.2017 г. /12:00 - 16:00 ч./  на 13.12.2017 г. /09:45 - 16:00 ч./ -  Баня, общ.  Разлог: Ангел Даракчиев, Деветнадесета \r\nНа 12.12.2017 г. /12:00 - 12:15 ч.; 12:00 - 16:00 ч.; 16:00 - 16:15 ч./  на 13.12.2017 г. /09:45 - 16:00 ч.; 09:45 - 10:00 ч.; 16:00 - 16:15 ч./ -  Горно Краище \r\nНа 12.12.2017 г. /12:00 - 12:15 ч.; 12:00 - 16:00 ч.; 16:00 - 16:15 ч./  на 13.12.2017 г. /09:45 - 16:00 ч.; 09:45 - 10:00 ч.; 16:00 - 16:15 ч./ -  Елешница, общ.  Разлог: 9-ти Май, Безименна, Братя Миладинови, Варош, Васил Бельов, Васил Левски, Втора, Възраждане, Георги Димитров, Дванадесета, Девета, Десета, Единадесета, Иван Вазов, Имот 026026, Кокиче, Комсомолска, Лале, М. Долни Мин. Бани, Мечта, Минно Селище, Младост, Неуточнен Адрес, Пирин, Победа, Първа, Рила, Родопи, Трета, Тринадесета, Цар Калоян, Цар Симеон, Четвърта, Шеста \r\nНа 12.12.2017 г. /12:00 - 12:15 ч.; 16:00 - 16:15 ч./  на 13.12.2017 г. /09:45 - 10:00 ч.; 16:00 - 16:15 ч./ -  Краище, общ.  Белица: 39270. 25. 208, І-500, кв. 35, Втора, Двадесета, Девета, Деветнадесета, Десета, Единадесета, Извън Регулацията, Неуточнен Адрес, Осма, Пета, Първа, Седемнадесета, Седма, Трета, Усоето, Четвърта, Шеста, Шестнадесета \r\nНа 12.12.2017 г. /12:00 - 16:00 ч./  на 13.12.2017 г. /09:45 - 16:00 ч./ -  Белица, общ.  Белица: Местност Андрианов Чарк \r\nНа 12.12.2017 г. /12:00 - 16:00 ч./  на 13.12.2017 г. /09:45 - 16:00 ч./ -  Разлог: Александър Стамболийски \r\nНа 15.12.2017 г. /09:00 - 12:30 ч./ -  Разлог: Еделвайс, Местност Бел Път, Охрид, Първа, Рила, Св. Св. Кирил и Методий, Черна Река \r\nНа 15.12.2017 г. /12:30 - 16:30 ч./ -  Разлог: Първа, Св. Св. Кирил и Методий \r\nНа 15.12.2017 г. /15:00 - 15:15 ч.; 15:15 - 16:00 ч./ -  Белица, общ.  Белица: 9-ти Септември, Алекса Сачков, Бор, Борис Клементиев, Братя Миладинови, Васил и Сава Кокарешкови, Владимир Поптомов, Волгоград, Втора, Георги Андрейчин, Георги Андриянов, Георги Кирков, Георги Сачков, Гоце Делчев, Грънчар, Даме Груев, Девета, Димитър Даракчиев, Димо Хаджидимов, Единадесета, Иван Алексов, Иван Апостолов, Иван Вазов, Илинден, Кирил и Методи, Люлин, Места, Местност Семково, Митко Саев, Мусала, Народна Победа, Неуточнен Адрес, Никола Банков, Никола Вапцаров, Осма, Пейо Яворов, Пета, Полковник Иван Тричков, Първа, Р-Н Стопански Двор, Равен, Радецки, Рила, Сава Стенчин, Седма, Серги Чонков, Симеон Кавракиров, Стара Планина, Трета, Тутракан, Фараонска, Христо Ботев, Христо Смирненски, Чавдар, Чаталджа, Четвърта, Шеста, Шипка, Яким Цоков, Яне Сандански \r\nНа 15.12.2017 г. /15:00 - 15:45 ч./ -  Разлог: Баба Магдалена    \r\nНа 11.12.2017 г. /08:30 - 16:15 ч./  на 12.12.2017 г. /08:30 - 16:15 ч./  на 13.12.2017 г. /08:30 - 16:15 ч./  на 14.12.2017 г. /08:30 - 16:15 ч./  на 15.12.2017 г. /08:30 - 16:15 ч./ -  Поленица: Вихрен, Георги Димитров, Гоце Делчев, Гушевица, Димитър Благоев, Изгрев, Македония, Пирин, Рила, Х-77, кв. 8, Яне Сандански \r\nНа 11.12.2017 г. /09:00 - 16:15 ч./  на 12.12.2017 г. /09:00 - 16:15 ч./  на 13.12.2017 г. /09:00 - 16:15 ч./  на 14.12.2017 г. /09:00 - 16:15 ч./  на 15.12.2017 г. /09:00 - 16:15 ч./ -  Джигурово: 10-79, УПИVII-381 \r\nНа 12.12.2017 г. /09:00 - 10:00 ч. по искане на \"ЕСО\" ЕАД; 11:00 - 12:00 ч. по искане на \"ЕСО\" ЕАД/ -  Велющец; Вълково: Барата, Ормана, С.  Вълково, Община Сандански, УПИV, кв.  I, УПИІ-127; Игралище: Околовръстен Полигон; Кръстилци; Мелник: Мелник; Никудин; Палат; Сандански: 65334,104,23, Местност Речичка Река, Местност Соколовец, Р-Н Главен Път Е-79, Р-Н Индустриална Зона, Р-Н Стара Гара, Р-Н Топливо, Топорков Орман, Юрий Гагарин;\r\nНа 12.12.2017 г. /09:00 - 10:00 ч.; 11:00 - 12:00 ч./ -  Влахи: Вилна зона Върбите, Върбите, Горните Ливади, Грънчарска Скала, Местност Върбите, Синаница, Средни Ливади, УПИІі, кв. 4 - В. З.  Въбите; Илинденци: Боровец, Извън Регул. /Р. Шашка/, Местност Боровец, Местност Врабча, Местност Врабче, Синаница, Тридесет и Втора, Тридесет и Шеста; Кресна: Върбите, Неуточнен Адрес, Синаница; Плоски: Ален Мак, Бистрица, Братя Миладинови, Бузлуджа, Васил Левски, Вихрен, Георги Бенковски, Долна Махала, Дружба, Еделвайс, Елово, Иван Козарев, Кокиче, Кочо Честименски, Лиляна Димитрова, Местност Валога, Местност Поручик Минков, Методи Христов, Мир, Мурата, Никола Калъпчиев, Никола Парапунов, Първи Май, Самуил, Струма, Трети Март, Хаджи Димитър, Христо Ботев, Цар Самуил, Шипка, Явора; Сандански: Александър Буйнов, Асен Хадживасилев, Любен Каравелов, Местност Калинките, Местност Соколовец, Местност Ушите, Местност Хано, Неуточнен Адрес, Р-Н Индустриална Зона, Р-Н Опитна Станция, Р-Н Пътно Управление, Р-Н Ушите, Р-Н Хано, Свобода;\r\nНа 12.12.2017 г. /09:15 - 10:15 ч.; 09:15 - 16:15 ч.; 15:15 - 16:15 ч./ -  Виногради; Долени; Златолист, общ.  Сандански; Кърланово: Реката; Любовище; Рожен: Местност Равнако, По Плана на Срожен общ. Сандански;\r\nНа 12.12.2017 г. /09:15 - 10:15 ч.; 12:30 - 13:00 ч.; 15:15 - 16:15 ч./ -  Горна Сушица; Зорница, общ.  Сандански; Ладарево: Местност Църквата; Ласкарево: 004056, Местност Свети Спас; Лозеница: Джигерица; Любовка: Краколеница; Мелник: ПИ 00052, Местност Реката; Склаве: 2 -97, кв. 14, 7-Ми Конгрес, Асен Лагадинов, Бялата Пръст, Веселин Бабалеев, Георги Бенковски, Гоце Делчев, Илинден, Климент Охридски, Комсомолска, Лале, Марица, Местност Вангелов Андък, Местност Панаира, Местност Стопански Двор, Митко Палаузов, Никола Вапцаров, Никола Лазаров, Отец Паисий, Партизанска, Пирин, Първи Май, Соколова Скала, Спартак, Черно Море; Спатово; Хотово: Баня, Местност Света Петка, С.  Хотово, Община Сандански;\r\nНа 12.12.2017 г. /09:15 - 16:15 ч.; 09:15 - 10:15 ч.; 15:15 - 16:15 ч./ -  Кашина; Сандански: Роженски Манастир; Сугарево \r\nНа 12.12.2017 г. /10:00 - 12:15 ч./ -  Кашина: Вец Каошина \r\nНа 12.12.2017 г. /12:30 - 16:15 ч. по искане на \"ЕСО\" ЕАД/ -  Лешница, общ.  Сандански \r\nНа 14.12.2017 г. /09:00 - 11:15 ч./ -  Сандански: Оборище, Родопа \r\nНа 14.12.2017 г. /11:00 - 13:00 ч./ -  Сандански: Башлийца, Воден, Македония, Мелник, Осми Март, Петър Сарафов, Свобода, Скопие, Хан Аспарух \r\nНа 14.12.2017 г. /13:00 - 16:00 ч./ -  Сандански: Местност Соколовец, Р-Н Топливо   \r\nНа 11.12.2017 г. /08:30 - 16:30 ч./ -  Вълкосел: Балтите, Божур, Бузлуджа, Васил Левски, Георги С Раковски, Заря, Лилия, Людмила Живкова, Люляк, Неуточнен Адрес, Отец Паисий, Прогрес, Хан Аспарух \r\nНа 11.12.2017 г. /08:30 - 16:30 ч./  на 12.12.2017 г. /08:30 - 16:30 ч./  на 13.12.2017 г. /08:30 - 16:30 ч./  на 14.12.2017 г. /08:30 - 16:30 ч./  на 15.12.2017 г. /08:30 - 16:30 ч./ -  Кочан: 015218, Аделберт Антонов, Анещи Узунов, Бузлуджа, Васил Левски, Георги Бенковски, Димитър Благоев, Дончо Ганев, Еделвайс, Здравец, Кирил и Методи, Лиляна Димитрова, Местност Стопански Двор, Мир, Неуточнен Адрес, Осма, Отец Паисий, Пета, Победа, Пролет, Първа, Свилен Русев, Свобода, Септемврийска, Стопански Двор, Струма, Тодор Каблешков \r\nНа 13.12.2017 г. /08:30 - 16:30 ч./ -  Крибул: 262 \r\nНа 13.12.2017 г. /09:30 - 12:00 ч./ -  Вълкосел: Бачо Киро, Божур, Васил Левски, Димчо Дебелянов, Еделвайс, Здравец, Кокиче, Лилия, Людмила Живкова, Люляк, Михаил Антонов, Неуточнен Адрес, Никола Калъпчиев, Прогрес, Първи Май, Хан Аспарух, Шипка \r\nНа 14.12.2017 г. /08:30 - 09:30 ч.; 15:15 - 16:30 ч./ -  Сатовча: Ал.  Стамболийски, Възход, Георги Шомов, Детелина, Драгийца, Дружба, Дунав, Иглика, Кирил и Методи, Коца и Георги Сачеви, Лиляна Димитрова, Людмила Живкова, Малчика, Отец Паисий, Пи-030054 М.  Дренов Дол, Площада, Теменуга, Тодор Шопов, Четирдесет и Седма, Шипка, Юри Гагарин \r\nНа 14.12.2017 г. /08:30 - 16:30 ч./ -  Плетена: М.  Горна, М.  Забърдо \r\nНа 14.12.2017 г. /08:45 - 09:30 ч.; 08:45 - 16:30 ч.; 15:30 - 16:30 ч./ -  Сатовча: Местност Стайков Дол \r\nНа 14.12.2017 г. /08:45 - 09:30 ч.; 15:30 - 16:30 ч./ -  Долен, общ.  Сатовча: 1, М.  Банян ПИ-073034; Долно Дряново: 000181, Местност Реката; Плетена: М.  Горна, М.  Долна, М.  Забърдо, Неуточнен Адрес;\r\nНа 14.12.2017 г. /09:00 - 16:30 ч./ -  Сатовча: II-920,Кв. 74 По Плана на С.  Сатовча, Атанас Харизанов, Бистрица, Букет, Васил Даракчиев, Васил Левски, Вела Пеева, Георги Мутафчиев, Девети Септември, Драгийца, Здравец, Иглика, Илинден, Кирил и Методи, Лале, Лиляна Димитрова, Лукойл и Района Около Тях, Местност Батала, Милушица, Михаил Антонов, Млада Гвардия, Отец Паисий, Петдесета, Площада, Полени, Свилен Русев, Стопански Двор, Теменуга, Тодор Каблешков, Тодор Мавродиев, Тодор Шопов, Червеноармейска, Четирдесет и Девета, Юри Гагарин;\r\nНа 15.12.2017 г. /09:00 - 16:00 ч./ -  Туховища: 382    \r\nНа 11.12.2017 г. /08:00 - 16:30 ч./  на 12.12.2017 г. /08:00 - 16:30 ч./  на 13.12.2017 г. /08:00 - 16:30 ч./  на 14.12.2017 г. /08:00 - 16:30 ч./ -  Симитли: Ораново, Осогово, Паисйй Хилендарски, Прилеп, Симитли, Славянска, Цар Симеон, Яне Даракчийски \r\nНа 11.12.2017 г. /08:00 - 16:30 ч./  на 12.12.2017 г. /08:00 - 16:30 ч./  на 13.12.2017 г. /08:00 - 16:30 ч./  на 14.12.2017 г. /08:00 - 16:30 ч./  на 15.12.2017 г. /08:00 - 16:30 ч./ -  Градево: Еленковци, Махала Еленов Чарк \r\nНа 11.12.2017 г. /08:00 - 16:30 ч./  на 12.12.2017 г. /08:00 - 16:30 ч./  на 13.12.2017 г. /08:00 - 16:30 ч./  на 14.12.2017 г. /08:00 - 16:30 ч./  на 15.12.2017 г. /08:00 - 16:30 ч./ -  Симитли: М. Ливадите \r\nНа 15.12.2017 г. /08:00 - 16:30 ч./ -  Симитли: Ораново, Осогово, Паисйй Хилендарски, Прилеп, Симитли, Славянска, УПИII-1437,Кв. 19, Цар Симеон, Яне Даракчийски   \r\nНа 13.12.2017 г. /09:00 - 11:00 ч./ -  Микрево: Берово, Васил Левски, Десислава, Елисавета Багрияна, Иван Вазов, Криа Вриси, Неуточнен Адрес, Орфей, Пейо Яворов, Рождество Христово, Стефан Караджа, Хан Аспарух, Хан Тервел, Цар Самуил, Чинара, Юрто \r\nНа 13.12.2017 г. /09:00 - 11:00 ч./ -  Струмяни: Неуточнен Адрес   \r\nНа 12.12.2017 г. /09:00 - 16:00 ч./ -  Копривлен: Александър Стаболийски, Драма, Кирил и Методи, Стопански Двор    \r\nНа 11.12.2017 г. /09:45 - 10:00 ч.; 16:00 - 16:15 ч./ -  Якоруда: Айдаре, Алпийска, Белмекен, Богдан Войвода, Букет/Петнадесета/, Бунтишка, Бърдо, Васил Априлов, Васил Левски, Витоша, Гоце Делчев, Грагьовец/Стефан Чернев/, Градище/Трета/, Грънчар/23-Септември/, Даме Груев/Никола Вапцаров/, Дванадесета, Девета, Джебре/Иван Ботушанов/, Добро Ниве/Партизанска/, Екзарх Йосиф, Иван Вазов, Иван Попкостов, Изгрев, Кирил и Методи, Кожух, Лазарец, Любен Каравелов/Ат. Хаджиянч, Македония, Места/П. Джеджеров/, Местност Буковец, Мусала, Неуточнен Адрес, Никифор Филипов, Ореховица, Освобождение, Пелистър, Пета/Поп Филип Стоянов/, Петко Р. Славейков, Пирин, Първа/Илия Колев/, Родопи, Седма, Солун/Мустафа Кьоров/, Софроний, Стара Планина, Стефан Караджа/Никола Карад, Стойко Маджере, Стокевица, Стоян Табаков, Трещеник, Хаджи Никола Вардев, Хаджиалиш/Чавдарци/, Христо Ботев, Цар Борис III/Георги Димитр, Черковна/9 Септември/, Четвърта /Г. Бицин/, Четиринадесета, Шеста/Асен Вригазов/, Яворов, Якорудски Бор, Яне Сандански \r\nНа 11.12.2017 г. /09:45 - 16:00 ч./ -  Якоруда: Васил Левски, Гоце Делчев, Даме Груев/Никола Вапцаров/, Кирил и Методи, Пелистър, Петко Р. Славейков, Хаджиалиш/Чавдарци/, Христо Ботев, Цар Борис III/Георги Димитр, Четиринадесета \r\nНа 11.12.2017 г. /10:00 - 10:45 ч.; 15:00 - 15:45 ч./  на 12.12.2017 г. /12:45 - 13:00 ч.; 16:00 - 16:15 ч./ -  Бел Камен; Бунцево; Конарско; Разлог: Баница; Рохлева; Смолево: 038217; Черна Места; Юруково: Местност Каменако; Якоруда: Васил Левски, Витоша, Местност Трещеник, Неуточнен Адрес, Ореховица, Пелистър, Трещеник, Цар Борис III/Георги Димитр, Черковна/9 Септември/, Четвърта /Г. Бицин/, Яворов, Якорущица;\r\nНа 11.12.2017 г. /10:00 - 15:00 ч./ -  Конарско: ТП 2 Конарско \r\nНа 12.12.2017 г. /12:45 - 16:00 ч./ -  Смолево.", "date": "2017.12.08", "title": "Възможни са временни прекъсвания на електрозахранването на територията на област Благоевград за периода 11 – 15 декември"}
{"url": "http://www.focus-news.net/news/2017/12/08/2465378/sergey-stanishev-pes-mehanizmat-za-proverka-i-satrudnichestvo-zagubi-rolyata-si-na-dvigatel-na-reformi-izcherpa-se-i-ne-dava-silna-dobavena-stoynost.html", "text": "Механизмът за проверка и сътрудничество загуби ролята си на двигател на реформи, изчерпа се и не дава силна добавена стойност. Това каза на брифинг евродепутатът и президент на ПЕС Сергей Станишев във връзка с предстоящ дебат в ЕП за влизането на България и Румъния в Шенген, предаде репортер на Агенция „Фокус“. „Надявам се през следващата година да се извършат необходимите вътрешни реформи в областта на правосъдието и вътрешната сигурност, за да отпадне към следващите европейски избори и механизмът за сътрудничество и проверка. И в ЕП преди две седмици казах, когато този доклад беше представен, че този механизъм загуби своята инерция и роля на двигател на реформи. В много отношения той се превърна в едно рутинно упражнение и за ЕК, и за правителствата, поради липса на ясни критерии от самото начало на този механизъм. Бяха сложени едни плаващи критерии и в крайна сметка се превърна в инструмент за неравноправно третиране на България и Румъния. Не, че ние нямаме нашите проблеми в тази област като корупция, организирана престъпност. Напротив, но механизмът вече не дава силна добавена стойност“, коментира Станишев. По думите му механизмът вече се е изчерпал. „Необходим е общоевропейски механизъм, който да засяга всички. В много страни като Полша и Унгария се погазват основни европейски принципи на политическите стълбове на ЕС“, посочи той. \r\nСпоред него това е последната възможност преди българското председателство да се отправи много ясно политическо послание от европарламента към Европейския съвет и към страните членки по отношение на членството на България, Румъния и Хърватия в Шенген с оглед укрепването на европейските граници и на общата сигурност. „Вече 6 години по чисто конюнктурни и политически съображения на една, друга или трета страна се отлага решение на Европейския съвет, което само по себе си е скандално. Много е важно България да клони към ядрото, за да  не бъде изтласкана в периферията. Това е много сериозна опасност за страната ни. Това означава членство в Шенген, стартиране на подготовката ни за членство в еврозоната. Трябва да имаме национален план за подготовка“, каза още Сергей Станишев.\r\nЛюба АЛЕКСИЕВА", "date": "2017.12.08", "title": "Сергей Станишев, ПЕС: Механизмът за проверка и сътрудничество загуби ролята си на двигател на реформи, изчерпа се и не дава силна добавена стойност"}
{"url": "http://www.focus-news.net/news/2017/12/08/2465379/the-jerusalem-post-izrael-uvelichi-merkite-za-sigurnost-v-erusalim-zaradi-protesti-na-palestintsite-sreshtu-reshenieto-na-donald-tramp.html", "text": "Израел увеличи мерките за сигурност в Ерусалим за „деня на яростта“ на палестинците в Свещения град, пише израелското издание The Jerusalem Post.\r\nРешението на американския президент Доналд Тръмп да признае официално Ерусалим за столица на Израел и да премести посолството на САЩ от Тел Авив в града, предизвика яростта на арабското население на страната. Президентът на Палестинската автономия разкритикува решението на Вашингтон и заяви, че Съединените американски щати са загубили ролята си на арбитър в мирния процес в региона.\r\nПредседателят на политбюрото на „Хамас“ Исмаил Хания призова за организирането на нова интифада, а лидерът на „Хизбулла“ Хасан Насралла даде подкрепата си за въоръжено надигане.\r\nХиляди мюсюлмански поклонници напуснаха района на Стария град на Ерусалим след петъчните молитви в свещената за исляма джамия „Ал Акса“. Израелските органи на реда не съобщават за сериозни сблъсъци, въпреки че в момента се провеждат няколко демонстрации на територията на града. Към тълпите се присъединяват и още хора.\r\nЗа разлика от самия Ерусалим, в района на Западния бряг на река Йордан имаше сблъсъци между демонстранти и силите за сигурност, които използваха сълзотворен газ, за да разпръснат по-агресивна група в град Витлеем.\r\nВ 13:25 излезе съобщение от Червения кръст, в което се твърди, че 40 души са се надишали със сълзотворен газ и са приети в болница в населеното място Кусра, в близост до Витлеем на Западния бряг. \r\nПревод и редакция:", "date": "2017.12.08", "title": "The Jerusalem Post: Израел увеличи мерките за сигурност в Ерусалим заради протести на палестинците срещу решението на Доналд Тръмп"}
{"url": "http://www.focus-news.net/news/2017/12/08/2465380/kyustendil-obshtina-dupnitsa-priklyuchi-uspeshno-izpalnenieto-na-proekt-za-razkrivane-na-tsentar-za-sotsialno-vklyuchvane.html", "text": "Община Дупница е приключила успешно изпълнението на проект за разкриване на център за почасово предоставяне на услуги за социално включване в общността или в домашна среда. Това каза пред Радио „Фокус” – Кюстендил Красимир Георгиев, зам.-кмет на Община Дупница. По думите му проектът е финансиран по Оперативна програма “Развитие на човешките ресурси“, процедура за „Независим живот”. Целта на проекта е бела подобряване на общото благосъстояние и достъпа до услуги за социално включване на хора с увреждания и хора над 65 години в невъзможност за самообслужване и техните семейства, чрез предоставяне на иновативни комплексни услуги за социално включване. „В рамките на проекта беше разкрит Център за почасово предоставяне на услуги за социално включване в общността или в домашна среда в община Дупница за превенция на риска от институционализация и намаляване на последиците от социалното изключване и бедността на хората с увреждане и хора над 65 години в невъзможност за самообслужване”, каза Красимир Георгиев. В рамките на проекта е въведена иновитавната дистанционна услуга за наблюдение „Телекеър” за превенция на съществуващи рискове за здравето в домашна среда. По проекта са обхванати около 120 представители на целевата група.\r\nВенцеслав ИЛЧЕВ", "date": "2017.12.08", "title": "Кюстендил: Община Дупница приключи успешно изпълнението на проект за разкриване на център за социално включване"}
{"url": "http://www.focus-news.net/news/2017/12/08/2465381/plovdiv-v-grada-zapochva-izdavaneto-na-razreshitelni-za-taksimetrov-prevoz-za-2018-godina.html", "text": "В града започва издаването на разрешителни за таксиметров превоз за 2018 година. Това съобщиха за Радио „Фокус“ - Пловдив от ръководството на ОП „Организация и контрол на транспорта”. Желаещите да получат разрешение за извършване на таксиметров превоз трябва да подадат заявление, придружено с приложен списък на автомобилите и с посочен срок на разрешението от превозвача, който да съответства с платения данък. Към заявлението се прилагат всички останали изискуеми документи. „Кандидатите с регистрация извън Община Пловдив следва да представят документ за наличие или липса на задължения за общината, в която са регистрирани“, посочиха от общинското предприятие. Цената за издаване на разрешение за извършване на таксиметров превоз е 34 лв. Разрешителното се получава в срок от 3 работни дни.\r\nТони МИХАЙЛОВ", "date": "2017.12.08", "title": "Пловдив: В града започва издаването на разрешителни за таксиметров превоз за 2018 година"}
{"url": "http://www.focus-news.net/news/2017/12/08/2465382/smolyan-kmetat-nikolay-melemov-napravi-ogled-na-zasegnatite-mesta-sled-bedstvieto.html", "text": "Кметът на Смолян Николай Мелемов направи оглед на засегнатите участъци след бедствието в селата Смилян, Горово и Букаците, съобщиха от пресцентъра на Общината. Благодарение на предприетите миналата година превантивни дейности на речното корито в Смилян при тези проливни дъждове не се е стигнало до сериозни наводнения. В селото ще се наложи да бъде възстановена една паднала подпорна стена. \r\nПътят до Букаците е възстановен. Проблемният в Горово се довършва. Той продължава да бъде отворен само за високопроходима техника. При необходимост се ползва обходният път  през рудоземското село Поляна. За свлачището там ще бъде поискана помощ от Междуведомствената комисия за възстановяване и подпомагане към МС.\r\nПродължават аварийно-възстановителните дейности по засегнатите места.", "date": "2017.12.08", "title": "Смолян: Кметът Николай Мелемов направи оглед на засегнатите места след бедствието"}
{"url": "http://www.focus-news.net/news/2017/12/08/2465383/kyustendil-58-godishna-zhena-e-postradala-pri-katastrofa-na-avtomagistrala-struma.html", "text": "58-годишна жена е пострадала при катастрофа на автомагистрала “Струма”. Това съобщиха за Радио „Фокус” – Кюстендил от пресцентъра на Областна дирекция на МВР – Кюстендил. Пътният инцидент е възникнал в близост до пътен възел „Кочериново”. Пострадалата е била пътничка в лек автомобил, управляван от съпруга ѝ. Двамата са пътували в посока Благоевград. По първоначална информация водачът е изгубил управление над автомобила и се е ударил в мантинелата. Жената е с гръдна травма и е настанена в болницата в Благоевград. Не се е наложило спиране на движението.\r\nВенцеслав ИЛЧЕВ", "date": "2017.12.08", "title": "Кюстендил: 58-годишна жена е пострадала при катастрофа на автомагистрала “Струма”"}
{"url": "http://www.focus-news.net/news/2017/12/08/2465384/zdravka-chimeva-spetsialist-v-oblastta-na-organiziranite-pochivki-studentite-ot-universitetite-v-blagoevgrad-praznuvat-studentskiya-praznik-predimno-v-regiona.html", "text": "Студентите от университетите в Благоевград празнуват студентският си празник предимно в региона. Това каза за Радио „Фокус“ – Пирин Здравка Чимева, специалист в областта на организираните почивки от Област Благоевград. По думите ѝ предпочитани са и дестинации, които се намират в близост до областта. „Студентите правят резервации в хотели, които са се наложили като имена, които се знаят като качество на предлаганите туристически услуги“, каза още Чимева. Тя добави, че поради тази причина е малко вероятно да се случи така, че студентите да бъдат излъгани при правенето на резервации. „За съжаление младежите вече трудно се организират в големи групи както беше преди време, защото младите хора са по-виртуално ориентирани и имат по-различно усещане за нещата“, посочи Чимева. Тя коментира още, че през последните месеци се наблюдава положителна тенденция, свързана с това, че все по-малко са лъжливите туристически оферти.\r\nЛивия НИНОВА", "date": "2017.12.08", "title": "Здравка Чимева, специалист в областта на организираните почивки: Студентите от университетите в Благоевград празнуват студентския празник предимно в региона"}
{"url": "http://www.focus-news.net/news/2017/12/08/2465385/premierat-na-albaniya-es-favorizira-sarbiya-i-cherna-gora.html", "text": "Албанският премиер Еди Рама присъства на Международната конференция за засилване на интеграцията на Западните Балкани в София и след нейния край изрази мнение, че Европейския съюз фаворизира страни като Сърбия и Черна гора, но не и Албания и Македония, въпреки голямата им ангажираност към процеса на евроатлантическа интеграция, предава македонската албаноезична телевизия „Алсат-М“.\r\n\"Ние напълно подкрепяме факта, че Сърбия и Черна гора вече преговарят, но ние твърдо вярваме, че е време и Албания и Македония да започнат преговори. Честно казано, това е противоречиво, по начина, по който аз го виждам. От една страна имаме сериозна ангажираност към процеса на интеграция, а от друга, е дошло време европейската страна да има ясна позиция относно бъдещето ни. В същото време липсата на начало на преговорите е разочароващо“, заяви Рама.\r\nПремиерът на Македония Зоран Заев изрази увереност, че регионът трябва да се опита да се възползва от предстоящото българско председателство на Съюза.\r\nНа срещата, по време на която бяха обсъдени преговорите за границите и укрепването на икономическото сътрудничество, присъстваха и еврокомисарят по разширяването и съседството Йоханес Хан. Световната банка, като организатор на форума, информира, че е готова да отпусне около 200 милиона долара за проекти, които ще развият транспортните и търговските връзки между страните от Западните Балкани.\r\nПревод и редакция:", "date": "2017.12.08", "title": "Премиерът на Албания: ЕС фаворизира Сърбия и Черна гора"}
{"url": "http://www.focus-news.net/news/2017/12/08/2465386/sliven-oblastnata-struktura-na-zheni-gerb-provede-otchetno-sabranie.html", "text": "Областната структура на Жени ГЕРБ – Сливен проведе отчетно събрание, съобщиха от пресцентъра на ПП ГЕРБ. На срещата присъстваха представители на четирите организации от област Сливен – Сливен, Котел, Нова Загора и Твърдица. Мотото на събранието бе „Сливен – минало, настояще и бъдеще“ и по този повод се проведе в Музея на текстилната индустрия, който е филиал на Националния политехнически музей, и е единствен в страната. Дамите от четирите общини разгледаха машини за производството на текстил от най-дълбока древност до наши дни.\r\nОбластната организация на ЖГЕРБ направи отчет за дейността си за последните две години, от 2016 г. до 2017 г. Областният координатор на ГЕРБ Десислава Танева изпрати поздравителен адрес до участниците в срещата, като им благодари за активната работа, отговорността и социалната им ангажираност. Гости на събранието бяха заместник-кметът на Сливен Пепа Чиликова и началникът на Регионалното управление на образованието и член на областното ръководство на ГЕРБ д-р Бисерка Михалева. „Няма нищо по-хубаво от подкрепата на майката, жената, семейството и децата, затова аз ви благодаря за многобройните благородни каузи, които реализирате. Децата най-добре се развиват, когато зад тях стои семейството, а в него най-важна е майката, жената. Затова се радвам, че всички общински структури на ЖГЕРБ са толкова активни и всеотдайни в инициативите си. Пожелавам ви да продължавате да носите радост на най-малките и на най-уязвимите в нашето общество“, каза д-р Михалева. От своя страна заместник-кметът Пепа Чиликова заяви, че се възхищава от работата на Жени ГЕРБ и им пожела да бъдат още по-инициативни и смели в идеите си.\r\nОтчет за свършеното през годините представи областният председател на ЖГЕРБ Милена Чолакова. „Искам да благодаря на всички вас, че се включвате във всички наши инициативи, защото без вас нищо нямаше да се получи. Благодарим и на ПП ГЕРБ, че ни помага да реализираме идеите си. Мото на днешното ни събрание е името на наша нова инициатива, а именно да припомним величието на сливенския регион през вековете. Защото човек, който познава миналото си, ще се гордее и ще има добро бъдеще. Аз като учител, мога да кажа, че българското възраждане отново идва, защото ежедневно виждаме успехите на нашите деца, които ни прославят по света. Децата ни ще се върнат в България, аз съм убедена в това. Затова трябва да съхраним историята си, традициите си и заветите на предците си, за да им ги предадем. Надявам се следващите ни инициативи да са още повече и още по-полезни за хората“, каза Милена Чолакова.\r\nПо време на събранието бяха представени презентации на ръководствата на четирите общински структури на ЖГЕРБ. Дамите са участвали в инициативи насочени към семейства, деца и хора в неравностойно положение, в кампанията на националното ръководство на ЖГЕРБ за информиране на обществото за проблема с аутизма. Общинските партийни структури на жените от област Сливен са били активни и в отбелязване на национални, регионални и местни празници, почистване и залесяване. Провеждани са съвместни инициативи с младежите от МГЕРБ, както и с Предприемачи ГЕРБ, стана ясно още по време на събранието.", "date": "2017.12.08", "title": "Сливен: Областната структура на Жени ГЕРБ проведе отчетно събрание"}
{"url": "http://www.focus-news.net/news/2017/12/08/2465387/pazardzhik-navarshvat-se-68-godini-ot-otkrivaneto-na-panagyurskoto-zlatno-sakrovishte.html", "text": "Навършват се 68 години от откриването на Панагюрското златно съкровище от братята Павел, Петко и Михо Дейкови, съобщи за Радио „Фокус“ – Пазарджик директорът на Историческия музей в Панагюрище доц. д-р Атанас Шопов. Той коментира, че Панагюрското златно съкровище е един от шедьоврите на тракийското изкуство. „Състои се от девет златни съда с общо тегло 6,164 килограма. Съкровището е открито на 8 декември 1949 година на 2 км от Панагюрище. Смята се, че комплектът е част от хазната на Александър III Велики и Лизимах или от съкровищница на храм. Иван Венедиков смята, че съкровището е принадлежало на одриския владетел Севт III. Датировката му е от края на IV и началото на III в. пр.н.е. Този набор от трапезни съдове са били използвани най-вероятно за религиозни церемонии. В стила и украсата им се съчетават тракийски и елински влияния. Подобни съдове от благороден метал са символи на социален статут и са използвани при ритуални действия на тракийските князе. Представянето на богове и герои, на глави с негроидни черти, свещени животни и митологични същества през античността има ритуална функция – те трябва да пречистят течността и да пазят участващите в ритуала“, добави доц. Шопов.\r\nВаня НИКОЛОВА", "date": "2017.12.08", "title": "Пазарджик: Навършват се 68 години от откриването на Панагюрското златно съкровище"}
{"url": "http://www.focus-news.net/news/2017/12/08/2465388/gabrovo-71-godishna-zhena-ot-tryavna-e-stanala-zhertva-na-telefonna-izmama-sas-sumata-ot-1-020-leva.html", "text": "71-годишна жена от Трявна предаде на телефонни измамници 1 020 лева, съобщиха от Областната дирекция на МВР – Габрово. На 6 декември, около 19.30 часа, в РУ - Трявна е получен сигнал от 71–годишна жена, че същия ден през деня, е станала жертва на телефонна измама. Потърпевшата е дала на мними полицаи 1 020 лева. По случая е започнато досъдебно производство.", "date": "2017.12.08", "title": "Габрово: 71-годишна жена от Трявна е станала жертва на телефонна измама със сумата от 1 020 лева"}
{"url": "http://www.focus-news.net/news/2017/12/08/2465389/mladezhi-ot-gerb-uchastvaha-v-sreshta-na-mladezhkata-organizatsiya-na-evropeyskata-narodna-partiya-yepp-v-sarbiya.html", "text": "Представители на МГЕРБ – Драгомир Младенов от МГЕРБ-София и Венелина Петрова от МГЕРБ-Хасково, участваха в среща на Младежката организация на Европейската народна партия (YEPP) в Белград (Сърбия), която събра представители на 35 организации от Европа и Близкия Изток. Това съобщиха от пресцентъра на ПП ГЕРБ.\r\nВ рамките на работната среща, младежите се срещнаха със сръбския президент Александър Вучич, с министъра по европейска интеграция Ядранка Йоксимович и депутати от управляващото мнозинство. В отговор на въпрос от представителите на МГЕРБ относно срещата на високо равнище във Варна през август 2017г. и поставянето на Западните Балкани като един от централните приоритети на Българското председателство на Съвета на ЕС през първата половина на 2018г., президентът Вучич благодари на България за подкрепата по пътя към ЕС и застана зад бъдещата европейска интеграция на региона. \r\nРаботното посещение включваше и тематични заседания с акцент върху Бялата книга за бъдещето на Европа, представена от Европейската комисия. В резултат на обсъжданията бяха приети резолюции, свързани с актуални въпроси от дневния ред на Съюза и визията за неговото бъдещо развитие. \r\n„До изборите за Европейски парламент остават по-малко от две години. ЕНП иска да наблегне върху съвременните предизвикателства - от навлизането на изкуствен интелект на пазара на труда, през нивото на евроинтеграция на различните държави членки, до мястото на ЕС на международната сцена. Форумът на YEPP дава възможност да се чуе гласът на младите хора“, каза Драгомир Младенов.", "date": "2017.12.08", "title": "Младежи от ГЕРБ участваха в среща на младежката организация на Европейската народна партия (YEPP) в Сърбия"}
{"url": "http://www.focus-news.net/news/2017/12/08/2465390/sergey-lavrov-moskva-sazhalyava-che-zapadat-ne-provezhda-vazpitatelna-rabota-s-kiev.html", "text": "Москва съжалява, че Западът, особено САЩ, не провежда възпитателна работа с Киев и призовава Вашингтон да осъзнае своята отговорност. Това заяви в петък министърът на външните работи на Русия Сергей Лавров, по време на пресконференция след края на виенската конференция на външните министри от страните-членки на ОССЕ (Организация за сигурност и сътрудничество на Европа), предава ТАСС.\r\nЛавров напомни, че вътрешният министър на Украйна Арсен Аваков публично призова за отказ от изпълнение на минските договорености и да се измисли нещо друго, както и че е заявил, че украинската армия и силите за сигурност скоро ще имат достатъчен потенциал, за да решат проблема без „Минск 2“.\r\n„Разбира се, отчитайки, че САЩ са главния куратор на украинските власти, ние сме ги призовавали нееднократно да осъзнаят своята отговорност и да призоват към отговорност своите подопечни в Киев, за да не правят те повече подобни заявления. Засега Западните куратори не провеждат такава възпитателна работа с киевските власти“, отбеляза руският дипломат.\r\nСпоред думите на Лавров, Вашингтон се въздържа да прави публична критика на действията на Киев, но убеждава Москва, че се провеждат частни разговори, в които „полека тласкат Киев в правилната посока към изпълнението на минските договорености“.\r\n„Единствената публична критика, която чухме от САЩ и някои европейци е по повод на нападките на киевското правителство срещу създадения с директното участие на САЩ антикорупционен орган. Мисля, че точно с такъв ентусиазъм американците трябва да настояват и за изпълнение на минските договорки“, каза в заключение ръководителят на руската дипломация.\r\nПревод и редакция:", "date": "2017.12.08", "title": "Сергей Лавров: Москва съжалява, че Западът не провежда „възпитателна работа“ с Киев"}
{"url": "http://www.focus-news.net/news/2017/12/08/2465391/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-vratsa-za-perioda-11-15-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други, съобщиха от пресцентъра на дружеството. Успешната реализация на тези мерки налага кратковременни прекъсвания на електрозаxранването.\r\nВъв връзка с осъществяване на посочените по-долу планирани прекъсвания на електрозаxранването на територията на област Враца за периода 11 – 15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заxранване за част или всички засегнати клиенти и последващо включване на съоръженията, върxу които са извършвани планирани дейности.   \r\nНа 11.12.2017 г. /08:00 - 16:30 ч./  на 12.12.2017 г. /08:00 - 16:30 ч./  на 13.12.2017 г. /08:00 - 16:30 ч./  на 14.12.2017 г. /08:00 - 16:30 ч./  на 15.12.2017 г. /08:00 - 16:30 ч./ -  Бъркачево: 9-ти Май, Александър Стамболийски, Васил Коларов, Васил Левски, Георги Димитров, Здравец, Любен Каравелов, Маршал Толбухин, Опълченска, Роза, Скът, Странджа, Хан Аспарух \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./ -  Бяла Слатина: Хан Крум \r\nНа 11.12.2017 г. /09:00 - 09:30 ч./ -  Враца: 12259. 444. 1 и 12259. 444. 9, Стоян Ц.  Даскалов \r\nНа 11.12.2017 г. /09:15 - 09:30 ч.; 09:30 - 15:45 ч.; 15:45 - 16:00 ч./ -  Згориград \r\nНа 11.12.2017 г. /09:15 - 09:30 ч.; 15:45 - 16:00 ч./ -  Враца: 28-Ми Октомври, Авлига, Безименна, Вилна зона Врачански Балкан, Илинден, Местност Рудник Плакалница \r\nНа 11.12.2017 г. /09:30 - 15:45 ч./ -  Враца: 28-Ми Октомври, Авлига, Безименна, Вилна зона Врачански Балкан \r\nНа 11.12.2017 г. /11:00 - 12:00 ч./ -  Враца: Втори Юни, Иван Тричков, Коста Бошнаков, Кръстьо Бързаков, Младост, Скакля, Спас Соколов \r\nНа 12.12.2017 г. /09:00 - 09:15 ч.; 09:15 - 15:45 ч.; 15:45 - 16:00 ч./ -  Враца: Вилна зона Врачански Балкан \r\nНа 12.12.2017 г. /09:00 - 09:15 ч.; 09:15 - 15:45 ч.; 15:45 - 16:00 ч./ -  Згориград: 005073 С Екатте 30606, М. Църквище", "date": "2017.12.08", "title": "Възможни са временни прекъсвания на електрозахранването на територията на област Враца за периода 11 – 15 декември"}
{"url": "http://www.focus-news.net/news/2017/12/08/2465392/blagoevgrad-zadarzhani-sa-8-kubika-darvesina-za-tri-dni-v-razlog.html", "text": "Задържани са 8 кубика дървесина за три дни в Разлог, съобщиха от пресцентъра на Изпълнителна агенция по горите. Само за последните три дни горските инспектори от Регионална дирекция по горите – Благоевград са извършили над 50 проверки на територията на Разлог в обекти, в които постъпва, преработва или се експедира дървесина.\r\nЗадържани са повече от 8 кубически метра дървесина - обли занаятчийски материали и са съставени 2 административни акта на нарушителите.\r\nПродължават ежедневните съвместни проверки на служителите от РДГ – Благоевград и МВР в гр. Разлог на складовете за дървесина за спазване на горското законодателство.", "date": "2017.12.08", "title": "Благоевград: Задържани са 8 кубика дървесина за три дни в Разлог"}
{"url": "http://www.focus-news.net/news/2017/12/08/2465393/kyustendil-obshtina-dupnitsa-obyavyava-povtoren-konkurs-za-upravitel-na-priyuta-za-bezstopanstveni-kucheta.html", "text": "Община Дупница обявява повторен конкурс за управител на приюта за безстопанствени кучета. Това каза пред Радио „Фокус” – Кюстендил Христо Апостолов, експерт към Община Дупница. По думите му след провеждането на първия конкурс е избран управител, който след това се е отказал. „Поради тази причина беше изпратено искане към Областна дирекция по безопасност на храните в Кюстендил разрешение за удължаване на срока за назначаване на управител на общинския приют”, каза Апостолов. По думите му крайният срок за подаване на документи от страна на кандидатите е 15 януари 2018 година. Изискванията са за завършено висше образование, специализации и квалификации. Сред документите са медицинско свидетелство, свидетелство за съдимост и автобиография.\r\nВенцеслав ИЛЧЕВ", "date": "2017.12.08", "title": "Кюстендил: Община Дупница обявява повторен конкурс за управител на приюта за безстопанствени кучета"}
{"url": "http://www.focus-news.net/news/2017/12/08/2465394/evrodeputatat-asim-ademov-ot-gerbenp-shte-otkrie-informatsionen-ofis-v-kardzhali.html", "text": "Евродепутатът от ГЕРБ/ЕНП Асим Адемов открива утре (9 декември) информационен офис в Кърджали. Това съобщиха от пресцентъра на ПП ГЕРБ. Церемонията е от 11.00 часа в комплекс „Орфей“.", "date": "2017.12.08", "title": "Евродепутатът Асим Адемов от ГЕРБ/ЕНП ще открие информационен офис в Кърджали"}
{"url": "http://www.focus-news.net/news/2017/12/08/2465395/blagoevgrad-koleden-turnir-kupata-na-gotse-delchev-shte-se-provezhda-v-obshtinata-ot-18-do-23-dekemvri.html", "text": "Коледен турнир \"Купата на Гоце Делчев“ ще се провежда в общината от 18 до 23 декември. Това съобщи за Радио „Фокус“ – Пирин Даниела Крантева, експерт „Връзки с обществеността“ към Общината. Събитието ще се състои в спортната зала „Неврокоп Арена“. „Футболните отбори могат да се записват на телефон 0899 225 525 или на място в сградата на общинска администрация – град Гоце Делчев“, каза още Крантева. Тя добави, че срокът за записване на отборите е 14 декември, а самият турнир ще бъде открит на 18 декември от 18.00 часа.\r\nЛивия НИНОВА", "date": "2017.12.08", "title": "Благоевград: Коледен турнир \"Купата на Гоце Делчев“ ще се провежда в общината от 18 до 23 декември"}
{"url": "http://www.focus-news.net/news/2017/12/08/2465396/veliko-tarnovo-obshtina-svishtov-organizira-koleden-bazar-na-ploshtad-svoboda.html", "text": "Община Свищов организира Коледен базар от 18 до 25 декември, който ще бъде разположен в градската градина на пл. “Свобода“, съобщиха от пресцентъра на Общината. За желаещите да участват ще бъде осигурено всичко необходимо. Заявления за участие се подават най-късно до 17 декември в административната сграда на ОП „Пазари“ – Свищов, намираща се на пазар „Велешана“ или в Деловодството на Община Свищов.", "date": "2017.12.08", "title": "Велико Търново: Община Свищов организира Коледен базар на площад „Свобода“"}
{"url": "http://www.focus-news.net/news/2017/12/08/2465397/ria-novosti-zhitelite-na-myusyulmanskite-darzhavi-zapochnaha-masovi-protesti-sreshtu-reshenieto-na-sasht-za-erusalim.html", "text": "Жителите на много мюсюлмански държави излязоха в петък по улиците на градовете, в знак на протест срещу решението на САЩ да признае официално Ерусалим за столица на Израел, предава РИА Новости.Йордания\r\nВ центъра на Аман – столицата на Йордания –започна масово шествие след петъчната молитва. В него участват местни политици: членове на парламента и на политическите партии.Турция\r\nХиляди жители на Истанбул, Анкара, Бурса, Коня, Ескишехир, Маниса и други големи градове в страната участват в протестни шествия след петъчната молитва. Те са организирани от граждански организации.\r\nКъм групите поклонници, излезли от джамиите, се присъединяват и случайни минувачи. Протестиращите носят плакати с надписи, като „Ерусалим е мюсюлманска светиня“, „Израел са убийци, а САЩ са техните покровители“ и скандират антиамерикански и антиизраелски лозунги.\r\nПолицията не създава пречки за провеждането на акциите и не се съобщава за безредици.\r\nПрез нощта, в Истанбул, демонтираха всички табели и указатели, на които присъства фамилията на американския президент Доналд Тръмп.Египет\r\nНяколкостотин души се събраха на площада пред джамия „Ал Азхар“ в Кайро. Те веят палестински знамена и скандират: „Ерусалим е арабски, а не Западен или Източен!“, „Душа и кръв – с Палестина!“Ерусалим и Западния бряг\r\nСлед молитвата в свещената за мюсюлманите джамия „Ал Акса“ на Храмовия хълм, многохилядна тълпа се отправи към „Дамаските врати“ – на площада, където традиционно се провеждат протестните акции на палестинците. Там станаха малки сблъсъци с полицията, което предизвика органите на реда да разгонят демонстрантите.\r\nАкцията бе възобновена след 15 минути, но вече не в такъв мащаб – около 300 души продължиха да протестират.\r\nСблъсъци имаше и в градове в района на Западния бряг на река Йордан – Хеброн, Калкили, Наблус – и в Ивицата Газа.\r\nВ следствие на всички сблъсъци са пострадали стотина палестинци.Причина за вълненията\r\nВ сряда, Доналд Тръмп обяви, че САЩ признават официално Ерусалим за столица на Израел и местят посолството си за страната в Свещения град. Заявлението му предизвика масови протести на палестинците и в много градове започнаха безредици.\r\nИзраел смята Ерусалим за своя „единна и неделима“ столица, включително източните райони на града, окупирани по време на Шестдневната война от 1967 година и анексирани през 1980 година.\r\nСветовната общност не признава суверенитета на Израел над града и смята, че неговият статут е един от основните проблеми в Близкия Изток и той трябва да се реши на основата на договор с палестинците, смятащи Източен Ерусалим за столица на бъдещата им държава.\r\nПревод и редакция:", "date": "2017.12.08", "title": "РИА Новости: Жителите на мюсюлманските държави започнаха масови протести срещу решението на САЩ за Ерусалим"}
{"url": "http://www.focus-news.net/news/2017/12/08/2465398/inzh-zdravcho-todorov-rdg-kyustendil-okolo-6-hilyadi-koledni-elhi-se-dobivat-ezhegodno-na-teritoriyata-na-oblastite-kyustendil-i-pernik.html", "text": "Около 6 хиляди коледни елхи се добиват ежегодно на територията на областите Кюстендил и Перник. Това каза пред Радио „Фокус” – Кюстендил инж. Здравчо Тодоров, директор на Регионална дирекция по горите – Кюстендил. „Няма нещо по-различно от миналата година, когато стартира тази кампания за коледни елхи. Явно тези указания, които бяха разписани, се наложиха в практиката и добре действат. Нашите задължения, свързани с коледните елхи, са да осигурим на държавните предприятия, фирмите, общините, които ще добиват и продават коледни елхи така наречените пластини, за да може с тях да се доказва законният произход”, каза инж. Тодоров. По думите му средно на територията на Регионална дирекция по горите се отчитат между 4 и 6 хиляди бройки продадени елхи. Затова и пластините, които се осигуряват, са в тези количества. „Ще следим за разписаната заповед на Изпълнителната агенция по горите. Тези пластини са неразделна част от превозния билет за коледните елхи, тоест в превозния билет всички данни – купувач, продавач е нормално да се попълнят, но в самия превозен билет се описват и номерата на пластините”, каза инж. Тодоров.\r\nПластините на добитите по законен начин коледни елхи са с бял и жълт цвят. Тази година остава изискването пластината да се слага от върха на елхата, между второто и третото разклонение. Тя е на принципа на свинска опашка. „Елхата се продава задължително с оригинален превозен билет и пластини. След това, обаче, ако от този пункт се разкарат елхите на различни места в град Кюстендил или от пазара се натоварят камиони за София, Дупница, Перник, тогава се движи с копие от превозния билет”, обясни той. По думите му вече са осигурени пластините и са раздадени по стопанствата. Има и доста налични пластини в стопанствата, които ще се използват от миналата година. „Цветовете са бял и жълт. Това са останалите пластини, които ще се използват и те са валидни за тази година”, каза още инж. Здравчо Тодоров.\r\nВенцеслав ИЛЧЕВ", "date": "2017.12.08", "title": "Инж. Здравчо Тодоров, РДГ – Кюстендил: Около 6 хиляди коледни елхи се добиват ежегодно на територията на областите Кюстендил и Перник"}
{"url": "http://www.focus-news.net/news/2017/12/08/2465399/vazmozhni-sa-vremenni-prekasvaniya-na-elektrozahranvaneto-na-teritoriyata-na-oblast-vidin-za-perioda-11-15-dekemvri.html", "text": "ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други, съобщиха от пресцентъра на дружеството. Успешната реализация на тези мерки налага кратковременни прекъсвания на електрозаxранването.\r\nВъв връзка с осъществяване на посочените по-долу планирани прекъсвания на електрозаxранването на територията на област Видин за периода 11 – 15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно заxранване за част или всички засегнати клиенти и последващо включване на съоръженията, върxу които са извършвани планирани дейности.   \r\nНа 12.12.2017 г. /09:00 - 10:00 ч.; 13:15 - 14:00 ч./ -  Антимово, общ.  Видин: Втора, Двадесет и Девета, Двадесет и Пета, Двадесет и Трета, Двадесет и Четвърта, Двадесет и Шеста, Девета, Десета, Единадесета, Осемнадесета, Петнадесета, Първа, Седемнадесета, Трета, Тринадесета, Ул. Първа, Четвърта, Четиринадесета, Шеста \r\nНа 11.12.2017 г. /08:30 - 09:15 ч.; 15:30 - 16:15 ч./  на 12.12.2017 г. /08:30 - 09:15 ч.; 15:30 - 16:15 ч./  на 13.12.2017 г. /15:30 - 16:15 ч./  на 14.12.2017 г. /08:30 - 09:15 ч.; 15:30 - 16:15 ч./  на 15.12.2017 г. /08:30 - 09:15 ч.; 15:30 - 16:15 ч./ -  Видин: Първа \r\nНа 11.12.2017 г. /08:30 - 09:15 ч.; 15:30 - 16:15 ч./  на 12.12.2017 г. /08:30 - 09:15 ч.; 15:30 - 16:15 ч./  на 13.12.2017 г. /15:30 - 16:15 ч./  на 14.12.2017 г. /08:30 - 09:15 ч.; 15:30 - 16:15 ч./  на 15.12.2017 г. /08:30 - 09:15 ч.; 15:30 - 16:15 ч./ -  Въртоп: Втора, Десета, Пета, Първа, Седма, Трета, Четвърта \r\nНа 11.12.2017 г. /08:30 - 09:15 ч.; 15:30 - 16:15 ч./  на 12.12.2017 г. /08:30 - 09:15 ч.; 15:30 - 16:15 ч./  на 13.12.2017 г. /15:30 - 16:15 ч./  на 14.12.2017 г. /08:30 - 09:15 ч.; 15:30 - 16:15 ч./  на 15.12.2017 г. /08:30 - 09:15 ч.; 15:30 - 16:15 ч./ -  Гайтанци: 213, Втора, Двадесет и Първа, Дванадесета, Деветнадесета, Десета, Единадесета, Осма, Пета, Първа, Седма, Трета, Тринадесета \r\nНа 11.12.2017 г. /08:30 - 09:15 ч.; 15:30 - 16:15 ч./  на 12.12.2017 г. /08:30 - 09:15 ч.; 15:30 - 16:15 ч./  на 13.12.2017 г. /15:30 - 16:15 ч./  на 14.12.2017 г. /08:30 - 09:15 ч.; 15:30 - 16:15 ч./  на 15.12.2017 г. /08:30 - 09:15 ч.; 15:30 - 16:15 ч./ -  Димово, общ.  Димово \r\nНа 11.12.2017 г. /08:30 - 09:15 ч.; 15:30 - 16:15 ч./  на 12.12.2017 г. /08:30 - 09:15 ч.; 15:30 - 16:15 ч./  на 13.12.2017 г. /15:30 - 16:15 ч./  на 14.12.2017 г. /08:30 - 09:15 ч.; 15:30 - 16:15 ч./  на 15.12.2017 г. /08:30 - 09:15 ч.; 15:30 - 16:15 ч./ -  Ивановци, общ.  Видин: Втора, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Дванадесета, Деветнадесета, Единадесета, Осемнадесета, Пета, Петнадесета, Първа, Седемнадесета, Стопански Двор, Трета, Тринадесета, Шеста, Шестнадесета \r\nНа 11.12.2017 г. /08:30 - 09:15 ч.; 15:30 - 16:15 ч./  на 12.12.2017 г. /08:30 - 09:15 ч.; 15:30 - 16:15 ч./  на 13.12.2017 г. /15:30 - 16:15 ч./  на 14.12.2017 г. /08:30 - 09:15 ч.; 15:30 - 16:15 ч./  на 15.12.2017 г. /08:30 - 09:15 ч.; 15:30 - 16:15 ч./ -  Синаговци: 236 , кв. 21, Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвъра, Двадесет и Шеста, Двадесета, Дванадесета, Девета, Деветнадесета, Десета, Единадесета, Осма, Пета, Петнадесета, ПИ 001009 - Стоп. Двор, Площада, Първа, Седемнадесета, Седма, Стопански Двор, Трета, Тридесет и Втора, Тридесет и Девета, Тридесет и Пета, Тридесет и Първа, Тридесет и Трета, Тридесет и Шеста, Тридесета, Тринадесета, Четвърта, Четиридесет и Втора, Четиридесет и Девета, Четиридесет и Пета, Четиридесет и Първа, Четиридесет и Седма, Четиридесет и Четвърта, Четиридесет и Шеста, Четиридесета, Четиринадесета, Шеста, Шестнадесета \r\nНа 11.12.2017 г. /08:30 - 09:15 ч.; 15:30 - 16:15 ч./  на 12.12.2017 г. /08:30 - 09:15 ч.; 15:30 - 16:15 ч./  на 13.12.2017 г. /15:30 - 16:15 ч./  на 14.12.2017 г. /08:30 - 09:15 ч.; 15:30 - 16:15 ч./  на 15.12.2017 г. /08:30 - 09:15 ч.; 15:30 - 16:15 ч./ -  Срацимир \r\nНа 11.12.2017 г. /08:30 - 09:15 ч.; 15:30 - 16:15 ч./  на 12.12.2017 г. /08:30 - 09:15 ч.; 15:30 - 16:15 ч./  на 13.12.2017 г. /15:30 - 16:15 ч./  на 14.12.2017 г. /08:30 - 09:15 ч.; 15:30 - 16:15 ч./  на 15.12.2017 г. /08:30 - 09:15 ч.; 15:30 - 16:15 ч./ -  Срацимирово: XI-82, кв. 17, Втора, Девета, Десета, Жп Кантон Гара Срацимир 53, Пета, Първа, Трета, Тринадесета, Четвърта, Четиринадесета, Шеста \r\nНа 11.12.2017 г. /08:30 - 16:15 ч./  на 12.12.2017 г. /08:30 - 16:15 ч./  на 13.12.2017 г. /08:30 - 09:15 ч.; 08:30 - 16:15 ч./  на 14.12.2017 г. /08:30 - 16:15 ч./  на 15.12.2017 г. /08:30 - 16:15 ч./ -  Синаговци: Първа \r\nНа 12.12.2017 г. /09:00 - 10:00 ч.; 13:15 - 14:00 ч./ -  Кошава: 2 - 000030, 249, 592, кв.  65, IX . Кв. 60, Втора, Двадесет и Втора, Двадесет и Девета, Двадесет и Пета, Двадесет и Първа, Двадесет и Трета, Двадесет и Четвърта, Двадесета, Дванадесета, Девета, Деветнадесета, Десета, Единадесета, Квартал 33, Осемнадесета, Осма, Пета, Петнадесета, Първа, Седемнадесета, Седма, Седма-А, Трета, Тридесет и Втора, Тридесет и Пета, Тридесет и Първа, Тридесет и Трета, Тридесет и Четвърта, Тридесет и Шеста, Тринадесета, Четвърта, Четиринадесета, Шеста, Шестнадесета; Кутово: Двадесет и Девета, Осемдесет и Първа, Осемдесет и Четвърта, Петдесет и Втора, Петдесет и Девета, Петдесет и Осма, Петдесет и Пета, Петдесет и Първа, Петдесет и Трета, Петдесет и Четвърта, Петдесет и Шеста, Петдесета, Първа, Седемдесет и Втора, Седемдесет и Пета, Седемдесет и Първа, Седемдесет и Трета, Седемдесет и Четвърта, Седемдесета, Тридесет и Пета, Тридесет и Четвърта, Четиридесет и Втора, Четиридесет и Девета, Четиридесет и Осма, Четиридесет и Пета, Четиридесет и Първа, Четиридесет и Трета, Четиридесет и Четвърта, Четиридесет и Шеста, Шестдесет и Втора, Шестдесет и Девета, Шестдесет и Пета, Шестдесет и Първа, Шестдесет и Седма, Шестдесет и Трета, Шестдесет и Четвърта, Шестдесета; Покрайна: 224, 290, 3 531 Кв 23, Втора, Двадесет и Втора, Двадесет и Осма, Двадесет и Седма, Двадесет и Трета, Двадесет и Четвърта, Двадесета, Дванадесета, Девета, Десета, Имот 000230, Осемнадесета, Осма, Пета, Петнадесета, Първа, Седма, Стопански Двор, Стълб 14 От ТП4, Трета, Тридесет и Втора, Тридесет и Девета, Тридесет и Осма, Тридесет и Пета, Тридесет и Първа, Тридесет и Седма, Тридесет и Трета, Тридесет и Шеста, Тридесета, Тринадесета, Четвърта, Четиридесет и Втора, Четиридесет и Пета, Четиридесет и Шеста, Четиридесета, Четиринадесета, Шеста, Шестнадесета; Сланотрън: I -000098, М.  Излаз, Втора, Двадесет и Втора, Двадесет и Девета, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Деветнадесета, Десета, Осемнадесета, Пета, Първа, С. Сланотрън, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета;\r\nНа 12.12.2017 г. /09:00 - 14:00 ч./ -  Кошава: 249, Втора, Двадесет и Втора, Двадесет и Девета, Двадесет и Пета, Двадесет и Първа, Двадесет и Трета, Двадесет и Четвърта, Двадесета, Дванадесета, Девета, Деветнадесета, Десета, Единадесета, Квартал 33, Осма, Пета, Петнадесета, Първа, Седемнадесета, Седма, Седма-А, Трета, Тридесет и Пета, Тридесет и Първа, Тридесет и Четвърта, Тринадесета, Четвърта, Шеста;\r\nНа 13.12.2017 г. /09:00 - 12:00 ч./ -  Дунавци, общ.  Видин: Видбол, Връшка Чука, Гео Милев, Дунав, Маршал Толбухин, Мико Нинов, Никола Й.  Вапцаров, Първи Май, Райна Княгиня, Седемнадесет Партизани, Сирма Войвода, Хана, Христо Ботев, Чавдарци    \r\nНа 13.12.2017 г. /09:30 - 10:00 ч.; 15:00 - 15:30 ч./ -  Бело Поле, общ.  Ружинци: 23 Септември, Александър Стамболийски, Антон Иванов, Асен Балкански, Боян Чонос, Будьони, Васил Коларов, Васил Левски, Вела Пеева, Витко Иванов, Гаврил Генов, Генерал Заимов, Генерал Скобелев, Георги Бенковски, Георги Кирков, Дванадесетте, Девети Септември, Димитър Благоев, Жеков, Живко Кръчмарски, Живко Пуев, Йорданка Николова, Йото Велов, Коста Йорданов, Къкринско Ханче, Лиляна Димитрова, Мико Нинов, Милко Томов, Митко Палаузов, Никола Вапцаров, Никола Витков, Панайот Волов, Патрис Лумумба, Перчо Йорданов, Седемнадесет Партизани, Славчо Петров, Стефан Караджа, Толбухин, Трайчо Костов, Хаджи Димитър, Христо Ботев, Христо Смирненски, Чиган, Юрий Гагарин \r\nНа 13.12.2017 г. /09:30 - 10:00 ч.; 10:00 - 15:00 ч.; 15:00 - 15:30 ч./ -  Гюргич: 23 Септември, Александър Стамболийски, Бор, Боян Чонос, Бузлуджа, Васил Коларов, Веслец, Вихрен, Георги Димитров, Дъбравата, Йорданка Чанкова, Кирил и Методий, Ленин, Лиляна Димитрова, Митко Палаузов, Отец Паисий, Първи Май, Рила \r\nНа 13.12.2017 г. /09:30 - 10:00 ч.; 10:00 - 15:00 ч.; 15:00 - 15:30 ч./ -  Черно Поле: Александър Стамболийски, Бистра, Братя Средкови, Валентина Терешкова, Васил Левски, Владимир Займов, Георги Димитров, Георги Кирков, Димитър Благоев, Живко Кръчмарски, Иван Вазов, Иван Козарев, Илия Вълчков, Йорданка Николова, Комсомолска, Коста Йорданов, Митко Палаузов, Павел Георгиев, Петко Славейков, Пионерска, Свилен Русев, Христо Ботев, Яким Гергов \r\nНа 13.12.2017 г. /09:30 - 10:00 ч.; 15:00 - 15:30 ч./ -  Дражинци: Алеко Константинов, Българска Роза, Васил Левски, Вела Пеева, Владимир Ил. Ленин, Георги Димитров, Димитър Благоев, Добри Чинтулов, Драгомир, Извън Село, Йорданка Николова, Лиляна Димитрова, Никола Й. Вапцаров, Панайот Волов, Панайот Хитов, Райна Княгиня, Тодор Каблешков, Христо Ботев, Христо Смирненски, Чавдар Войвода, Червена Роза, Червено Знаме \r\nНа 13.12.2017 г. /09:30 - 10:00 ч.; 15:00 - 15:30 ч./ -  Роглец: Георги Димитров, Иван Вазов, Ленин \r\nНа 13.12.2017 г. /09:30 - 10:00 ч.; 15:00 - 15:30 ч./ -  Ружинци: Вихрен, Георги Бенковски, Георги Димитров, Георги Кирков, Девети Септември, Живко Мончев, Коста Йорданов, Оборище, Отдих, Панайот Волов, Петър Глухчев, Поп Андрей, Седемнадесет Партизани, Стефан Караджа, Тодор Влайков, Христо Ботев, Христо Смирненски \r\nНа 13.12.2017 г. /10:00 - 15:00 ч./ -  Дражинци: Българска Роза, Васил Левски, Вела Пеева, Георги Димитров, Димитър Благоев, Драгомир, Лиляна Димитрова, Панайот Хитов, Христо Ботев, Чавдар Войвода, Червена Роза, Червено Знаме \r\nНа 14.12.2017 г. /09:30 - 10:00 ч.; 15:00 - 15:30 ч./ -  Воднянци, общ.  Димово: Втора, Дванадесета, Девета, Единадесета, Пета, Първа, Седма, Тринадесета, Четвърта, Четиринадесета, Шеста \r\nНа 14.12.2017 г. /09:30 - 10:00 ч.; 15:00 - 15:30 ч./ -  Динково: 059011, Втора, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета \r\nНа 14.12.2017 г. /09:30 - 10:00 ч.; 15:00 - 15:30 ч./ -  Дреновец: 23 Септември, Александър Стамболийски, Ангел Кънчев, Антон Попов, Асен Балкански, Бдин, Божур, Боян Чонос, В Района на Жп Гарата, Васил Левски, Вела Пеева, Венеца, Витко Иванов, Витоша, Гаврил Генов, Георги Димитров, Георги Кирков, Градище, Девети Май, Девети Септември, Димчо Дебелянов, Добруджа, Евгени Михайлов, Железничар, Зоя Космодамянская, Иван Вазов, Искър, Камен Петров, Кирил и Методий, Кокиче, Кольо Фичето, Космос, Коста Йорданов, Лале, Лебед, Лиляна Димитрова, Лом, Лотос, Любен Каравелов, Люлин, Магура, Малина, Марин Дринов, Марица, Металик, Миджур, Милин Камък, Минзухар, Митко Палаузов, Нарцис, Неофит Рилски, Никола Й. Вапцаров, Никола Парапунов, Огоста, Осъм, Палма, Патриарх Евтимий, Перчо Йорданов, Пирин, Пролет, Райна Княгиня, Роза, Росица, Седемнадесет Партизани, Славянска, Спортист, Средна Гора, Стара Планина, Стела Благоева, Стефан Караджа, Строител, Струма, Тодор Петров, Толбухин, Тополница, Тунджа, Упи-691, Хан Аспарух, Христо Ботев, Христо Михайлов, Христо Смирненски, Цар Калоян, Цар Самуил, Цибър, Чавдар, Чепино, Черно Море, Юрий Гагарин, Явор, Ягода, Янтра, Ясен \r\nНа 14.12.2017 г. /09:30 - 10:00 ч.; 15:00 - 15:30 ч./ -  Карбинци: Втора, Двадесет и Девета, Двадесет и Осма, Двадесет и Първа, Двадесет и Трета, Двадесет и Четвърта, Двадесет и Шеста, Дванадесета, Девета, Осемнадесета, Осма, Първа, Седемнадесета, Седма, Тридесет и Пета, Тридесет и Първа, Тридесет и Трета, Тридесет и Шеста, УПИII - 000046, Четвърта, Шеста, Шестнадесета \r\nНа 14.12.2017 г. /09:30 - 10:00 ч.; 15:00 - 15:30 ч./ -  Медовница: Втора, Двадесет и Втора, Двадесет и Първа, Двадесет и Трета, Двадесета, Дванадесета, Девета, Десета, Осемнадесета, Пета, Петнадесета, Първа, Седемнадесета, Седма, Трета, Четиринадесета, Шеста, Шестнадесета \r\nНа 14.12.2017 г. /09:30 - 10:00 ч.; 15:00 - 15:30 ч./ -  Тополовец, общ.  Ружинци: Антон Иванов, Батак, Беласица, Бонония, Бузлуджа, Васил Априлов, Ведерник, Вихрен, Волгоград, Георги Димитров, Гоце Делчев, Граничар, Живко Кръчмарски, Живко Пуев, Иван Козаров, Максим Горки, Мико Нинов, Мусала, Рила, Средец, Странджа, Филип Тотю, Хан Крум, Цанко Церковски \r\nНа 14.12.2017 г. /10:00 - 15:00 ч./ -  Дреновец: Антон Попов, Бдин, Вела Пеева, Венеца, Георги Димитров, Евгени Михайлов, Железничар, Искър, Коста Йорданов, Лиляна Димитрова, Лотос, Люлин, Малина, Никола Й. Вапцаров, Патриарх Евтимий, Седемнадесет Партизани, Струма, Толбухин, Тополница, Тунджа, Христо Михайлов, Явор, Ягода    \r\nНа 11.12.2017 г. /09:00 - 16:00 ч./  на 12.12.2017 г. /09:00 - 16:00 ч./  на 13.12.2017 г. /09:00 - 16:00 ч./  на 14.12.2017 г. /09:00 - 16:00 ч./ -  Ново Село, общ.  Ново Село: XI, Архитект Илия Попов, Вихрен, Гоце Делчев, Искър, Козлодуй, Мизия, Огоста, Околовръстна, Радецки, УПИXI кв. 1, Филип Тотю, Христо Смирненски, Цар Иван Шишман, Цар Симеон I, Шипка    \r\nНа 12.12.2017 г. /09:30 - 10:00 ч.; 15:30 - 16:00 ч./ -  Боровица, общ.  Белоградчик: Втора, Двадесет и Девета, Двадесет и Пета, Двадесет и Трета, Двадесет и Четвърта, Двадесет и Шеста, Девета, Деветнадесета, Единадесета, Осемнадесета, Осма, Първа, Седемнадесета, Тридесет и Трета, Тридесет и Четвърта, УПИ17 Кв 47, Четвърта, Шеста, Шестнадесета \r\nНа 11.12.2017 г. /09:30 - 10:00 ч./ -  Долни Лом: Асен Живков, Васил Левски, Десета Партизанска, Димитър Благоев, Еделвайс, Лиляна Димитрова, Миджур, Петър Петров, Плиска, УПИ1 Кв 47, Чайка, Шипка \r\nНа 11.12.2017 г. /10:30 - 11:00 ч./ -  Горни Лом: Втора, Двадесет и Втора, Двадесет и Пета, Двадесет и Първа, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета \r\nНа 12.12.2017 г. /09:15 - 09:45 ч./ -  Търговище, общ.  Чупрене: Безименна \r\nНа 12.12.2017 г. /09:15 - 09:45 ч.; 09:45 - 15:30 ч.; 15:30 - 16:00 ч./ -  Горни Лом \r\nНа 12.12.2017 г. /09:15 - 09:45 ч.; 09:45 - 15:30 ч.; 15:30 - 16:00 ч./ -  Долни Лом: Лиляна Димитрова \r\nНа 12.12.2017 г. /09:15 - 09:45 ч.; 15:30 - 16:00 ч./ -  Върбово, общ.  Чупрене: 154046, Втора, Дванадесета, Девета, Десета, Единадесета, Осма, Пета, Първа, Седма, Трета, Тринадесета, Четвърта, Четиринадесета, Шеста \r\nНа 12.12.2017 г. /09:15 - 09:45 ч.; 15:30 - 16:00 ч./ -  Протопопинци: Втора, Девета, Десета, Единадесета, Осма, Пета, Първа, Седма, Трета, Тринадесета, Четвърта, Шеста \r\nНа 12.12.2017 г. /09:15 - 09:45 ч.; 15:30 - 16:00 ч./ -  Репляна: VII, Втора, Дванадесета, Девета, Десета, Единадесета, Осма, Пета, Петнадесета, Първа, Седемнадесета, Седма, Трета, Тринадесета, Четвърта, Четиринадесета, Шеста, Шестнадесета \r\nНа 12.12.2017 г. /09:15 - 09:45 ч.; 15:30 - 16:00 ч./ -  Чупрене: Асен Балкански, Втора, Двадесет и Втора, Двадесет и Девета, Двадесет и Осма, Двадесет и Пета, Двадесет и Първа, Двадесет и Седма, Двадесет и Трета, Двадесет и Четвърта, Двадесет и Шеста, Двадесета, Дванадесета, Девета, Деветнадесета, Десета, Единадесета, Осемнадесета, Осма, Пета, Петнадесета, Първа, Седемнадесета, Седма, Трета, Тридесет и Втора, Тридесет и Девета, Тридесет и Осма, Тридесет и Пета, Тридесет и Първа, Тридесет и Седма, Тридесет и Трета, Тридесет и Шеста, Тридесета, Тринадесета, Четвърта, Четиридесет и Втора, Четиридесет и Първа, Четиридесет и Трета, Четиридесет и Четири, Четиридесета, Четиринадесета, Шеста, Шестнадесета \r\nНа 12.12.2017 г. /09:30 - 10:00 ч./ -  Търговище, общ.  Чупрене: 129005, Безименна, Втора, Девета, Десета, до УПИ24, Единадесета, Осма, Пета, Първа, Седма, Трета, Тринадесета, Четвърта, Шеста \r\nНа 12.12.2017 г. /09:30 - 10:00 ч.; 15:30 - 16:00 ч./ -  Яньовец: Махала Фалковец \r\nНа 12.12.2017 г. /10:00 - 15:30 ч./ -  Долни Лом: Извън Регулация \r\nНа 12.12.2017 г. /15:30 - 16:00 ч./ -  Търговище, общ.  Чупрене: 129005, Безименна, Безименна, Втора, Девета, Десета, до УПИ24, Единадесета, Осма, Пета, Първа, Седма, Трета, Тринадесета, Четвърта, Шеста.", "date": "2017.12.08", "title": "Възможни са временни прекъсвания на електрозахранването на територията на област Видин за периода 11 – 15 декември"}
{"url": "http://www.focus-news.net/news/2017/12/08/2465400/kyustendil-obedinen-detski-kompleks-e-podgotvil-praznichna-programa-za-svoite-vazpitanitsi.html", "text": "Обединен детски комплекс – Кюстендил е подготвил празнична програма за своите възпитаници. Това каза пред Радио „Фокус” – Кюстендил Бойко Малинов, директор на Обединен детски комплекс – Кюстендил. Първата проява от програмата е на 10 декември, когато от 09.30 часа в сградата на детския комплекс ще се проведе коледен турнир по шахмат. Той е за деца от 5 до 18 години. Акцентът в програмата е поставен върху церемония по награждаване на победителите в  Общинския конкурс за детско творчество „Коледа е, стават чудеса” и откриване на изложба с детските творби. Това ще се случи на 15 декември от 17.30 часа във Възрожденското училище. До края на месец декември ще се проведе и още една проява. В дните от 18 до 20 декември на стадион „Осогово” ще се състои коледен индивидуален турнир по тенис на маса. В него могат да участват деца от първи до десети клас от общинските учебни заведения.\r\nВенцеслав ИЛЧЕВ", "date": "2017.12.08", "title": "Кюстендил: Обединен детски комплекс е подготвил празнична програма за своите възпитаници"}
{"url": "http://www.focus-news.net/news/2017/12/08/2465401/priklyuchiha-pregovorite-za-sporazumenie-za-ikonomichesko-partnyorstvo-mezhdu-evropeyskiya-sayuz-i-yaponiya.html", "text": "Приключиха преговорите за споразумение за икономическо партньорство между Европейския съюз и Япония. Това става ясно от съвместно изявление на председателя на Европейската комисия Жан-Клод Юнкер и министър-председателя на Япония Шиндзо Абе, съобщиха от Представителството на Европейската комисия в България.\r\nСлед договореността, постигната днес между главните преговарящи и одобрена от европейския комисар по въпросите на търговията Сесилия Малмстрьом и японския министър на външните работи Таро Коно, приветстваме края на преговорите за споразумение за икономическо партньорство между Европейския съюз и Япония, се посочва в изявлението. \r\nС приключването на преговорите за това споразумение се доказва силната политическа воля на Япония и ЕС да продължават да работят за принципите на свободната търговия и се изпраща категорично послание към света. Освен значителната си икономическа стойност споразумението има и стратегическо значение. То изпраща ясен сигнал на света за поетия от ЕС и Япония ангажимент да подкрепят развитието на световната икономика въз основа на свободни, отворени и справедливи пазари с ясни и прозрачни правила, при пълно зачитане и утвърждаване на нашите ценности и без да се попада в капаните на протекционизма, се посочва още в изявлението на Жан-Клод Юнкер и Шиндзо Абе.  \r\nПостигнатото днес споразумение за икономическо партньорство е едно от най-мащабните и всеобхватни икономически споразумения, сключвани някога както от ЕС, така и от Япония. То ще създаде огромна икономическа зона с 600-милионно население, произвеждащо приблизително 30 % от световния БВП, ще открие изключителни възможности за търговия и инвестиции и ще допринесе за укрепването на нашите икономики и общества. Наред с това споразумението ще подобри икономическото сътрудничество между Япония и ЕС и ще засили конкурентоспособността ни като развити, но същевременно иновативни икономики. \r\nУверени сме, че прилагането на споразумението ще осигури устойчив и приобщаващ икономически растеж и ще стимулира създаването на работни места, потвърждавайки нашия ангажимент към постигането на най-високи стандарти по отношение на труда, безопасността, защитата на околната среда и на потребителите и при пълни гаранции за обществените услуги. \r\nСпоразумението за икономическо сътрудничество подкрепя действията на ЕС и на Япония по отношение на устойчивото развитие и изменението на климата, по-специално чрез силен и недвусмислен ангажимент за сътрудничество при прилагането на Рамковата конвенция на ООН по изменение на климата и Парижкото споразумение, става ясно от изявлението. \r\nС края на преговорите вече може да се пристъпи към приключване на вътрешните процедури, водещи до подписването, ратифицирането и пълното прилагане на споразумението.", "date": "2017.12.08", "title": "Приключиха преговорите за споразумение за икономическо партньорство между Европейския съюз и Япония"}
{"url": "http://www.focus-news.net/news/2017/12/08/2465402/varna-gerb-organizira-xxi-otkrit-turnir-po-uskoren-shah-na-10-dekemvri.html", "text": "ГЕРБ – Варна организира XXI открит турнир по ускорен шах, съобщиха от пресцентъра на партията. Надпреварата ще се проведе на 10 декември, неделя, от 12.30 часа в зала „Пресцентър” на Фестивалния и конгресен център в морската столица. Регистрацията на участниците ще започне от 11.30 часа.\r\nОрганизатори на състезанието са майсторите на спорта - народният представител и ръководител на ПП ГЕРБ-Одесос д-р Руслан Тошев и кметът на централния варненски район „Одесос” Георги Недев. Двамата са част от ръководството на „Българската федерация по шахмат 1928“. В качеството си на неин съпредседател заедно с депутата Иван Генов д-р Руслан Тошев вчера официално получи от министъра на младежта и спорта Красен Кралев спортната лицензия на организацията.\r\nПо традиция турнирът на ГЕРБ-Варна събира над 100 почитатели на древната игра. Освен от областта, участие ще вземат и шахматисти от Бургас, Балчик, Велико Търново, Добрич, Разград, Сливен, Шумен и др. \r\nНагради са предвидени както за най-добре класиралите се в основната надпревара, така и за отличилите се сред дамите, ветераните и младите таланти до 12 и до 14-годишна възраст.", "date": "2017.12.08", "title": "Варна: ГЕРБ организира XXI открит турнир по ускорен шах на 10 декември"}
{"url": "http://www.focus-news.net/news/2017/12/08/2465403/vidin-deputatat-vladimir-toshev-organizira-otkrita-priemna-za-grazhdani-na-11-dekemvri.html", "text": "Народният представител от ГЕРБ-Видин и областен координатор на партията Владимир Тошев ще проведе открита приемна за граждани на 11 декември (понеделник), от 10:00 до 12:00 часа, в офиса на партията във Видин, ул. „Дунавска” №1, Речна гара, ет.2. това съобщиха от пресцентъра на ПП ГЕРБ.\r\nЗаписвания на място или на тел. 0884411152.", "date": "2017.12.08", "title": "Видин: Депутатът Владимир Тошев организира открита приемна за граждани на 11 декември"}
{"url": "http://www.focus-news.net/news/2017/12/08/2465404/rezultatite-ot-izpalnenieto-na-programa-bg08-kulturno-nasledstvo-i-savremenni-izkustva-shte-badat-predstaveni-na-12-dekemvri-v-galeriya-sredets.html", "text": "Заключително събитие за представяне на резултатите от изпълнението на програма БГ08 „Културно наследство и съвременни изкуства“ ще се проведе на 12 декември, вторник, от 09.30 часа в галерия „Средец” на Министерство на културата. Целта на събитието е запознаване на обществеността и заинтересованите страни с дейностите по проектите и въздействието на постигнатите резултати, както и да се подчертае доброто партньорство между Министерство на културата, Националното координационно звено, Офиса на финансовия механизъм и представителите на страните донори. Това съобщиха от пресцентъра на министерството. Ще бъдат представени изпълнените проекти, постигнатите индикатори, както и резултатите от изложбата „Легенди в злато. Тракийски съкровища от България” в Берген. \r\nСъбитието ще бъде открито от министъра на културата Боил Банов, който е и ръководител на програмния оператор на програма БГ08 „Културно наследство и съвременни изкуства“. Поканени за участие са представители на Посолството на Кралство Норвегия, Офиса на финансовия механизъм, Националното координационно звено, представителите на страните донори, бенефициентите по програмата, участници в проектите, както и представители на медиите.", "date": "2017.12.08", "title": "Резултатите от изпълнението на програма БГ08 „Културно наследство и съвременни изкуства” ще бъдат представени на 12 декември в галерия „Средец”"}
{"url": "http://www.focus-news.net/news/2017/12/08/2465405/bsp-sofiya-kategorichno-se-protivopostavyame-na-namerenieto-na-kevr-da-povishi-tsenata-na-vodata-v-sofiya-za-vtori-pat-tazi-godina.html", "text": "БСП - София категорично се противопоставя на намерението на Комисията за енергийно и водно регулиране (КЕВР) да повиши цената на водата в София за втори път тази година и го смята за необосновано и неприемливо. Това се посочва в позиция на Изпълнителното бюро на БСП – София. \"Фокус\" публикува позицията без редакторска намеса:", "date": "2017.12.08", "title": "БСП - София: Категорично се противопоставяме на намерението на КЕВР да повиши цената на водата в София за втори път тази година"}
{"url": "http://www.focus-news.net/news/2017/12/08/2465406/arhimandrit-yoan-pokrivat-na-dobridolskiya-manastir-teche-a-tam-sa-priyuteni-7-bezdomnitsi.html", "text": "Покривът на Добридолския манастир тече, а там са приютени 7 бездомници, каза за Радио „Фокус“ – Видин архимандрит Йоан, който е познат като отец Иван с приюта в Нови хан. Той посочи, че два дни в манастира не са имали ток заради неплатени сметки. „Взех днес 900 лв. от приюта в Якимово, за да платя сметката на Добридолския манастир, където съм приютил 7 бездомници. От тях двама са мъже, останалите 5 са жени“, обясни архимандрит Йоан. \r\nТой посочи, че тече покривът на манастира. „Добър човек преведе 30 000 лв. на строителна фирма от Белоградчик, за да оправят покрива. Но строителите оправиха само покрива на лявото крило, взеха парите и не се появиха. Останалата част тече – ще се разруши манастирът“, каза архимандритът. Той допълни, че в две от стаите, в които няма течове, са настанени бездомните хора и засега имат дърва за отопление и храна. „Ще се помъчим да изкараме зимата. А напролет ще направим усилия да организираме стопанство в манастира, но е много трудно и скъпо“, обясни архимандрит Йоан.\r\nАнна ЛОЗАНОВА", "date": "2017.12.08", "title": "Архимандрит Йоан: Покривът на Добридолския манастир тече, а там са приютени 7 бездомници"}
{"url": "http://www.focus-news.net/news/2017/12/08/2465407/aleksandar-vuchich-sarbiya-ne-e-vavela-i-nyama-da-vavede-sanktsii-sreshtu-rusiya.html", "text": "Сърбия не е въвела и няма да въведе санкции против Русия. Това заяви е петък президентът на Сърбия Александър Вучич в ексклузивно интервю за ТАСС, в навечерието на визитата си в Москва.\r\n„Много пъти съм говорил за това и не само пред руските медии, но и пред всички други: Сърбия няма да въвежда санкции против Русия. Не съществува такъв натиск, който би ни накарал да променим позицията си. Искам да кажа на руския народ, политиците вече знаят това, но е важно да се знае и от обикновените хора: Не винаги е лесно за Сърбия, но помнете, че тя е единствената страна, която никога не гласувала против Русия на международен форум, единствената страна, която не е въвела никакви санкции, сред държавите, стремящи се да влязат в ЕС“, заяви Вучич.\r\nСръбският лидер разкри, че над страната му се оказва сериозен натиск заради добрите й отношения с Русия. „Понякога, когато отидеш на срещи със Запада, от 2-часов разговор 1 час и 45 минути се говори за връзките между Сърбия и Русия“, отбеляза той. Въпреки това, според думите на Вучич, отношенията с Москва са приоритет за бъдещето. „Сърбия взе нелеко решение, но това не е просто въпрос за нашите традиционни отношения, както обичайно го представят някои. Това е въпрос за нашите бъдещи отношения и в тези бъдещи отношения, ние гледаме на Русия като на наш ключов партньор“, подчерта сръбският президент.\r\nВучич добави и че Сърбия е тръгнала по пътя на интеграция в ЕС, но не смята да се присъединява към НАТО.\r\n„Сърбия е тръгнала по пътя на интеграция в ЕС, но разликата между нашата страна и другите от региона е в това, че ние не искаме да влизаме в НАТО. Преди десет дни бях в Брюксел, в щабквартирата на НАТО и пред 29-те лидери на страните-членки на Алианса аз заявих, че Сърбия не се стреми да влезе в Организацията. Белград ще съхрани своя военен неутралитет, това е и ще бъде политиката ни“, заяви Вучич.\r\nПревод и редакция:", "date": "2017.12.08", "title": "Александър Вучич: Сърбия не е въвела и няма да въведе санкции срещу Русия"}
{"url": "http://www.focus-news.net/news/2017/12/08/2465408/neutraliziraha-prestapna-grupa-monopolizirala-po-brutalen-nachin-pazara-na-narkotitsi-vav-veliko-tarnovo.html", "text": "Служители на ГДБОП неутрализираха организирана престъпна група, произвеждала и разпространявала наркотични вещества, съобщиха от пресцентъра на МВР. Специализираната полицейска операция е проведена вчера на територията на Велико Търново. В нея са участвали служители на ГДБОП, ОДМВР – Велико Търново, дирекция „Жандармерия“ и служители от бюрото по защита към главния прокурор. Акцията е реализирана под ръководството на Специализираната прокуратура. Подробности бяха съобщени на брифинг с главния секретар на МВР главен комисар Младен Маринов, директора на ГДБОП главен комисар Ивайло Спиридонов, ръководителя на Специализирана прокуратура Иван Гешев и Румяна Арнаудова, говорител на главния прокурор. \r\nДосъдебното производство е образувано в началото на септември, съобщи прокурор Иван Гешев. Служителите на ГДБОП са започнали работа преди това. Неутрализирана е организирана престъпна група, занимавала се с наркотици, която по особено брутален начин е налагала монопол на дилърите. Проверени са 23 адреса, на четири от тях са открити и иззети наркотични вещества – марихуана, метаамфетамин и пико. Намерена е и подвижна лаборатория за производство на пико. Назначени са експертизи за установяването на количеството им. В хода на акцията са задържани 15 участници в престъпната схема. Ръководителят на групата и неговият заместник са с криминални регистрации в полицията. Това е най-сериозната група, занимавала се с този тип дейност, на територията на Велико Търново, а може би и на региона, коментира още прокурор Гешев. Поясни, че на задържаните ще бъдат повдигнати обвинения, съобразно ролята и участието им в организираната престъпна група. \r\nСлужителите в сектор „Борба с организираната престъпност“ във Велико Търново показаха професионално познание на оперативната обстановка в региона, допълни гл. комисар Ивайло Спиридонов. Той обясни, че от 2014 година секторът има 4-5 реализации на сериозни групи за налагане на монопол на наркотични вещества във Велико Търново. Спиридонов допълни, че  задържаната вчера група е извършвала изключително брутални насилия над дилъри, събрани са достатъчно веществени доказателства. \r\nГлавен комисар Младен Маринов даде висока оценка на постигнатия синхрон на работа с всички  ангажирани институции. По думите му резултатите от този стил на съвместна работа са все по-добри. Главният секретар на МВР подчерта, че участието на прокурор „на терен“  допринася за по-лесното обезпечаване на досъдебното производство.", "date": "2017.12.08", "title": "Неутрализираха престъпна група, монополизирала по брутален начин пазара на наркотици във Велико Търново"}
{"url": "http://www.focus-news.net/news/2017/12/08/2465409/aktsenti-v-predavaneto-105-godini-svoboda-na-radio-fokus-pirin.html", "text": "На 27 ноември 1919 година в кметството на парижкото предградие Ньой е подписан договорът, който слага край на участието на България в Първата световна война. От българска страна подписа си слага министър-председателят на България Александър Стамболийски, който точно месец по-рано, прибирайки се от Париж с проект за мирен договор, казва пред журналисти следното: „Какво ви носим? Смърт. Онова, което носим, е най-тежката присъда”. Именно за тази страница от нашата история ще ви разкажем в днешното издание на предаването „105 години свобода” на Радио „Фокус” – Пирин. Какво се случва в България и по-конкретно в Област Благоевград преди, по време и след подписването на Ньойския договор ще попитаме историка и уредник в Регионален исторически музей – Благоевград д-р Кирил Алексиев.\r\nВие, нашите, слушатели също може да коментирате темата ни днес на телефоните в студиото 0885 303 373 и 073 88 55 81, също така може да ни пишете на емайл: Pirin@focus-news.net.\r\nПредаването „105 години свобода” се излъчва на честотите на Радио „Фокус” – Пирин всеки петък от 16:00 до 17:00 часа с водещ Ливия Нинова.", "date": "2017.12.08", "title": "Акценти в предаването „105 години свобода” на Радио „Фокус” – Пирин"}
{"url": "http://www.focus-news.net/news/2017/12/08/2465410/burgas-narodniyat-predstavitel-ot-gerb-ivan-valkov-organizira-priemna-na-11-dekemvri.html", "text": "Депутатът от ГЕРБ-Бургас Иван Вълков ще има открита приемна за граждани в централата на партията в Бургас, на ул. „Конт Андрованти 5” на 11 декември (понеделник). Това съобщиха от пресцентъра на ПП ГЕРБ. Приемният ден ще започне в 10.30 часа. Бургаският депутат е член на Комисията по транспорт, информационни технологии и съобщения и на Комисията за борба с корупцията, конфликт на интереси и парламентарна етика.\r\nВсички желаещи могат да се запишат за среща с Иван Вълков на място в офиса на партията или на телефон 056/819040.", "date": "2017.12.08", "title": "Бургас: Народният представител от ГЕРБ Иван Вълков организира приемна на 11 декември"}
{"url": "http://www.focus-news.net/news/2017/12/08/2465411/daily-sabah-erdogan-se-prisaedini-kam-petachnite-molitvi-na-etnicheskite-turtsi-v-gratskata-zapadna-trakiya.html", "text": "Президентът на Турция Реджеп Таийп Ердоган е в гръцкия регион Западна Тракия, за да се срещне с членове на местното турско малцинство. Той вече присъства на петъчната молитва в джамия в град Комотини, пише турското издание Daily Sabah.\r\nТова се случва във втория ден от визитата на турския президент в Гърция. Неговото обръщение към турското малцинство се следи под око от гръцките власти, тъй като Ердоган нееднократно е изразявал протеста си срещу отношението на Атина към неговите сънародници в страната. Това е една от основните причини за лошите отношения между съюзниците в рамките на НАТО.\r\nПо време на излъчваната на живо дискусия с гръцки служебни лица в петък, Ердоган отново поиска преразглеждане на „Лозанския мирен договор“ от 1923 година, с който са определени днешните граници на Турция. Той сочи като причина условията, при които живеят турците в Западна Тракия.\r\nПревод и редакция:", "date": "2017.12.08", "title": "Daily Sabah: Ердоган се присъедини към петъчните молитви на етническите турци в гръцката Западна Тракия"}
{"url": "http://www.focus-news.net/news/2017/12/08/2465412/blagoevgrad-predstoi-optimizatsiya-na-mrezhata-na-detskite-gradini-v-obshtina-petrich.html", "text": "Предстои оптимизация на мрежата на детските градини в община Петрич, съобщиха от пресцентъра на Общината. Реформата следва да бъде изпълнена чрез вливане на по-малки в по-големи детски градини. Обоснована е на база извършен анализ за период от три години назад, който отчита, че броят на децата в детските градини е с 252 по-малко или средно с 13.2 %. В тази връзка се предлага пет детски градини, от които четири в селата - Скрът, Марикостиново, Коларово, Кърналово и една в града – ДГ „Детелина” да се влеят в по-големи детски градини. Два са основните мотиви. Първият е, че средствата, получавани от държавния бюджет, са недостатъчни, за да покрият разходите за заплати, осигуровки и други задължителни плащания, съгласно Кодекса на труда и Колективния трудов договор. За 2017 г. изброените детски градини от селата отново са заявили недостиг на средства в бюджетите си за изплащане на заплати и осигуровки в размер на 145 371 лева. Според разчетите и ДГ №3 „Детелина” в гр. Петрич също ще има недостиг на средства в бъдеще. Това налага извода, че от финансова гледна точка самостоятелното съществуване на ДГ „Пролет“, с. Скрът, ДГ „Здравец“, с. Марикостиново, ДГ „Детски свят“, с. Коларово и ДГ № 3 „Детелина“, гр. Петрич не е ефективно и целесъобразно. Вторият мотив за предложението на Общинска администрация е, че оптимизация посредством преобразуването на изброените детски градини във филиали, ще позволи да бъдат запазени групите в малките населените места и обхванати децата, подлежащи на задължителна подготовка. „Няма да има съкращения. Единствено на директорите ще бъдат предложени нови работни места. Това също сме го предвидили”, увери директорът на дирекция „Образование и култура” Нина Попова.                                                                                                            \r\nЕто и списък на петте детски градини, които ще се преобразуват чрез вливане: \r\n- Детска градина „Пролет“ - с. Скрът се преобразува чрез вливане в Детска градина №3 „Слънце“ - гр. Петрич. \r\n- Детска градина „Здравец“ - с. Марикостиново се преобразува чрез вливане в Детска градина №2 „Здравец“ - гр. Петрич. \r\n- Детска градина „Детски свят“ - с. Коларово се преобразува чрез вливане в Детска градина „Синчец“ - с. Първомай. \r\n- Детска градина „Иглика“ - с. Кърналово се преобразува чрез вливане в Детска градина №1 „Снежанка“ - гр. Петрич.\r\n- Детска градина №3 „Детелина“ - гр. Петрич се преобразува чрез вливане в Детска градина №2 „Звънче“ - гр. Петрич.", "date": "2017.12.08", "title": "Благоевград: Предстои оптимизация на мрежата на детските градини в община Петрич"}
{"url": "http://www.focus-news.net/news/2017/12/08/2465413/pazardzhik-elektrorazpredelitelnoto-druzhestvo-deklarira-gotovnost-za-zimata-pred-oblastniya-upravitel.html", "text": "Областният управител Стефан Мирев и заместник областният управител Йордан Кожухаров проведоха работна среща с председателя на електроразпределителното дружество, съобщи за Радио „Фокус“ – Пазарджик Мария Ловчинова от областната администрация. „Ръководството на дружеството декларира пред областния управител готовността за зимния сезон в област Пазарджик. Извършена е инспекция на всички съоръжения, осигурени са необходимите просеки за достъп и бързо реагиране при възникване на аварии. Специалното оборудване и автомобилният парк за нуждите на дружеството са подготвени за зимни условия, осигурени са и дизелови генератори“, уточни Ловчинова. Тя допълни, че сред обсъжданите теми е била и степента на развитие на свободния пазар на електроенергия.\r\nВаня НИКОЛОВА", "date": "2017.12.08", "title": "Пазарджик: Електроразпределителното дружество декларира готовност за зимата пред областния управител"}
{"url": "http://www.focus-news.net/news/2017/12/08/2465414/tass-vladimir-putin-shte-poseti-turtsiya-na-11-dekemvri.html", "text": "Президентът на Русия Владимир Путин ще пристигне на работна визита в Турция на 11 декември, предава ТАСС, като се позовава на съобщение от пресслужбата на Кремъл.\r\n„В хода на преговорите с президента на Турция Реджеп Таийп Ердоган трябва да бъдат обсъдени актуални въпроси от двустранното сътрудничество и преди всичко, хода на реализацията на големите съвместни проекти в сферата на енергетиката“, отбелязва се в съобщението.\r\nОт Кремъл подчертават, че „ще се състои и обмен на мнения по ключовите международни проблеми, включително ситуацията в Близкия Изток и разрешаването на сирийската криза“.\r\nПревод и редакция:", "date": "2017.12.08", "title": "ТАСС: Владимир Путин ще посети Турция на 11 декември"}
{"url": "http://www.focus-news.net/news/2017/12/08/2465415/varna-sastav-na-okrazhniya-sad-si-napravi-otvod-po-sadebnoto-proizvodstvo-sreshtu-veselin-mareshki-i-krasimira-koleva-obvineni-za-iznudvane.html", "text": "Окръжен съд – Варна трябваше да разгледа делото срещу Веселин Марешки и Красимира Колева, обвинени за изнудване на Асен Миланов чрез заплаха за увреждане на имущество. Това съобщиха от пресцентъра на Окръжен съд – Варна. Срещу Марешки е отправено и обвинение за причиняване на лека телесна повреда спрямо Костадин Костадинов в качеството му на длъжностно лице – общински съветник.\r\nСъдебното заседание беше насрочено за три дни поради множеството свидетели за изслушване.\r\nВ самото начало на заседанието защитата на Марешки поиска отвод на прокурора по делото, поради опасения за оказване на натиск извън съдебния процес върху състава на съда.\r\nСлед съвещание, тричленният състав прецени, че искането е неоснователно. Мотивирана от отказа  на съда, защитата на Марешки поиска съставът да се отведе от разглеждане на делото.\r\nСъдът прецени, че независимо дали изложените от защитата съмнения се обосновават на обективни факти или не, недоверието към обективността и безпристрастността на съда е основание съставът да си направи отвод от делото.\r\nСлед изготвяне на протокола от заседанието, делото ще бъде предадено за ново разпределение на случаен принцип.", "date": "2017.12.08", "title": "Варна: Състав на Окръжния съд си направи отвод по съдебното производство срещу Веселин Марешки и Красимира Колева, обвинени за изнудване"}
{"url": "http://www.focus-news.net/news/2017/12/08/2465416/na-9-dekemvri-shte-se-provede-ofitsialna-tseremoniya-po-podnasyane-na-ventsi-i-tsvetya-pred-pametnika-na-tsar-aleksandar-ii-v-sofiya-po-sluchay-140-godini-ot-plevenskata-epopeya.html", "text": "На 9 декември ще се проведе официална церемония по поднасяне на венци и цветя пред паметника на Цар Александър II на площад „Народно събрание“ в гр. София. Събитието, посветено на 140-ата годишнина от Плевенската епопея, е с начален час 12:45 часа. Това съобщиха от пресцентъра на ПП АБВ.\r\nВ церемонията участие ще вземат видни български общественици, представители на Съюза на българските писатели и българската академична общност, представители на Руската академия на науките, посолството на Руската федерация в България, Руско историческо общество, както и изявеният филантроп и меценат княз Никита Димитриевич Лобанов-Ростовский.", "date": "2017.12.08", "title": "На 9 декември ще се проведе официална церемония по поднасяне на венци и цветя пред паметника на Цар Александър II в София по случай 140 години от Плевенската епопея"}
{"url": "http://www.focus-news.net/news/2017/12/08/2465417/plamen-dimitrov-knsb-dve-treti-ot-balgarite-koito-rabotyat-na-trudovi-dogovori-poluchavat-zaplata-pod-srednata-za-stranata.html", "text": "Две трети от българите, които работят на трудови договори, получават заплата под средната за страната, което само по себе си е ясен индикатор на разслоението, на диференциацията в доходите в страната, по-различно и некореспондиращо с подобното в Западна Европа. Това каза на пресконференция президентът на КНСБ Пламен Димитров, предаде кореспондент на Радио „Фокус“. „Това води след себе си до концентрация и до продължаващ процент и брой на работещи бедни в България. Те са над 600 000 души, чиято заплата е под 700 лева според данните на Евростат. Като цяло картината с доходите макар и да се подобрява все още остава далече от очакванията и исканията на хората. Това продължава да обуславя макар и спадащия като процент и като число, но все пак продължаващ мигрантски поток от страната навън. Той беше близо около 40 000 души на година преди 4 - 5 години. Сега е под 30 000 души на година и горе-долу средно по един малък град на година се изнася от страната в повечето случаи трайно“, каза още Димитров. \r\nПо думите му макар и да се подобряват тези процеси, те са много тревожи и много видими и към тях трябва да се добавят усилия - ежегодно и системно увеличение на доходите. Синдикалистите настояват за 5- годишен план за увеличение на заплатите. „До 2022 година да постигнем поне 1800 лева средна работна заплата за страната. Между 100 - 150 лева ръст на година при растеж на икономиката около 4 - 5%“, добави Пламен Димитров. Той отчете, че все пак има ускорено движение нагоре на работните заплати през последните две години. Има по-малко от 8-процентно увеличение през 2015 година, а през 2017 година - близо 11% в частния сектор, което показва възходящо движение на самото увеличение. Достигната работна заплата за тази година надмина 1 000 лева. „За третото тримесечие на 2017 година е 1037 лева“, каза още Димитров.\r\nЗдравко Тошков, председател на регионалната структура на синдиката обяви, че Бургас е на девето място по средна работна заплата, която е 892 лева. Между 355 и 418 лв. е месечният доход на живеещите в Бургас. Преди Бургас са София, Софийска област, Стара Загора, Габрово, Пловдив, Варна, Разград, Враца.\r\nМария РУСЕВА", "date": "2017.12.08", "title": "Пламен Димитров, КНСБ: Две трети от българите, които работят на трудови договори, получават заплата под средната за страната"}
{"url": "http://www.focus-news.net/news/2017/12/08/2465418/big-bend-blagoevgrad-shte-provede-traditsionen-koleden-kontsert-v-grada-na-11-dekemvri.html", "text": "Биг Бенд - Благоевград ще зарадва жители и гости на града с традиционен коледен концерт. Почитателите на музиката ще имат възможност да се докоснат до таланта на музикантите от Биг Бенд на 11 декември (понеделник) от 19:00 часа в зала „Яворов”.  Това съобщиха от пресцентъра на Община Благоевград. В музикалния поздрав на Биг Бенд-Благоевград, с диригент Борис Янев, ще се включат и солистите Христина Палева, Милан  Георгиев, Александрина Механджийска и  ученици от НХГ „Св. св. Кирил и Методий“. \r\nКонцертът е част от празничната програма на Община Благоевград, която преминава под мотото \"Сподели любов, сподели добро…”. \r\nПод съпровода на благоевградския бенд ще бъдат изпълнение световни хитове, като „Feliz  Navidad”, “Jingle Bells”, “Santa Claus is coming to town”, вечните български коледни песни „Тиха нощ, свята нощ“ и „Коледна нощ“.  \r\nИзненадата в коледната проява ще бъде гост- изпълнителка от Щутгарт, Германия, която ще изпълни две песни на популярната немска поп изпълнителка Андреа Берг. Също така в тазгодишния коледен концерт Биг Бенд-Благоевград включват и танци. Възпитаниците от курса по спортни танци на Десислава Петачка ще вземат участие и ще направят своя поздрав към жителите и гостите на града.\r\nКоледната програма продължава до януари месец, когато ще бъде закрита с  Х общински фестивал на сурвакарските игри.", "date": "2017.12.08", "title": "Биг Бенд - Благоевград  ще проведе традиционен коледен концерт в града на 11 декември"}
{"url": "http://www.focus-news.net/news/2017/12/08/2465419/uchenitsi-ot-pernik-posetiha-parlamenta-po-pokana-na-deputata-d-r-aleksandar-aleksandrov-ot-gerb.html", "text": "Възпитаници на СУРИЧЕ „Петър Берон”, придружавани от Детелина Търнева – старши учител по история и цивилизация и педагогическия съветник Христина Иванова, посетиха Народното събрание по покана на народния представител от ГЕРБ-Перник д-р Александър Александров. Това съобщиха от пресцентъра на ПП ГЕРБ.\r\nОсвен с д-р Александров, младите хора се срещнаха и с неговия колега от ГЕРБ-Перник и зам.-председател на ПГ на ГЕРБ Красимир Велчев. Те зададоха много въпроси за същността на парламентарната дейност, предстоящите законодателни инициативи и работата на депутатите в парламентарните комисии и на пленарни заседания.\r\nГостите от Перник имаха възможността направят обиколка на сградата на парламента, да изгледат от балконите редовно пленарно заседание и се запознаят с историята на държавния орган, който упражнява законодателната власт в Република България.", "date": "2017.12.08", "title": "Ученици от Перник посетиха парламента по покана на депутата д-р Александър Александров от ГЕРБ"}
{"url": "http://www.focus-news.net/news/2017/12/08/2465420/sofiya-zhena-e-zaginala-sled-kato-padna-ot-viadukta-vitinya-na-am-hemus.html", "text": "Жена е загинала, след като падна от виадукта \"Витиня\", в района на 35 км на АМ \"Хемус\" в посока Варна. Това съобщиха за Агенция \"Фокус\" от ОДМВР-София. Сигналът за инцидента е подаден в 14.17 часа. По първоначални данни инцидентът е настъпил при опит за правене на снимки. Тепърва предстои оглед на местопроизшествието за изясняване на всички факти. На место има екипи на полицията, които при необходимост ще регулират движението в района.", "date": "2017.12.08", "title": "София: Жена е загинала, след като падна от виадукта \"Витиня\" на АМ \"Хемус\""}
{"url": "http://www.focus-news.net/news/2017/12/08/2465421/burgas-sadat-izmeni-myarka-za-neotklonenie-domashen-arest-i-zadarzha-pod-strazha-angel-g-obvinen-v-zakana-s-ubiystvo-sreshtu-zhena.html", "text": "По искане на Районна прокуратура – Бургас, съдът измени мярка за неотклонение „домашен арест“ и задържа под стража Ангел Г. (на 56 г. от гр. Бургас, но живеещ в с. Равнец), съобщиха от пресцентъра на Районната прокуратура. Той е обвиняем за това, че в периода от около 07.40 ч. на 19.12.2016г. до около 22.00 ч. на 10.03.2017г. в гр. Бургас, в кв. „Долно Езерово“, в условията на продължавано престъпление, при което са осъществени три деяния, които осъществяват по отделно състав на едно и също престъпление, като същите са извършени през непродължителни периоди от време, при една и съща обстановка  и при еднородност на вината, при което последващите се явяват продължение на предходните, а именно -  заканвал се на жена, с престъпление против нейната личност (с убийство) и това заканване би могло да възбуди основателен страх за осъществяването му, като на 19.12.2016г., около 07.40 ч. в гр. Бургас, в кв. „Долно Езерово“, за заканил с убийство на А.А., чрез отправяне на реплика „Ще те убия, ще те унищожа“, като тази реплика била придружена с обиди към жената, и това заканване е могло да възбуди основателен страх за осъществяването му. На същия ден, но 90 минути по- късно, на същото място,  извършил същото деяние.\r\nНа 10.03.2017г.,около 22.00ч. на горепосоченото място се заканил с убийство на А.А., чрез отправяне на репликите: „Ще Ви запаля!, Ще Ви заколя!, Ще Ви отрежа главата! Ще те убия!, Ще те унищожа! Или ще бъдеш моя или на николко няма да бъдеш!“ и това заканване би могло да възбуди основателен страх за осъществяването му – престъпление по чл.144, ал.3, предложение първо, вр. ал.1, вр. чл.26, ал.1 от НК.\r\nАнгел Г. е обвинен и за това, че на 24.11.2017г. в гр. Бургас, в Северна промишлена зона, на ул. „Одрин“, направил опит да принуди А.А. да извърши нещо, противно на нейната воля, а именно да тръгне с него, като употребил за това сила, изразяващата се в хващане на пострадалата за дясната ръка, нанасяне на юмручен удар в дясното рамо на жената и дърпане на същата противно на нейната воля към автомобил и отправяне на обиди и реплики като „Дай си чантата и телефона! Ти защо пускаш жалби срещу мене! Ти ще бъдеш моя когато поискам! Тръгвай с мен!“, като деянието не е довършено поради независещи от дееца причини, а именно намеса на граждани, които се притекли на помощ на пострадалата – престъпление по чл.143, ал.1, вр. чл.18, ал.1 от НК.\r\nСпоред прокурора е налице обосновано предположение за това, че Ангел Г. е извършил престъпленията, в които е обвинен. Представителят на държавното обвинение е категоричен, че обвиняемият може да се укрие или да извърши друго престъпление.\r\nПрокурорът представи пред съда справка изготвена от служители на ОД на МВР – Бургас, в която е посочено, че Ангел Г. е нарушавал множество пъти определената му мярка за неотклонение „домашен арест“.\r\nСъдът прие мотивите на прокурора и задържа под стража Ангел Г.\r\nОпределението на Районен съд – Бургас подлежи на обжалване пред Окръжния съд в града.", "date": "2017.12.08", "title": "Бургас: Съдът измени мярка за неотклонение „домашен арест“ и задържа под стража Ангел Г., обвинен в закана с убийство срещу жена"}
{"url": "http://www.focus-news.net/news/2017/12/08/2465423/veliko-tarnovo-obuchenie-na-dobrovoltsi-se-provede-v-svishtov.html", "text": "След като в началото на годината ръководството на Община Свищов обяви прием на доброволци за Доброволното формирование към община Свищов с цел разширяване на състава и дейността, в седмицата на доброволчеството се проведе първият модул от обучението на одобрените кандидати, съобщиха от пресцентъра на Общината. Подборът на кандидатите за доброволци се извърши от комисия, определена със заповед на кмета на Общината, съгласувана с началника на районна служба „Пожарна безопасност и защита на населението“ Свищов, при РД ПБЗН – Велико Търново.\r\nУспешно преминали първия модул на обучение са 14 кандидати, като 3 от тях са жени. Секретарят на Общината Любомира Петрова е една от тези, които са решили да стане доброволец. Като част от Кризисния щаб на община Свищов тя смята, че обучението, което ще премине и знанията, който ще придобие в Доброволното формирование ще и помогнат да натрупа повече опит в работата на терен и ще бъде по-полезна в кризисна ситуация.\r\nКъм днешна дата Доброволното формирование наброява 15 члена, като всички са получили персонален идентификационен номер (ПИН), специална карта и оборудване. След като новите кандидати преминат успешно и трите модула на обучение, доброволците в Доброволното формирование към община Свищов официално ще станат 29.\r\nСъгласно решение на Министерски съвет числеността на ДФ се определя в зависимост от броя на населението на общината, за община Свищов оптималният брой са 35 души.", "date": "2017.12.08", "title": "Велико Търново: Обучение на доброволци се проведе в Свищов"}
{"url": "http://www.focus-news.net/news/2017/12/08/2465424/prodalzhavat-vremennite-promeni-v-dvizhenieto-na-vlakovete-mezhdu-sofiya-i-pernik.html", "text": "До 21-и декември ще продължат въведените временни промени в движението на всички влакове, които пътуват в участъка между София и Перник. Това се налага поради продължаване на ремонтните дейности по железния път, които се извършват в участъка между спирка Метал и гара Драгичево. Това съобщиха от пресцентъра на Национална компания „Железопътна инфраструктура“.\r\nПо тази причина всички влакове, които преминават в участъка на извършвания ремонт в интервала от 09:30 ч. до 16:40 ч., ще продължават да се движат София-Драгичево-София и Благоевград-Перник-Благоевград. За клиентите на националния железопътен превозвач, които пътуват с тези влакове, ще бъде осигурен превоз с автобуси в участъка между гарите Перник и Драгичево. В дните 12-и, 13-и и 14-и декември превозът с автобуси ще се извършва между Перник и Владая, поради ремонти в района на гара Драгичево. По тази причина на посочените дати влаковете от и за София ще се движат София-Владая-София. \r\nМеждународният бърз влак № 361 от София за Солун, ще продължава да тръгва по-рано от редовния си график от Централна гара София и ще пътува по обиколен маршрут през гарите Разменна и Храбърско.\r\nВсички пътнически и бързи влакове, които се движат в сутрешните и вечерните часове, ще преминават в участъка на извършвания ремонт с намалена скорост, затова ще бъдат въведени промени и в графика им на движение.\r\nПредприетите мерки за ограничаване на скоростта и трансбордиране са свързани със сигурността и безопасността на пътуващите.\r\nПлановият ремонт на железния път ще доведе до повишаване на скоростта от 60 км/ч на 95 км/ч, намаляване на времепътуването и повишаване комфорта при пътуване.\r\nПодробна информация за промените в разписанието на влаковете клиентите на „БДЖ-Пътнически превози” ЕООД могат да получат от служителите на гишетата „Информация” и билетните каси в съответните железопътни гари, от електронния пътеводител на официалната интернет страница на „Холдинг БДЖ” ЕАД (www.bdz.bg) или на националния информационен телефон 0700 10 200.\r\nНационална компания „Железопътна инфраструктура“ се извинява на клиентите на националния железопътен превозвач за причиненото неудобство.", "date": "2017.12.08", "title": "Продължават временните промени в движението на влаковете между София и Перник"}
{"url": "http://www.focus-news.net/news/2017/12/08/2465425/stara-zagora-e-sred-vodeshtite-obshtini-po-indeks-za-pochtenost-na-mestnata-vlast-i-mediite.html", "text": "Стара Загора дели второто място по Индекс на местната система за почтеност - 2017 на Асоциация \"Прозрачност без граници\". Това стана ясно по време на официалното представяне на резултатите за третия годишен индекс днес, съобщиха от пресцентъра на Община Стара Загора. На водещите позиции са Бургас и София.\r\nСтара Загора е отличена сред първенците и дели второто място наред с Община София, което е показател за устойчивост и развитие в отлична посока, съобщи секретарят на Община Стара Загора Делян Иванов, който представи добрите и доказали успеха си практики. Наред с натрупания опит от провеждането на два местни референдума, общината разкрива „горещ телефон“ за бърза реакция, както и електронната платформа „Моята е-община“, осигуряващи прозрачност и бързи решения.\r\nИванов участва в събитието заедно с местния омбудсман Надежда Чакърова. \r\nИндексът се съставя чрез сравнителен анализ на общините в 27-те областни центъра в България. Средната стойност на индекса е 3,29 при максимална стойност 5, като той се е повишил за цялата страна спрямо миналата година. Индексът за трета поредна година регистрира критично ниски нива на прозрачност и отчетност в работата на институциите на местно ниво в мнозинството общини-областни центрове. Според данните значително повишение спрямо 2016 г. имат Пловдив, Габрово, Шумен и Благоевград, а Хасково, Монтана и Силистра са на последно място. \r\nПо сектори, най-висока стойност на индекса имат за първи път кметските екипи - на първите места са кметовете на София, Габрово и Пловдив, на последните градоначалниците на Хасково, Ямбол и Кюстендил. На второ място след кметските екипи е общинската администрация, следвана от съдилищата, общинския съвет, полицията, гражданското общество, политическите партии, бизнесът и на последно място медии.\r\nПо думите на експерта Катя Христова твърде ниска стойност на индекса реализират гражданските сектори. Тя обаче отбеляза добри практики в областните дирекции на МВР и доброто им представяне в индекса, както и повишаване на средната стойност на индекса за сектор съдилища, освен в София, където има трайна тенденция на слабо представяне.\r\nХристова посочи още, че най-чувствителният сектор - медиите, продължава да понижава своята стойност в индекс. Тя обясни, че са изследвани местни и регионални медии, като допълни, че дефицитът е свързан със слабата роля на медиите да опазват обществения интерес. Положителен резултат в този сектор имат само - София, Стара Загора, Пловдив, Благоевград, Бургас и Ямбол.", "date": "2017.12.08", "title": "Стара Загора е сред водещите общини по Индекс за почтеност на местната власт и медиите"}
{"url": "http://www.focus-news.net/news/2017/12/08/2465426/mosv-organizira-kragla-masa-za-proektite-na-resheniya-na-ms-za-natsionalen-park-pirin-i-za-ski-zona-bansko.html", "text": "С цел осигуряване на прозрачност за проектите на решения на Министерски съвет за Национален парк „Пирин“ и „Ски зона Банско“, Министерство на околната среда и водите организира кръгла маса с участието на всички заинтересовани страни. Това съобщиха от пресцентъра на МОСВ. На срещата ще бъдат дискутирани проектите на решения на МС за промяна на плана за управление на Национален парк „Пирин” и за даване на съгласие за сключване на допълнително споразумение за изменение на договор за предоставяне на концесия върху защитена територия, изключителна държавна собственост, представляваща част от Национален парк „Пирин“, община Банско, област Благоевград за изграждане и експлоатация на „Ски зона с център гр. Банско“.\r\nСъбитието ще се състои на 11 декември, от 14.00 часа в сградата на Министерство на околната среда и водите, на бул. „Мария Луиза“ № 22, зала „Сутерен“.", "date": "2017.12.08", "title": "МОСВ организира кръгла маса за проектите на решения на МС за Национален парк „Пирин“ и за „Ски зона Банско“"}
{"url": "http://www.focus-news.net/news/2017/12/08/2465427/glavniyat-prokuror-sotir-tsatsarov-podpisa-sas-srabskiya-si-kolega-zagorka-dolovats-memorandum-za-razbiratelstvo-i-satrudnichestvo.html", "text": "Днес на проведена среща между главния прокурор Сотир Цацаров и сръбския му колега Загорка Доловац в Белград беше подписан Меморандум за разбирателство и сътрудничество между двете прокуратури. Това съобщиха от пресцентъра на Прокуратурата на Р България.\r\nДокументът предвижда взаимодействие в рамките на юрисдикциите на двете държави и при спазване на ангажименти, произтичащи от международни правни актове. Страните се съгласяват да си сътрудничат в обмена на информация и при изпълнение на искания за правна помощ в обхвата на международно-правното сътрудничество по наказателно-правни въпроси. \r\nПредвижда се сътрудничество в областта на организираната престъпност, корупция, тероризъм, трафик на наркотици, оръжия и хора, незаконно превеждане на хора през граница, изпиране на пари, конфискация на постъпления, придобити от престъпна дейност, киберпрестъпност и др., при спазване на всички процедури по поверителност, съгласно действащите законодателства на държавите. \r\nМеморандумът за разбирателство не засяга правата и задълженията, произтичащи от други действащи междудържавни споразумения. \r\nТова е първият Меморандум, който урежда сътрудничеството между българската и сръбската прокуратури. \r\nНа срещата между българската делегация, водена от Цацаров и сръбските им колеги беше подчертана важността на сътрудничеството между двете прокуратури. Подобни отношения са от ключово значение в борбата срещу организираната престъпност и корупцията, стана ясно по време на срещата. \r\nВсички въпроси от взаимен интерес могат да бъдат решени само в светлината на общи усилия, заявиха Доловац и Цацаров.", "date": "2017.12.08", "title": "Главният прокурор Сотир Цацаров подписа със сръбския си колега Загорка Доловац Меморандум за разбирателство и сътрудничество"}
{"url": "http://www.focus-news.net/news/2017/12/08/2465428/afp-palestinets-e-zastrelyan-ot-izraelski-voynik-po-vreme-na-sblasatsi.html", "text": "Палестинец е загинал след като е бил прострелян в петък от израелски войник по време на протести на Ивицата Газа, предава AFP, като се позовава на информация от министерството на здравеопазването на Палестинската автономия. \r\nПо-рано от армията на Израел потвърдиха, че военни са открили огън по двама души, определени като „главните подстрекатели“ на „насилствените бунтове“.Агенция „Фокус“ припомня, че петък бе обявен за „ден на гнева“ изразяващ се в протести от страна на Палестинската автономия срещу решението на американския президент Доналд Тръмп да обяви Ерусалим за столица на Израел и премести посолството на САЩ в страната от Тел Авив в оспорвания между Израел и Aвтономията град. Това е първата жертва от началото на протестите.  Цанко Цолов", "date": "2017.12.08", "title": "AFP: Палестинец е застрелян от израелски войник по време на сблъсъци"}
{"url": "http://www.focus-news.net/news/2017/12/08/2465429/izpalnitelniyat-direktor-na-nkiz-predstavi-industrialnite-ni-zoni-pred-organizatsiyata-na-oon-za-industrialno-razvitie.html", "text": "Изпълнителният директор на „Национална компания Индустриални зони“ /НКИЗ/ Антоанета Барес представи индустриалните зони от портфолиото на компанията и възможностите за инвестиции в тях по време на семинар на тема \"Конкурентоспособността като един от приоритетите на българското председателство на ЕС и дейностите на UNIDO в тази област\", който се проведе на 7 декември в Международния център във Виена. Това съобщиха от пресцентъра на „Национална компания индустриални зони“ ЕАД. На презентацията за дейността на НКИЗ, проектите на компанията и инвеститорите в държавните индустриални зони присъстваха ръководители на Организацията на ООН за индустриално развитие /UNIDO/, политици, дипломати, представители на частния сектор и индустрията, експерти в различни области и неправителствени институции.\r\nСъорганизатори на събитието бяха Постоянното представителство на България в ООН и ОССЕ във Виена и Асоциацията на индустриалния капитал в България, с подкрепата на UNIDO, която беше домакин и на Виенския икономически форум. UNIDO представлява специализирана агенция на Организацията на обединените нации с мандат да насърчава и съдейства за ускоряването на устойчивото индустриално развитие в развиващите се страни и икономиките в преход. \r\nБългария ще работи в посока повишаване на конкурентоспособността на българската и на европейската икономика чрез подобряване на цифровата свързаност и насърчаване на предприемачеството, основано на цифровите технологии и иновациите. Това заяви пред участниците във форума във Виена заместник-министърът на икономиката Лъчезар Борисов.  \r\nЦелта на конференцията бе постигане на общо разбиране относно бъдещите стъпки за повишаване на конкурентоспособността на малките и средните предприятия /МСП/ и за решаване на ключови въпроси в тази област, включително умения, свързаност, цифровизация и Индустрия 4.0, в съответствие с приоритетите на българското председателство на Съвета на Европейския съюз (ЕС).\r\nЗаместник-министър Лъчезар Борисов подчерта, че България се нарежда на четвърто място по ръст на икономиката в ЕС, и че дигитализацията е необходима, за да има растеж. Борисов отбеляза, че в края на миналата седмица, две от трите най-големи агенции за кредитен рейтинг – \"Фич\" и \"Standard and Poor’s\" повишиха дългосрочния и краткосрочния кредитен рейтинг на България в чуждестранна и местна валута. Според него повишената оценка на анализаторите отразява засилването на външната позиция на страната ни, обусловена от продължителната експанзия на износа и нарастването на спестяванията.\r\n„Приоритетите на Българското председателство съвпадат в голяма степен с политиката на UNIDO за ускоряване на приобщаващото и устойчиво индустриално развитие чрез нашите целенасочени дейности за разгръщане на икономическата трансформация за постигане на растеж\", отбелязва Хироши Куниийши, управляващ директор на UNIDO и заместник-генерален директор. \r\nСпоред Светослав Спасов, посланик и постоянен представител на България към ООН, семинарът се провежда не само в навечерието на първото председателство на Съвета на ЕС на България, но и в контекста на споразумението за сътрудничество между UNIDO и АИКБ, подписано през есента на миналата година.\r\nПреди семинара се проведе неформална среща на заместник-министър Лъчезар Борисов и Антоанета Барес с Хироши Куниийши. Зам.-генералният директор на UNIDO бе запознат накратко с дейността на индустриалните зони на компанията. Бяха обсъдени потенциалните аспекти на съвместното сътрудничество и партньорството между UNIDO и България, в областта на икономиката.\r\nНа срещата бяха коментирани и възможностите за търсене на общи проекти на малките и средни предприятия в България, НКИЗ и UNIDO, свързани с един от приоритетите на председателството ни за интегриране на Западните Балкани. Беше постигнато съгласие, че семинарът представлява силен импулс за работа в области от общ интерес, които далеч надхвърлят председателството на страната на Съвета на ЕС.", "date": "2017.12.08", "title": "Изпълнителният директор на НКИЗ представи индустриалните ни зони пред Организацията на ООН за индустриално развитие"}
{"url": "http://www.focus-news.net/news/2017/12/08/2465430/zam-ministar-aleksandar-manolev-industrialnata-zona-v-shumen-shte-bade-predstavyana-kato-lokatsiya-sas-seriozen-potentsial-za-chuzhdestranni-investitsii.html", "text": "Индустриалната зона в Шумен ще бъде представяна като локация със сериозен потенциал за чуждестранни инвестиции. Това каза на пресконференция в Шумен заместник-министър на икономиката Александър Манолев, предаде репортер на Радио „Фокус” – Шумен. Пред представители на бизнеса и журналисти Манолев посочи, че зоната е добър пример за успешно публично-частно партньорство и може да бъде давана за пример като проект, който се реализира в тази сфера не само у нас, но и чрез службите за търговско- икономически връзки извън България. „Ще подготвим необходимите рекламни материали, с което да съдействаме тази локация да стане много по-разпознаваема за чуждестранните инвеститори. Мисля, че тя има много добро бъдеще и ние трябва като държава да положим усилия”, каза Манолев. По думите му регионът има всички предпоставки за привличане на повече чужди инвестиции. От една страна благодарение на ангажираността на правителството с инфраструктурни проекти. Така Шумен вече има магистрална свързаност с Варна, а допълнителен тласък за развитието на региона ще даде и завършването на АМ „Хемус” в най-кратки срокове, за което държавата също е поела ангажимент. \r\nВ рамките на срещата на зам.-министъра Александър Манолев бяха отчетени макроикономически данни за областта, като бе посочено, че тя има много добри изходни позиции. За последните 10 години в Шумен са реализирани или са в етап на реализация 5 проекта по Закона за насърчване на инвестициите на стойност 138 млн. лв. със създаване на 690 работни места. Шумен е и една от областите с най-висока икономическа активност на населението като през 2016 година тя се повишава до 74% при средна за страната - 69%. Средната годишна работна заплата в областта надхвърля 9 000 лв. Туризмът отчита сериозен ръст, за последните 4 години броят на нощувките е нараснал с 66%. Налице са и проблемите - нужда от създаване на предпоставки средната работната заплата да продължи да расте, недостиг на квалифицирана работна ръка и др. „Това, което поех като ясен ангажимент е наистина Министерството на икономиката, като адвокат на бизнеса, да подкрепи всички инициативи, които биха довели до подобряване на регионалната бизнес среда в Шумен“, заяви Манолев. Посещението на заместник-министър Александър Манолев в Шумен бе по покана на кмета на Общината Любомир Христов.\r\nИвелина ИВАНОВА", "date": "2017.12.08", "title": "Зам.-министър Александър Манолев: Индустриалната зона в Шумен ще бъде представяна като локация със сериозен потенциал за чуждестранни инвестиции"}
{"url": "http://www.focus-news.net/news/2017/12/08/2465431/deputatat-daniela-saveklieva-ot-gerb-se-sreshtna-s-predstaviteli-na-kitayskiya-naroden-konsultativen-savet.html", "text": "Народният представител от ГЕРБ и областен координатор на партията в Благоевградска област Даниела Савеклиева се срещна с представители на Китайския народен консултативен съвет по време на двудневното им работно посещение у нас. Това съобщиха от пресцентъра на ПП ГЕРБ. По време на срещите на китайската делегация в Народното събрание бяха обсъдени инициативите „16+1“ и „Един пояс, един път“ като допълнителна възможност за засилване на инвестиционното и търговско сътрудничество с Китай. „Предимствата на България от гледна точка на законодателна рамка, икономически и инфраструктурни условия и географско местоположение правят страната ни идеално място за реализиране на бизнес възможностите, които двете инициативи разкриват”, коментира Даниела Савеклиева.\r\nТя подчерта, че такива срещи са възможност за насърчаване на контактите и сътрудничеството между Общокитайското събрание на народните представители на Китайската народна република(ОСНП на КНР) и Народното събрание на Република България. \r\n„Обменихме полезен опит по отношение на финансовото и икономическото законодателство. Срещата имаше за цел и обмяна на мнения и опит по двустранните отношения в областта на икономиката и търговията, финансовия надзор и др., с цел запознаването на състоянието на развитието на икономиката и обществото на двете страни, задълбочаването на взаимното разбиране, насърчаването на развитието на отношенията на приятелство и партньорство”, каза още народният представител на ГЕРБ от Благоевград.", "date": "2017.12.08", "title": "Депутатът Даниела Савеклиева от ГЕРБ се срещна с представители на Китайския народен консултативен съвет"}
{"url": "http://www.focus-news.net/news/2017/12/08/2465432/reks-tilarsan-premestvaneto-na-amerikanskoto-posolstvo-v-izrael-ot-tel-aviv-v-erusalim-nay-veroyatno-nyama-da-stane-v-sledvashtite-dve-godini.html", "text": "Държавният секретар на САЩ Рекс Тилърсън заяви в петък, че преместването на американското посолство в Израел от Тел Авив в Ерусалим най-вероятно няма да се случи в следващите две години, предава AFP. Първият дипломат на Вашингтон е разкрил това по време на среща с френския си колега, провела се в петък в Париж. \r\n„Това не е нещо, което ще се случи тази или може би следващата година“, зави Тилърсън, имайки предвид преместването на посолството, след като в сряда американският президент призна Ерусалим за столица на Израел и заяви, че Вашингтон ще премести представителството си в оспорвания между израелци и палестинци град. За да бъде възможно това, САЩ трябва да намерят подходящо място, да бъдат направени строителни планове, след което Конгресът да даде своето одобрение и накрая сградата да бъде построена, разкри още държавният секретар. \r\nИзявлението на Тилърсън става на фона на организирани срещу решението на Тръмп протести.   Цанко Цолов", "date": "2017.12.08", "title": "Рекс Тилърсън: Преместването на американското посолство в Израел от Тел Авив в Ерусалим най-вероятно няма да стане в следващите две години"}
{"url": "http://www.focus-news.net/news/2017/12/08/2465433/obrazuvano-e-dosadebno-proizvodstvo-sreshtu-dvamata-nahluli-v-pgme-nyvaptsarov-v-sofiya.html", "text": "Във връзка с нахлуване на две лица на територията на ПГМЕ „Н.Й.Вапцаров“ в гр. София на 6 декември в 05 РУ-СДВР е образувано досъдебно производство за извършено престъпление по чл.325 ал.1 от НК (хулиганство). Това съобщиха от пресцентъра на Прокуратурата на Република България. \r\nСлед докладване на делото в Софийска районна прокуратура наблюдаващият прокурор е съгласувал обвинение за извършени от М. Марков и непълнолетния А.И.А. непристойни действия, грубо нарушаващи обществения ред и изразяващи явно неуважение към обществото, които по своето съдържание се отличават с дързост – престъпление по чл.325 ал.2, вр. ал.1 от НК. \r\nСпрямо М.Марков е взета мярка за неотклонение „Парична гаранция“ в размер 500 лв., а спрямо А.И.А. – „Надзор на ИДПС“. \r\nЗа това престъпление се предвижда наказание „лишаване от свобода“ до пет години.", "date": "2017.12.08", "title": "Образувано е досъдебно производство срещу двамата, нахлули в ПГМЕ „Н.Й.Вапцаров“ в София"}
{"url": "http://www.focus-news.net/news/2017/12/08/2465434/blagoevgrad-blizo-13-000-sa-kolednite-dravcheta-koito-yugozapadno-darzhavno-predpriyatie-predlaga-na-domakinstvata-v-oblastta.html", "text": "Близо 13 000 са коледните дръвчета, които Югозападно държавно предприятие предлага на домакинствата от област Благоевград. Това каза за Радио „Фокус“ – Пирин инж. Вера Станишева, началник отдел „Възобновяване на горските територии” към предприятието. По думите ѝ точният общ брой на дръвчетата е 12 800, като от тях 3200 са живи с коренова система. „По традиция добивът на коледни дръвчета започва в началото на декември. Предлагат се обикновен и сребрист смърч, обикновена и борисова ела, черен и бял бор, зелена дугласка, аризонски кипарис. Основната част от елхите в обхвата на ЮЗДП се добиват при почистване на просеките под далекопроводите, а по-малко са отгледаните в горски разсадници”, каза още инж. Станишева. Тя подчерта, че се сече само при заявен интерес от търговци и след подадени заявки в  държавните горски и ловни стопанства. Всяка законно отсечена елха е придружена със специална марка и индивидуален номер. Тя добави, че всеки, който желае да си закупи елха от предприятието, може да се свърже с нея.\r\nЛивия НИНОВА", "date": "2017.12.08", "title": "Благоевград: Близо 13 000 са коледните дръвчета, които Югозападно държавно предприятие предлага на домакинствата в областта"}
{"url": "http://www.focus-news.net/news/2017/12/08/2465435/maya-martinova-arheolog-razkrit-e-srednovekoven-grob-pri-razkopkite-na-odeona-v-plovdiv.html", "text": "Разкрит е средновековен гроб при разкопките на Одеона в Пловдив. Това съобщи за Радио „Фокус” – Пловдив ръководителят на археологическия екип Мая Мартинова. „Датировката е от 11-12 век, но още сведения е рано да се дадат, тъй като сме в горните пластове и работим само четвърти ден”, обясни Мартинова. По думите й находката е открита днес, като е доста разнесена от по-късни строителни работи в терена. Интересното е, че до скелета е намерена и бронзова стрела. Според Мая Мартинова може да се предполага, че индивидът или е загинал от тази стрела или тя е поставена като гробен дар. Все още не може да се говори за неговата възраст и пол, както и евентуални заболявания. Находката вече е вдигната, предстои да и бъдат направени антропологични изследвания в Медицинския университет в Пловдив. Тогава ще има по-категорични данни.\r\nАрхеолозите ще продължат разкопките на Одеона във всеки благоприятен ден до края на годината. „С днешна дата може да се каже, че теренът е Некропол и не е бил обитаван като жилищна структура, очакваме една по-ранна сграда в дълбочина”, каза Мартинова. По думите й вече има индикации и находки за това, че тази сграда е била ситуирана северно от Градския площад и западно от Одеона. Самият Одеон е представлявал покрита театрална сграда и е служил като седалище на Градския съвет. Пространството, западно от него, не е било известно за археолозите досега. „Надяваме се на по-категорични данни, които да покажат каква точно е била тази сграда”, каза Мартинова.\r\nЦветана ТОНЧЕВА", "date": "2017.12.08", "title": "Мая Мартинова, археолог: Разкрит е средновековен гроб при разкопките на Одеона в Пловдив"}
{"url": "http://www.focus-news.net/news/2017/12/08/2465436/washington-post-nad-200-dushi-sa-raneni-pri-sblasatsi-mezhdu-palestintsi-i-izraelskata-armiya-spored-danni-na-palestinskiya-cherven-polumesets.html", "text": "Смутове и демонстрации избухнаха на Западния бряг на р. Йордан, Ерусалим и Ивицата Газа в петък, след като палестинците излязоха на протест срещу решението на американския президент Доналд Тръмп да признае Ерусалим за столица на Израел в сряда, коментира Washington Post. Изданието съобщава, че по данни на Министерството на здравеопазването на Палестинската автономия един човек е загинал и 35 ранени, а според информация на палестинския Червен полумесец, броят на пострадалите е 245.\r\nИзраелската армия и палестински протестиращи стигнаха до сблъсъци в петък във Витлеем и Рамала и по Ивицата Газа, след като мюсюлманите организираха широки демонстрации след традиционната петъчна молитва, припомня още авторитетното издание. \r\nПо-рано от израелската армия съобщиха, че военни лица са „открили огън избирателно по двама души“, които според тях са били след главните организатори на „бунтовете“. Потвърдено е, че двамата са засегнати, като както вече стана ясно единият е загинал.  Цанко Цолов", "date": "2017.12.08", "title": "Washington Post: Над 200 души са ранени при сблъсъци между палестинци и израелската армия, според данни на палестинския Червен полумесец"}
{"url": "http://www.focus-news.net/news/2017/12/08/2465437/ek-predlaga-konkretni-merki-za-zadalbochavane-na-evropeyskiya-ikonomicheski-i-parichen-sayuz-shte-okazva-dopalnitelna-podkrepa-na-stranite.html", "text": "Европейската комисия представя пътна карта за задълбочаване на Европейския икономически и паричен съюз (ИСП), която включва конкретни мерки за действие, стъпки, които да бъдат предприети през следващите 18 месеца, както и редица инициативи. Едно от ключовите предложения засяга нови мерки за оказване на финансова и техническа подкрепа на страните, които все още не са част от еврозоната. Това съобщиха от пресцентъра на Представителството на ЕК в България.\r\nПакетът включва конкретни предложения в областта на финансовата стабилност и сигурност, разширяването на еврозоната и повишаването на ефективността, единността и демократичността на Европейския икономически и паричен съюз. Крайната цел е да се подобри способността му да изпълнява основните си функции, а именно създаването на повече работни места, растеж, инвестиции, социална справедливост и макроикономическа стабилност.\r\nЗадълбочаването на Европейския икономически и паричен съюз е един от главните приоритети на Комисията \"Юнкер\", както е посочено в неговите политически насоки, в Доклада на петимата председатели и в документите за размисъл относно задълбочаването на Икономическия и паричен съюз и относно бъдещето на финансите на ЕС. Всички реформи, започнати досега, са били мотивирани от необходимостта да се съвместят солидарността и отговорността на всички равнища и това също е основен приоритет на днешния пакет.\r\nПрез последните години бяха осъществени важни институционални реформи за укрепване на ИПС в Европа, но структурата му все още е незавършена. Днешната пътна карта отразява оставащите предизвикателства и очертава пътя напред.\r\nИкономическата и финансова криза, която засегна сериозно Европа, не започна в еврозоната, но разкри някои нейни институционални слабости. Почти десет години по-късно, благодарение на решителните усилия на всички равнища, в Европа е налице стабилно възстановяване с икономически растеж във всички държави членки. Безработицата е на най-ниското си равнище от 2008 г. насам. Доверието в икономиката е на най-високото си ниво от 2000 г. насам. Подкрепата сред европейците за единната валута е също на най-високото си ниво от въвеждането на евробанкнотите и евромонетите. Това създава необходимите условия за успешното изготвяне и осъществяване на предвидените реформи и създава необходимите политически условия за разширяването и укрепването на еврозоната. \r\nВ допълнение на пътната карта, която дава общи насоки за действие, в пакета са включени и няколко основни инициативи:\r\n1. Специален механизъм за улесняване на страните членки по пътя им към приемане на еврото.\r\nЗа периода 2018-2020, Комисията предлага да се въведе специален механизъм в рамките на Програмата за подкрепа на структурните реформи, който да е насочен към страните, които планират да влязат в еврозоната. \r\nТози механизъм е напълно доброволен и включва подкрепа за реформи, насочени към подобряването на различни показатели, като управление на публичните финанси, бизнес средата, финансовия сектор, пазара на труда, държавната администрация и др.\r\nДържавите членки също така могат да решат да преструктурират част от бюджета за техническа подкрепа на европейския Структурен и инвестиционен фонд, чрез който да се подкрепят проекти, свързани с Програмата за подкрепа на структурните реформи.\r\nЗа периода след 2020, Комисията ще предложи да се създадат специални инструменти за сближаване, с които да се развие Програмата. \r\nВажно е да се отбележи, че тази инициатива не променя формалните условия за членство в еврозоната. Целта й е да окаже допълнителна  подкрепа  държавите членки в подготовката и да ускори процеса на присъединяване. \r\n2. Предложение за създаване на Европейски паричен фонд\r\nТой ще бъде изграден върху добре установената структура на Европейския механизъм за стабилност и ще играе ключова роля за поддържането на стабилността на еврозоната чрез оказване на помощ на държавите членки да възстановят или запазят достъпа си до пазарите на държавна облигации. Освен това, новият фонд ще функционира и като последна инстанция за кредит на неплатежоспособни банки. Идеята е да се предпазят европейските данъкоплатци, като използването на публични средства за финансиране на нестабилни банки се сведе до нулата в близкото бъдеще.\r\n3. Предложение за интегриране на съдържанието на Договора за стабилност, координация и управление в правната рамка на Съюза. \r\nПредложението включва в законодателството на Съюза основните елементи от Договора с цел да се подкрепят стабилните фискални рамки на национално равнище. Идеята е, че интеграцията на междуправителствени инструменти в правната рамка на ЕС ще подобри демократичността, ще улесни правната рамка и ще намали риска от дублиращо се законодателство. \r\n4. Съобщение относно нови бюджетни инструменти за стабилна еврозона в нормативната уредба на ЕС. \r\nТо представя визия за това как някои бюджетни функции, които са от съществено значение за еврозоната и ЕС като цяло, могат да бъдат разработени в рамките на публичните финанси на ЕС днес и в бъдеще. Целта е да се подобри сигурността, както и доверието в пазара на ЕС и банковия сектор. Предложените инструменти включват\r\n- подкрепа за националните реформи чрез инструмент за осъществяване на реформи и техническа помощ при поискване от държавите членки\r\n- предпазен механизъм за банковия съюз\r\n- функция за стабилизация за запазване на равнищата на инвестиции в случаи на потенциални финансови сътресения\r\n5. Съобщение, в което се изброяват възможните функции на европейски министър на икономиката и финансите. \r\nТой би заемал поста на заместник-председател на Комисията и председател на Еврогрупата, както е възможно съгласно действащите Договори на ЕС. Като обединява съществуващите отговорности и наличните експертни познания, тази нова длъжност ще засили съгласуваността, ефикасността, прозрачността и демократичната отчетност на създаването на икономическите политики в ЕС и в еврозоната, при пълно зачитане на националните правомощия.\r\nНа 15 декември 2017 г. ще се проведе приобщаващата среща на върха на държавите от еврозоната, на която лидерите от ЕС ще се срещнат за първоначална дискусия относно следващите стъпки, които трябва да бъдат предприети, и преди специалното заседание, планирано за 28—29 юни 2018 г., за постигане на конкретни решения. В допълнение на работата на Комисията, Европейският парламент и Съвета се очаква да приемат гласуват върху предложенията до средата на 2019. Пакетът от мерки дава насоки за и ще окаже най-голям ефект върху Икономическия и паричен съюз в периода 2019-2024.", "date": "2017.12.08", "title": "ЕК предлага конкретни мерки за задълбочаване на европейския Икономически и паричен съюз: ще оказва допълнителна подкрепа на страните"}
{"url": "http://www.focus-news.net/news/2017/12/08/2465438/prokuror-ivan-geshev-ne-sme-izzemali-bitkoyni.html", "text": "Разследването на кибератаката срещу Агенция „Митници” не е довело до изземането на криптовалута за милиарди левове. Това заяви шефът на спецпрокуратурата Иван Гешев по повод публикации, според които в ръцете на нашите власти в края на май са се оказали 213 519 биткойна за около 5,5 млрд. лева, предаде бТВ. Твърди се, че виртуалните пари са били иззети при пресичането от ГДБОП и прокуратурата на престъпна група, използвала зловреден достъп до системата на митниците. Източникът на тази информация е Югоизточният център за правоприлагане, който е съдействал на нашите власти за залавянето на заподозрените, сред които – и действащи митничари.\r\nПо време на разследването става ясно, че мъжете инсталирали вирус и са манипулирали данни за влезли и излезли камиони на няколко ГКПП-та, източвали са ДДС и за тези престъпления им е заплащано с биткойни. За един камион например, между 20 и 25 хиляди евро във биткойни. Самата търговия с биткойни обаче не е престъпление, посочи днес Гешев.\r\n„И вие можете да си купите съответните устройства, малко са скъпички, харчат ток и може да си копаете, нали? Така че, хобитата на хората не ги разследвам. Ако в някаква степен се докаже, че това, което вие казвате има нещо общо с пране на пари и така нататък, ще разследваме”, заяви Иван Гешев.\r\nПрокурорът посочи, че са назначени експертизи, включително компютърни и такива, които ще бъдат изготвени в САЩ. След като станат готови в максимално кратък срок ще се конкретизират обвиненията и ще бъде внесен обвинителен акт.\r\nПо казуса с организираната престъпна група, която е извършвала икономически престъпления свързани с реекспорта на лекарства, и по други сродни казуси действа освен прокуратурата и изпълнителната власт в лицето на различни органи от различни министерства, с които работим доста активно, коментира шефът на спецпрокуратурата. По думите му акцията е безпрецедентна и повече информация за нея ще има в началото на следващата седмица.", "date": "2017.12.08", "title": "Прокурор Иван Гешев: Не сме изземали биткойни"}
{"url": "http://www.focus-news.net/news/2017/12/08/2465439/darzhavniyat-glava-nalozhi-veto-varhu-chast-ot-zakona-za-byudzheta-na-natsionalnata-zdravnoosiguritelna-kasa-za-2018-g.html", "text": "Президентът Румен Радев наложи вето на §6 от Преходните и заключителните разпоредби на Закона за бюджета на Националната здравноосигурителна каса за 2018 г. заради незаплащането от НЗОК през 2018 г. на определени лекарствени продукти. Това съобщиха от прессекретариата на държавния глава.\r\nПрезидентът счита, че се създава различно третиране на здравноосигурените лица през 2018 г. и се засяга основно конституционно право, гарантиращо на гражданите достъпна медицинска помощ. Лимитираният финансов ресурс за здраве налага оптимизиране на разпределението, разходването и контрола на наличните средства. Това обаче не може да е за сметка на конституционните права на гражданите и социалната справедливост.\r\nМотивите за връщане за ново обсъждане на §6 от Преходните и заключителни разпоредби може да намерите на интернет-страницата на президентската институция", "date": "2017.12.08", "title": "Държавният глава наложи вето върху част от Закона за бюджета на Националната здравноосигурителна каса за 2018 г."}
{"url": "http://www.focus-news.net/news/2017/12/08/2465440/afp-vtori-chovek-e-zaginal-sled-sblasatsite-mezhdu-izraelski-voenni-i-palestintsi.html", "text": "Вторият палестинец, прострелян от израелската армия по-рано в петък, също е загинал вследствие на раните си, потвърдиха властите на Палестинската автономия, предава AFP. \r\nВсе още неразпознатият мъж е бил убит след сблъсъци между палестинци и израелската армия в северната част на Ивицата Газа. По-рано в петък бе съобщено за първа жертва вследствие на протестите против решението на американския президент Доналд Тръмп да обяви Ерусалим за столица на Израел. От израелската армия потвърдиха, че военни са открили огън по двама души, определени като „главните подстрекатели“ на „насилствените бунтове“.Агенция „Фокус“ припомня, че петък бе определен за „ден на гнева“ изразяващ се в протести от страна на Палестинската автономия срещу решението на американския президент Доналд Тръмп да обяви Ерусалим за столица на Израел и премести посолството на САЩ в страната от Тел Авив в оспорвания между Израел и Автономията град. Загиналият е втората жертва на протестите, като според данни на палестинския Червен полумесец почти 250 души са ранени.  Цанко Цолов", "date": "2017.12.08", "title": "AFP: Втори човек е загинал след сблъсъците между израелски военни и палестинци"}
{"url": "http://www.focus-news.net/news/2017/12/08/2465441/ministar-nikolina-angelkova-provede-rabotna-sreshta-s-poslanika-na-cheshkata-republika-v-balgariya.html", "text": "Министърът на туризма Николина Ангелкова проведе работна среща с Н. Пр. Душан Щраух, посланик на Чешката република в Република България, съобщиха от пресцентъра на министерството. Министърът представи пред дипломата приоритетните събития за туризма през 2018 г. Чешкият министър на регионалното развитие, в чийто ресор е туризмът, ще бъде поканен за участие в срещата на високо ниво от „Клас А” на министрите на туризма, която ще се организира през февруари и е част от основните събития за Българското председателство на Съвета на ЕС, каза министър Николина Ангелкова. И допълни, че очаква чешкия си колега и за втория конгрес на древните цивилизации, който ще се проведе през ноември 2018 г. За модератор е поканен звездата на CNN Ричард Куест и е с медийната подкрепа на CNN и National Geographic. \r\nПредстои да бъде подписан протокол за разширяване на сътрудничеството в областта на туризма между България и Чехия. \r\nМинистър Ангелкова представи пред Н. Пр. Душан Щраух и други ключови събития, които са в календара на ведомството за следващата година. Гостът изрази силен интерес и адмирации по повод планирания туристически форум България-Китай на високо ниво, който ще се проведе в Пекин през пролетта на 2018 г. с подкрепата на Китайската народна република. Предвижда се на него да присъстват и представители на Европейската комисия. \r\nРаботим и по комуникационна кампания, специално насочена за пазар Чехия. Предвиждаме и организация на експедиентски турове у нас, на които ще бъдат поканени туроператори от Чехия, представители на бизнеса в сектора и журналисти, каза министър Ангелкова. \r\nН. Пр. Душан Щраух благодари за сътрудничеството и пое ангажимент веднага да информира с писмо за мащабните събития, които Министерството на туризма подготвя. \r\nЧехия е сред водещите туристически пазари както за пристигащи в страната гости, така и за българи, които пътуват извън граница. За периода януари-октомври 2017 г. чешките посетители у нас са повече от 186 хил. и се нареждат на 13-о място сред водещите пазари, каза министър Ангелкова. През миналата година посещенията на туристи от Чехия надвишават 209 хил., като се отчита ръст от 37,9 на сто спрямо предходната година. Българите, посетили Чехия за 10-те месеца на 2017 г., са близо 83 хил. и нарастват с 11,9%. За 2016 г. пътуванията от страната към централноевропейската държава са около 87 хил., като са се увеличили с 33 на сто.", "date": "2017.12.08", "title": "Министър Николина Ангелкова проведе работна среща с посланика на Чешката република в България"}
{"url": "http://www.focus-news.net/news/2017/12/08/2465442/burgas-blizo-150-topcheta-kanabis-i-6-plikcheta-metamfetamin-sa-izzeti-pri-politseyski-proverki-v-kv-pobeda.html", "text": "Близо 150 топчета със суха зелена тревна маса (синтетичен канабиноид и метамфетамин), шест пликчета с вещество, реагирало при полевия наркотест на метамфетамин и сумата от близо 1 400 лв., са намерени и иззети от служители на Първо Районно управление – Бургас и \"Специализираните полицейски сили\" при ОДМВР – Бургас при осъществени серия от полицейски действия на територията на бургаския квартал \"Победа\". Това съобщиха от пресцентъра на ОДМВР - Бургас.\r\nЗадържани са трима бургазлии на възраст между 23 и 42 години, в чиито домове са открити различните наркотични вещества.\r\nВ жилището на 23-годишния К.П., разположено на ул. \"Вълко Пушков\" в кв. \"Победа\" полицейските служители намерили и иззели 98 топчета синтетичен канабиноид във вид на чай за пушене и сумата от 320 лв. \r\nВ домовете на 42-годишния С.Щ. и 40-годишния Й.И., отново разположени в кв. \"Победа\", са намерени и иззети съответно: близо 50 топчета със суха тревна маса, реагирала при направения полеви наркотест на метамфетамин и сумата от 1 076 лв., а от дома на Й.И. - шест пликчета с вещество, реагирало при полевия наркотест на метамфетамин (\"пико\").\r\nТримата бургазлии са задържани за срок от 24 часа. По случаите са образувани бързи полицейски производства.", "date": "2017.12.08", "title": "Бургас: Близо 150 топчета канабис и 6 пликчета метамфетамин са иззети при полицейски проверки в кв. \"Победа\""}
{"url": "http://www.focus-news.net/news/2017/12/08/2465443/mvr-ustanoven-i-sanktsioniran-e-vodachat-na-lek-avtomobil-shofiral-v-nasreshtnoto-v-rayona-na-44-46-km-na-avtomagistrala-hemus.html", "text": "В резултат на бързи съвместни действия, предприети от служители на Областните дирекции на София и Враца, е задържан 52-годишен мъж от врачанското село Три кладенци. Издирването му започна веднага след като в социалните мрежи бе разпространен клип, показващ управление на лек автомобил „Ауди 80“ в лентата за насрещно движение в района на 44-46 км на автомагистрала „Хемус“. Това съобщиха от пресцентъра на МВР.\r\nВ хода на проверката е установено, че нарушителят има и неплатени глоби в размер на 130 лева, поради което е издадена заповед за прилагане на принудителна административна мярка „отнемане на СУМПС“. Съставен му е и акт за извършени нарушения по чл. 157, ал. 8 и чл. 58, т. 4 от Закона за движение по пътищата. \r\nОт полицията призовават хората, които станат свидетели на подобни нарушения, да подават своевременни сигнали. Важно е те да съдържат информация за мястото на нарушението, както и забелязани детайли, които биха помогнали за бързото идентифициране на превозното средство.", "date": "2017.12.08", "title": "МВР: Установен и санкциониран е водачът на лек автомобил, шофирал в насрещното в района на 44 - 46 км на автомагистрала „Хемус“"}
{"url": "http://www.focus-news.net/news/2017/12/08/2465444/veliko-tarnovo-koledniyat-blagotvoritelen-bal-sabra-sredstva-za-dve-novi-detski-ploshtadki-v-grada.html", "text": "Обновяване на две детски площадки във Велико Търново ще започне със средствата, събрани по време на Коледния благотворителен бал на кмета Даниел Панов, съобщиха от пресцентъра на Община Велико Търново. Нови катерушки, люлки, пързалки и други съоръжения за игра съвсем скоро ще радват малчуганите в детските градини „Слънце“ и „Първи юни“. Това бе каузата на голямото благотворително събитие, събрало повече 340 гости. Представителите на бизнеса и обществениците отново се доказаха като съпричастни и солидарни с всяка инициатива, а каузата на бала бе напълно изпълнена. \r\nЦялата набрана сума достигна 29 022 лева и бе отчетена пред нотариус. Част от тези средства са и 12 600 лева от Коледния благотворителен бал през 2015 г. Тогава каузата бе стартиране на кампания за ново виенско колело. Решено бе сумата да бъде вложена в двете детски площадки, тъй като инвестицията е за малчуганите във Велико Търново, а проектът за атракциона може да бъде финансиран от Европа. С допълнителната подкрепа на бизнеса ще бъдат осигурени и необходимите над сумата от 29 022 лева средства. Това ще позволи пълното обновяване на двете площадки.\r\nДаниел Панов благодари на многобройните гости, отзовали се на благотворителната инициатива и дарили лични средства. Той изказа признателност на клубовете „Лайънс Царевец”, „Лайънс Велико Търново – Арбанаси”, „Св. Патриарх Евтимий”, „Зонта” и „Ротари”, които имаха много важна роля за организацията и провеждането на голямото събитие. Даниел Панов подчерта високата висока гражданска активност на бизнеса, голямата ролята на благодетелите за просперитета на Велико Търново и важната подкрепа, която оказват за проектите и каузите. \r\n„Велико Търново е единственият град в Централна Северна България с позитивен прираст. Все повече млади хора избират да останат тук, да създадат семейства, да се реализират професионално, да развиват  бизнес. Благодаря ви, че подкрепихте нашата инициатива – тя е насочена към децата, а именно те са бъдещето на Велико Търново. С вашата подкрепа и с реализацията на проектите ни за образователна инфраструктура, съвсем скоро всички детски градини ще имат нови детски площадки и дворове за пример“\r\n„Благодаря ви, че сме заедно и че сме единни, за да бъде Велико Търново все по-добър град за живеене, образование, кариера, бизнес, туризъм. Това наистина се случва. Заедно успяваме и заедно водим Старата столица напред“, обърна се Даниел Панов към гостите. Той пожела на всички присъстващи да щастливи коледни и новогодишни празници.", "date": "2017.12.08", "title": "Велико Търново: Коледният благотворителен бал събра средства за две нови детски площадки в града"}
{"url": "http://www.focus-news.net/news/2017/12/08/2465445/blagoevgrad-maya-neshkova-shte-predstavi-noviya-si-album-samo-s-lyubov-na-12-dekemvri.html", "text": "Почетният гражданин на Благоевград Мая Нешкова ще изнесе концерт в областния център на Пиринско. На 12 декември от 19.00 часа в зала „Пейо Яворов“ тя ще представи новия си албум „Само с любов…“, съобщиха от пресцентъра на Община Благоевград. Публиката ще има и удоволствието да чуе и златните хитове на Мая Нешкова. \r\nМая Нешкова е родена на 1 май 1957 г. в София. Още като студентка в Естрадния отдел при Българска държавна консерватория (БДК) Мая Нешкова участва във вокално трио „Обектив“ 1976 – 1977, с което осъществява редица концерти и записи. Завършва консерватория през 1978 г. в класа на Ирина Чмихова. След завършването си се установява в Благоевград, където постъпва в новоучредения оркестър с ръководител композитора Кирил Икономов. В началото на 1980-те популярността на оркестър „Благоевград“ и неговата солистка постепенно надхвърля регионалните граници с песни като „Конче вихрогонче“ и „Слънчева обич“, в които Икономов използва близки до народната музика интонации. Като солистка на оркестър „Благоевград“ Мая Нешкова работи в Западна Европа и осъществява концертни турнета в Русия и Сърбия. През 1986 г. БНТ излъчва филма „Слънчева обич“ от концерта на оркестър „Благоевград“ в Сандански. През 1987 г. печели Голямата награда на международния фестивал в Улан Батор, Монголия. Популярността на Мая Нешкова през 1980-те години дотолкова нараства, че тя става единствената певица на българската поп музика, която прави концертите си на стадиони. През май 2016 г. е удостоена с орден „Св. Св. Кирил и Методий“ – II степен по предложение на министъра на културата Вежди Рашидов за принос в развитието на културата и изкуството. През септември 2017 Мая Нешкова бе удостоена със званието „Почетен гражданин“ на Община Благоевград.", "date": "2017.12.08", "title": "Благоевград: Мая Нешкова ще представи новия си албум „Само с любов…“ на 12 декември"}
{"url": "http://www.focus-news.net/news/2017/12/08/2465446/london-velikobritaniya-shte-plati-na-evropeyskiya-sayuz-mezhdu-35-i-39-miliarda-paunda-za-izlizaneto-si-ot-organizatsiyata.html", "text": "Великобритания ще плати на Европейския съюз между 35 и 39 млрд. паунда за излизането си от организацията, разкриха в петък от Даунинг стрийт, предава AFP. \r\nСъобщението е направено от говорител на британския премиер Тереза Мей, малко след като по-рано в петък Мей се срещна с председателя на Европейската комисия Жан-Клод Юнкер. Двамата обявиха, че по условията за Брекзит е постигнат напредък и двете страни могат да преминат към преговори засягащи търговското споразумение между Лондон и Съюза. Агенция „Фокус“ припомня, че Европейската комисия обяви чрез съобщение след среща между Юнкер и Мей в петък сутринта, че има „достатъчен прогрес“ в първата фаза от преговорите по условията на раздялата между Великобритания и Европейския съюз и Комисията ще препоръча на Европейския съвет, предстоящ на 10 декември в Брюксел, да приеме резолюция за продължаване на разговорите към темите за бъдещите търговски отношения между страните и условията на транзитния период след излизането на Обединеното кралство през март 2019 година.  Цанко Цолов", "date": "2017.12.08", "title": "Лондон: Великобритания ще плати на Европейския съюз между 35 и 39 милиарда паунда за излизането си от организацията"}
{"url": "http://www.focus-news.net/news/2017/12/08/2465447/sofiya-vazstanoveno-e-dvizhenieto-po-am-trakiya-ot-km-50-do-km-51-v-posoka-stolitsata.html", "text": "Възстановено е движението по AM „Тракия“ от км 50 до км 51, в посока София. Това съобщиха от пресцентъра на Агенция \"Пътна инфраструктура\".", "date": "2017.12.08", "title": "София: Възстановено е движението по AM „Тракия“ от км 50 до км 51, в посока столицата"}
{"url": "http://www.focus-news.net/news/2017/12/08/2465448/bozhidar-mihaylov-sluzhba-po-zaetostta-varna-nad-60-ot-mladite-hora-vklyucheni-v-shemata-za-mladezhka-zaetost-ostavat-na-rabota-vav-firmite.html", "text": "Над 60% от младите хора, включени в схемата за младежка заетост, остават на работа във фирмите. Това каза за Радио „Фокус“ – Варна Божидар Михайлов, директор на Регионалната служба по заетостта във Варна. „Традиционно продължава работата по схема „Младежка заетост“. Отворена е схемата за кандидатстване от страна на работодателите. Схемата е насочена към млади хора до 29 години, които са завършили средно или висше образование, имат специалност, но нямат стаж. Другата опция е обучение на работното място. В рамките на 6 месеца работодателите получават необходимата заплата по минималния осигурителен доход. Имат възможност да проверят техните знания, опит, умения, да ги формират или да ги включат в екипите си и след изтичане на срока на договора да им предложат да останат във фирмата“, допълни Божидар Михайлов. От дирекцията отчитат, че над 60% от започналите работа младежи остават в същите фирми и след изтичане на договорите.\r\nБожидар Михайлов посочи, че е в ход и изпълнението на програма „Старт в кариерата“, която също е насочена към млади хора до 29 години с висше образование. Те имат възможност да започнат работа в държавната администрация, в областни и общински администрации. На този етап кандидатите вече са ясни, обявени са датите за интервюта и се извършват подбори.\r\nМарияна ВАЛЕНТИНОВА", "date": "2017.12.08", "title": "Божидар Михайлов, Служба по заетостта – Варна: Над 60% от младите хора, включени в схемата за младежка заетост, остават на работа във фирмите"}
{"url": "http://www.focus-news.net/news/2017/12/08/2465449/premierat-boyko-borisov-shte-uchastva-v-saveta-za-satrudnichestvo-na-visoko-ravnishte-mezhdu-sarbiya-balgariya-gartsiya-i-rumaniya.html", "text": "Премиерът Бойко Борисов ще участва на 8 и 9 декември в Съвета за сътрудничество на високо равнище между Сърбия, България, Гърция и Румъния, съобщиха от правителствената информационна служба. Четиристранната среща на балканските лидери ще се проведе в Белград. Президентът на Сърбия Александър Вучич ще бъде домакин на премиерите на Гърция Алексис Ципрас, на Румъния Михай Тудосе и на България Бойко Борисов. Четиримата лидери се срещат два месеца след първите им разговори във Варна. На срещата ще бъде обсъдено развитието на икономическото сътрудничество, укрепването на регионалната стабилност и подкрепата за интеграцията на държавите в региона.\r\nВ рамките на посещението България ще подпише със Сърбия Меморандум за намаляване на международните тарифи за роуминг услугите. Сръбската държава е втората страна от Западните Балкани, с която сключваме споразумение в тази област. Преди по-малко от месец страната ни подписа аналогичен документ с Република Македония. Отпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.", "date": "2017.12.08", "title": "Премиерът Бойко Борисов ще участва в Съвета за сътрудничество на високо равнище между Сърбия, България, Гърция и Румъния"}
{"url": "http://www.focus-news.net/news/2017/12/08/2465450/sofiyskiyat-apelativen-sad-nalozhi-nakazanie-ot-deset-godini-zatvor-za-ubiystvo-v-gr-botevgrad.html", "text": "Софийският апелативен съд е уважил протеста на Окръжна прокуратура – София срещу оправдателната първоинстаницонна присъда на Н. Младенов и го е признал за виновен за извършено от него убийство. Това съобщиха от Апелативна прокуратура - София.         През лятото на 2015 г. подсъдимият Младенов живял в къщата на негов познат в Ботевград, в която постоянно пребивавали и други лица.         Всички те се занимавали със събиране на отпадъци и предаването им в съответните пунктове за изкупуване. С получаваните по този начин средства мъжете се хранели и ежедневно употребявали значителни количества алкохол, получен основно след смесване на чист спирт с вода. \r\nВ следобедните часове на 11.08.2015 г. в къщата се намирали четирима мъже, като всичките били под въздействието на употребен алкохол. Между подсъдимия Н. Младенов и Д. Петков възникнал конфликт по повод парична сума от десет лева. \r\nМладенов напуснал къщата за няколко часа и след като се върнал, мотивиран от случилото се пред деня, нанесъл няколко удара с парче дърво на Д. Петков. На сутринта пострадалият бил открит от двама обитатели на къщата в безпомощно състояние на терасата на втория етаж, лежащ на земята и оплакващ се от силни болки. Той бил в съзнание, като главата му била в кръв. Петков им споделил, че бил ударен от Н. Младенов по главата, лицето и по ръката. След подаден сигнал на телефон за спешни случаи 112 пострадалият бил откаран в болницата в Ботевград, откъдето по-късно транспортиран в МБАЛ „Света Анна“ в гр. София. Въпреки предприетите действия по лечение на мъжа състоянието му се влошило, той изпаднал в кома и след няколко дни починал. Извършената съдебно-медицинската експертиза е установила причината за смъртта на Д. Петков – дихателно и сърдечносъдова недостатъчност, настъпила в резултат на черепномозъчна травма, довела до мозъчен оток с вклиняване. \r\nНа първа инстанция по делото Софийският окръжен съд е оправдал подсъдимия Младенов с мотив, че обвинението срещу него за извършено убийство е недоказано. След внесен от прокуратурата протест Софийският апелативен съд е признал подсъдимия Младенов за виновен и му е наложил наказание от десет години „лишаване от свобода“ при първоначален „строг“ режим.", "date": "2017.12.08", "title": "Софийският апелативен съд наложи наказание от десет години затвор за убийство в гр. Ботевград"}
{"url": "http://www.focus-news.net/news/2017/12/08/2465451/plovdiv-bchk-shte-provede-kampaniya-v-podkrepa-na-programata-hranitelna-banka.html", "text": "Българският червен кръст – Пловдив ще проведе кампания в подкрепа на програма „Хранителна банка”. Това съобщиха за Радио „Фокус” – Пловдив от организацията. Кампанията ще се проведе на 9 и 10 декември, събота и неделя. Целта е набирането на пакетирани хранителни продукти за подпомагане на уязвими лица и семейства чрез социалните приемни на БЧК.\r\nХраните, които се набират са брашно, макаронени изделия, зрял фасул, консервиран фасул, леща, олио, ориз, захарни изделия, сол, месни и зеленчукови консерви и други консервирани продукти. Кампанията се осъществява в пет магазина в град Пловдив.\r\nОбластната организация на БЧК – Пловдив призовава обществеността да се включи в тази кампания, за да се подпомогнат крайно нуждаещи се наши съграждани.", "date": "2017.12.08", "title": "Пловдив: БЧК ще проведе кампания в подкрепа на програмата „Хранителна банка”"}
{"url": "http://www.focus-news.net/news/2017/12/08/2465452/afp-palestinskoto-ministerstvo-na-zdraveopazvaneto-ottegli-informatsiyata-za-vtori-ubit-pri-sblasatsite-na-ivitsata-gaza.html", "text": "Палестинското министерство на здравеопазването оттегли дадената по-рано информация за втори убит вследствие на сблъсъците между палестинци и израелски военни в северната част на Ивицата Газа, предава AFP. \r\nВ петък в Палестинската автономия бяха организирани протести срещу решението на американския президент Доналд Тръмп да обяви Ерусалим за столица на Израел и премести посолството на САЩ в страната от Тел Авив в оспорвания между Израел и Автономият град. Палестинските власти съобщиха, че двама души са убити от израелската армия, но информацията за втория загинал е опровергана, като вместо това пострадалият е определен като намиращ се в \"критично състояние\". Цанко Цолов", "date": "2017.12.08", "title": "AFP: Палестинското министерство на здравеопазването оттегли информацията за втори убит при сблъсъците на Ивицата Газа"}
{"url": "http://www.focus-news.net/news/2017/12/08/2465453/blagoevgrad-sadat-nalozhi-nakazanie-probatsiya-na-upravitel-na-druzhestvo-udostoveril-neverni-obstoyatelstva-v-protokoli-po-dogovor-s-obshtina-blagoevgrad.html", "text": "Съдът е одобрил споразумение, сключено между Окръжна прокуратура – Благоевград и подсъдимата Г.Н., обвинена за извършено от нея престъпление по чл. 311, ал.1, вр. чл. 26, ал. 1 от НК. Подсъдимата Г.Н. била управител на „Н.К.“ ООД и в качеството си на длъжностно лице осъществявала строителен надзор и инвеститорски контрол по договор, сключен между Община Благоевград и дружеството ѝ. Това съобщиха от Апелативна прокуратура - София. В периода 07 август 2009 г. – 21 декември 2009 г., в кръга на службата си, тя съставила официални документи, в които удостоверила неверни обстоятелства. Тя била длъжна да установи извършените и подлежащи на заплащане строително-монтажни работи във връзка с изпълнение на обект „Реконструкция на игрално поле на стадион „Христо Ботев“, включващ пет подобекта. \r\nВ два протокола подсъдимата Н. посочила строително-монтажните работи, които не са били реално извършени към датите на съставянето им или били извършени в по-малък обем и в различен вид. Въпросните документи следвало да бъдат използвани като доказателство за конкретни обстоятелства. \r\nЗа извършеното от подсъдимата Г.Н. документно престъпление ѝ е наложено наказание „Пробация“ за период от шест месеца, включващо задължителна регистрация по настоящ адрес и периодични срещи с пробационен служител. Определението на съда е окончателно и има характер на влязла в сила присъда.", "date": "2017.12.08", "title": "Благоевград: Съдът наложи наказание \"пробация\" на управител на дружество, удостоверил неверни обстоятелства в протоколи по договор с Община Благоевград"}
{"url": "http://www.focus-news.net/news/2017/12/08/2465454/silite-za-spetsialni-operatsii-na-balgariya-i-r-makedoniya-shte-provezhdat-savmestni-podgotovki-prez-2018-g.html", "text": "Силите за специални операции на България и Република Македония определиха параметрите на съвместните подготовки и сътрудничество през 2018 г. Това стана по време на тридневното посещение в 68-ма бригада „Специални сили“ на делегацията на Силите за Специални операции на Р Македония, водена от командира й бригаден генерал Орце Йордев, съобщиха от пресцентъра на Министерството на отбраната. Командирът на 68-ма бригада „Специални сили“ бригаден генерал Явор Матеев изнесе брифинг, на който запозна гостите със структурата, задачите и подготовката на българските Сили за специални операции. На специализирания учебен център „Црънча” се проведе среща с началника на политическия кабинет в Министерството на отбраната Илия Налбантов. Там македонската делегация наблюдава демонстрация по неутрализиране на терористи в сграда, освобождаване на заложник, унищожаване на обект и демонстративни стрелби. Гостите посетиха и новооткрит стрелбищен комплекс в гр. Пазарджик. Бригаден генерал Матеев и бригаден генерал Йордев си размениха плакети на Силите за Специални операции на България и Р Македония.", "date": "2017.12.08", "title": "Силите за специални операции на България и Р Македония ще провеждат съвместни подготовки през 2018 г."}
{"url": "http://www.focus-news.net/news/2017/12/08/2465455/plovdiv-zaklyuchitelniyat-etap-ot-konkursa-podari-radost-za-rachno-izrabotvane-na-koledna-kartichka-se-provede-v-rayon-severen.html", "text": "В район „Северен” се проведе заключителният етап от конкурса „Подари радост” за ръчно изработване на коледна картичка. Това съобщи за Радио „Фокус” – Пловдив кметът на района Ральо Ралев. Конкурсът е замислен като част от Фестивал на малките таланти, но е обвързан и с благородното намерение да се достави радост на потребителите на социален проект „Услуги за по-добър живот”, осъществяван в района вече две години. Всички седем детски градини са откликнали на инициативата и са участвали с изработени картички, за красотата на които деца, учители и родители са работили заедно.\r\nСътворените от малките творци красиви картички ще бъдат изпратени до всички потребители на социален проект „Услуги за по-добър живот” и са предназначени за възрастните хора и на хората с увреждания. Районният кмет Ральо Ралев е отличил участвалите детски градини с грамоти и е подарил коледни подаръци, които да напомнят на децата, че доброто винаги се възнаграждава с добро.\r\nБлагодарствени писма са изпратени до учителите на детските градини и до родителите за участието в конкурса и проявената съпричастност, за реализирането на предпразничната инициатива. „Тя ще даде възможност към потребителите на проекта и техните семейства да бъдат отправени благопожелания за здрави бъдни дни ведно с очарователния жест на внимание, подарък от сърце на най-малките граждани на район „Северен”, каза Ральо Ралев.\r\nЦветана ТОНЧЕВА", "date": "2017.12.08", "title": "Пловдив: Заключителният етап от конкурса „Подари радост” за ръчно изработване на коледна картичка се проведе в район „Северен”"}
{"url": "http://www.focus-news.net/news/2017/12/08/2465456/veliko-tarnovo-s-igri-za-detsata-i-tehnite-tatkovtsi-v-dg-chipolino-v-svishtov-otbelyazaha-sedmitsata-na-bashtata.html", "text": "С игри за децата и техните татковци в ДГ „Чиполино“ в Свищов отбелязаха Седмицата на бащата в рамките на Националната кампания „Да бъдеш баща“, съобщиха от пресцентъра на Община Свищов. Учителите на група „Детелина“ Бистра Тодорова и Яна Нинова организираха развлечение с музикално-подвижни игри. Поканени бяха всички бащи, които с удоволствие се забавляваха заедно със своите деца.", "date": "2017.12.08", "title": "Велико Търново: С игри за децата и техните татковци в ДГ „Чиполино“ в Свищов отбелязаха Седмицата на бащата"}
{"url": "http://www.focus-news.net/news/2017/12/08/2465457/bbc-liderat-na-britanskata-opozitsiya-poiska-poveche-yasnota-za-postignatoto-mezhdu-evropeyskiya-sayuz-i-london-sporazumenie.html", "text": "Лидерът на британската опозиция и председател на Лейбъристката партия Джереми Корбин поиска повече яснота около постигнатото споразумение между британския премиер Тереза Мей и председателя на Европейската комисия Жан-Клонд Юнкер относно Брекзит. Изказването му е направено в петък по време на негово посещение в Женева, предава BBC. \r\nПред репортери опозиционният лидер поиска повече информация относно това колко дълго Великобритания ще продължи да следва правилата на Съюза и как ще бъдат защитени правата на работниците и гражданите след Брекзит. Лейбъристката партия, по думите на нейния лидер, иска също така дълъг период на свободен достъп до европейските пазари за британския бизнес. \r\nКорбин подчерта, че направеният по-рано в петък пробив по преговорите за излизане на Лондон от ЕС е можел да бъде постигнат преди година и половина. Цанко Цолов", "date": "2017.12.08", "title": "BBC: Лидерът на британската опозиция поиска повече яснота за постигнатото между Европейския съюз и Лондон споразумение"}
{"url": "http://www.focus-news.net/news/2017/12/08/2465458/varna-byuroto-po-truda-prodalzhava-priem-na-zayavleniya-ot-bezrabotni-i-neaktivni-litsa-zhelaeshti-da-rabotyat-kato-detegledachi.html", "text": "В бюрото по труда във Варна продължава прием на заявления от безработни и неактивни лица, желаещи да работят като детегледачи, по схема „Родители в заетост“ на Оперативна програма „Развитие на човешките ресурси” 2014 – 2020. Това каза за Радио „Фокус“ – Варна Божидар Михайлов, директор на Регионалната служба по заетостта във Варна. Той припомни, че проектът е насочен към осигуряване на по-добро съвместяване на професионалния и личния живот на родителите чрез осигуряване на детегледачи за деца на възраст от 0 до 5 години. „Родителите ще имат възможност да продължат своето кариерно развитие, в същото време чрез Агенцията по заетостта безработни лица да се включат като детегледачи и да се осигури заетост на хора, които биха могли да изпълняват такава дейност. Приемът на заявления за кандидатстване на родителите приключи, но в бюрата по труда в цялата страна се приемат заявления от безработни, желаещи да се включат като детегледачи. Предстоят процедури по оценяване и провеждане на интервюта“, каза още Божидар Михайлов.\r\nРеализацията на схема „Родители в заетост” на Оперативна програма „Развитие на човешките ресурси” 2014-2020 стартира в края на септември 2017 година. До 31 октомври, когато изчете срокът за кандидатстване на родителите, в бюрата по труда от област Варна са приети документи от 86 родители на деца от 0 до 5 години. В момента е в ход разглеждането за допустимост на подадените заявления. Тези родители, които са одобрени, ще бъдат уведомени и поканени да изберат детегледач от съответното бюро по труда.\r\nМарияна ВАЛЕНТИНОВА", "date": "2017.12.08", "title": "Варна: Бюрото по труда продължава прием на заявления от безработни и неактивни лица, желаещи да работят като детегледачи"}
{"url": "http://www.focus-news.net/news/2017/12/08/2465459/afp-14-mirotvortsi-na-oon-sa-ubiti-sled-sblasatsi-v-demokratichna-republika-kongo.html", "text": "14 миротворци на ООН са били убити след сблъсъци в Демократична република Конго, съобщава в петък  AFP, като се позовава на данни от официално лице, пожелало да запази анонимност. Поне още 40 души от мисията на организацията са ранени. Източникът на агенцията не е предоставил допълнителни данни относно сблъсъците, причината за тяхното избухване или други замесени.  Цанко Цолов", "date": "2017.12.08", "title": "AFP: 14 миротворци на ООН са убити след сблъсъци в Демократична република Конго"}
{"url": "http://www.focus-news.net/news/2017/12/08/2465460/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от  0° до 17°. Времето над страната е ясно. Слаб до умерен вятър духа в областите Силистра, Смолян, Видин, Русе, Кърджали, Перник, Разград и Хасково. Пътните настилки в страната са предимно сухи, по усойните и планински райони –  мокри, заледени и обработени.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: област Стара Загора: Временно се ограничава движението на МПС в лявото платно /посока София / по АМ Тракия от км 192+500 до км 193+800, движението се осъществява двупосочно в дясно платно - една лента за посока София-Бургас и една лента за посока Бургас-София поради извършване на ремонтни дейности. Срок до 21.12.2017 г.\r\nАМ „Хемус“: област София: Движението по АМ \"Хемус\" от км 32+000 до км 34+000 в района на тунел \"Витиня\" в посока Варна се осъществява в една лента, поради ревизия в част от инсталациите в активна и изпреварващата ленти. Движението се извършва в аварийната лента. Ревизиите са във връзка с изпълнение на гаранциите. Срок до 10.12.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът III-602: Ограничено движение в участък от км 24+440 до км 27+750 „Бабино – Бобов дол” с цел извършване на кратковременни ремонтни работи. Срок до 09.12.2017 г.\r\nОбходен маршрут: \r\n- Моторните превозни средства, движещи се в посока с. Бабино – Бобов дол се насочват от път III-602, през общински път през селата Бабинска река – Долистово – ТЕЦ „Бобов дол”- републикански път II-62 – републикански път III-623 (Големо село – Мало село – Мламолово – Бобов дол). \r\n- Моторните превозни средства, движещи се в посока Бобов дол - Бабино се насочват по републикански път III-623 (Бобов дол – Мламолово – Мало село – Големо село) – републикански път II-62 – общински път през ТЕЦ “Бобов дол” – Долистово – Бабанска река – Бабино.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.08", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/08/2465461/plovdiv-v-grada-otkriha-parvoto-izdanie-na-kulinarniya-festival-vkusat-na-plovdiv-koleda-2017.html", "text": "В града откриха първото издание на кулинарния фестивал „Вкусът на Пловдив” Коледа 2017, предаде репортер на Радио „Фокус“ – Пловдив. На 8 и 9 декември от 14.00 до 19.00 часа на третия етаж в търговския център на на бул. „Руски“ изявени пловдивски ресторанти и производители на местни храни и напитки демонстрират своята кухня и продукция. Шеф готвачи от Пловдив демонстрират изделията си пред очите на посетителите, които ще могат да опитват различните вкусове на пловдивските заведения и производители. Амбицията на организаторите – Сдружение на ресторантьорите и хотелиерите „Тракия“ – Пловдив“ и Регионална занаятчийска камара – Пловдив, в партньорство с Община Пловдив, Общинско предприятие „Туризъм“ – Пловдив и Асоциация на професионалните готвачи – Пловдив е през следващите години фестивалът да се развива, разширява и обогатява. Гост водещ на тазгодишното издание е Иван Звездев, откъдето се ражда и името на събитието „Иван Звездев и звездни пловдивски ресторанти“. В програмата на представянето са включени и много занимателни игри за публиката и Коледни изненади. Ученици от професионалната гимназия по туризъм „Д-р Асен Златаров“ ще асистират на шеф готвачите и производителите на храни.\r\nМежду звездите на дебютното издание на фестивала са верига известни сладкарници и ресторантите, носители на големите награди на туристическия бранш за 2017 г. Участват също именити и любими пловдивски заведения, множество производители на сладкарски продукти, производители на мед и медни продукти, както и на хлебни изделия.\r\nЦветана ТОНЧЕВА", "date": "2017.12.08", "title": "Пловдив: В града откриха първото издание на кулинарния фестивал „Вкусът на Пловдив” Коледа 2017"}
{"url": "http://www.focus-news.net/news/2017/12/08/2465462/oshte-22-km-ot-prohoda-petrohan-shte-se-rehabilitirat-po-oprr.html", "text": "На 11 декември /понеделник/ ще бъде направена символичната копка за рехабилитацията на още 22,2 км от второкласния път II-81 Костинброд – Бучин проход от км 8+200 до км 30+400. Това съобщиха от пресцентъра на Агенция \"Пътна инфраструктура\". Участъкът от прохода „Петрохан“, на територията на Софийска област, е включен в лот 2 на ОП „Региони в растеж“ 2014-2020 г., съфинансирана чрез Европейския фонд за регионално развитие и националния бюджет.\r\nВ средата на ноември започна рехабилитацията на близо 21 км от път II-81 Бучин проход – Берковица, които са в лот 3 на оперативната програма.\r\nНа първата копка се очаква да присъстват председателят на Управителния съвет на Агенция „Пътна инфраструктура“ инж. Дончо Атанасов, областният управител на Софийска област Илиан Тодоров, кметът на Костинброд Трайко Младенов, народни представители и др. \r\nИзпълнител на лот 2 е ДЗЗД „Пътища 2016 - 1 етап“, в което са: „Геострой“ АД, „Пътстрой-92“ АД, „Пътища и съоръжения“ ЕАД и „Димас“ АД. Строителният надзор ще осъществява ДЗЗД „ММЛ-ТК“, с участници: „МОТТ МАКДОНАЛД ЛИМИТИД“ и „Трансконсулт-БГ“ ООД. Авторският надзор е възложен на „РУТЕКС“ ООД.", "date": "2017.12.08", "title": "Още 22 км от прохода „Петрохан“ ще се рехабилитират по ОПРР"}
{"url": "http://www.focus-news.net/news/2017/12/08/2465463/pregled-na-mezhdunarodnite-novini-do-18-chasa-agentsiya-fokus.html", "text": "14 миротворци на ООН са били убити след сблъсъци в Демократична република Конго, съобщава в петък  AFP, според данни от официално лице, пожелало да запази анонимност. Поне още 40 души от мисията на организацията са ранени. Източникът на агенцията не е предоставил допълнителни данни относно сблъсъците, причината за тяхното избухване или други замесени. \r\n*** Лидерът на британската опозиция и председател на Лейбъристката партия Джереми Корбин поиска повече яснота около постигнатото споразумение между британския премиер Тереза Мей и председателя на Европейската комисия Жан-Клонд Юнкер относно Брекзит. Изказването му е направено в петък по време на негово посещение в Женева.\r\nПред репортери опозиционният лидер поиска повече информация относно това колко дълго Великобритания ще продължи да следва правилата на Съюза и как ще бъдат защитени правата на работниците и гражданите след Брекзит. Лейбъристката партия, по думите на нейния лидер, иска също така дълъг период на свободен достъп до европейските пазари за британския бизнес. \r\nКорбин подчерта, че направеният по-рано в петък пробив по преговорите за излизане на Лондон от ЕС е можел да бъде постигнат преди година и половина.\r\n*** Палестинското министерство на здравеопазването оттегли дадената по-рано информация за втори убит вследствие на сблъсъците между палестинци и израелски военни в северната част на Ивицата Газа. \r\nВ петък в Палестинската автономия бяха организирани протести срещу решението на американския президент Доналд Тръмп да обяви Ерусалим за столица на Израел и премести посолството на САЩ в страната от Тел Авив в оспорвания между Израел и Автономият град. Палестинските власти съобщиха, че двама души са убити от израелската армия, но информацията за втория загинал е опровергана, като вместо това пострадалият е определен като намиращ се в \"критично състояние\".\r\n*** Държавният секретар на САЩ Рекс Тилърсън заяви в петък, че преместването на американското посолство в Израел от Тел Авив в Ерусалим най-вероятно няма да се случи в следващите две години. Първият дипломат на Вашингтон е разкрил това по време на среща с френския си колега, провела се в петък в Париж. \r\n„Това не е нещо, което ще се случи тази или може би следващата година“, зави Тилърсън, имайки предвид преместването на посолството, след като в сряда американският президент призна Ерусалим за столица на Израел и заяви, че Вашингтон ще премести представителството си в оспорвания между израелци и палестинци град. За да бъде възможно това, САЩ трябва да намерят подходящо място, да бъдат направени строителни планове, след което Конгресът да даде своето одобрение и накрая сградата да бъде построена, разкри още държавният секретар. \r\nИзявлението на Тилърсън става на фона на организирани срещу решението на Тръмп протести.  \r\n*** Президентът на Русия Владимир Путин ще пристигне на работна визита в Турция на 11 декември, соиред съобщение от пресслужбата на Кремъл.\r\n„В хода на преговорите с президента на Турция Реджеп Таийп Ердоган трябва да бъдат обсъдени актуални въпроси от двустранното сътрудничество и преди всичко, хода на реализацията на големите съвместни проекти в сферата на енергетиката“, отбелязва се в съобщението.\r\nОт Кремъл подчертават, че „ще се състои и обмен на мнения по ключовите международни проблеми, включително ситуацията в Близкия Изток и разрешаването на сирийската криза“.\r\n*** Сърбия не е въвела и няма да въведе санкции против Русия. Това заяви е петък президентът на Сърбия Александър Вучич.\r\n„Много пъти съм говорил за това и не само пред руските медии, но и пред всички други: Сърбия няма да въвежда санкции против Русия. Не съществува такъв натиск, който би ни накарал да променим позицията си. Искам да кажа на руския народ, политиците вече знаят това, но е важно да се знае и от обикновените хора: Не винаги е лесно за Сърбия, но помнете, че тя е единствената страна, която никога не гласувала против Русия на международен форум, единствената страна, която не е въвела никакви санкции, сред държавите, стремящи се да влязат в ЕС“, заяви Вучич.\r\nСръбският лидер разкри, че над страната му се оказва сериозен натиск заради добрите й отношения с Русия. „Понякога, когато отидеш на срещи със Запада, от 2-часов разговор 1 час и 45 минути се говори за връзките между Сърбия и Русия“, отбеляза той. Въпреки това, според думите на Вучич, отношенията с Москва са приоритет за бъдещето. „Сърбия взе нелеко решение, но това не е просто въпрос за нашите традиционни отношения, както обичайно го представят някои. Това е въпрос за нашите бъдещи отношения и в тези бъдещи отношения, ние гледаме на Русия като на наш ключов партньор“, подчерта сръбският президент.\r\nВучич добави и че Сърбия е тръгнала по пътя на интеграция в ЕС, но не смята да се присъединява към НАТО.\r\n„Сърбия е тръгнала по пътя на интеграция в ЕС, но разликата между нашата страна и другите от региона е в това, че ние не искаме да влизаме в НАТО. Преди десет дни бях в Брюксел, в щабквартирата на НАТО и пред 29-те лидери на страните-членки на Алианса аз заявих, че Сърбия не се стреми да влезе в Организацията. Белград ще съхрани своя военен неутралитет, това е и ще бъде политиката ни“, заяви Вучич.\r\n*** Израел увеличи мерките за сигурност в Ерусалим за „деня на яростта“ на палестинците в Свещения град.\r\nРешението на американския президент Доналд Тръмп да признае официално Ерусалим за столица на Израел и да премести посолството на САЩ от Тел Авив в града, предизвика яростта на арабското население на страната. Президентът на Палестинската автономия разкритикува решението на Вашингтон и заяви, че Съединените американски щати са загубили ролята си на арбитър в мирния процес в региона.\r\nПредседателят на политбюрото на „Хамас“ Исмаил Хания призова за организирането на нова интифада, а лидерът на „Хизбулла“ Хасан Насралла даде подкрепата си за въоръжено надигане.\r\nХиляди мюсюлмански поклонници напуснаха района на Стария град на Ерусалим след петъчните молитви в свещената за исляма джамия „Ал Акса“. Израелските органи на реда не съобщават за сериозни сблъсъци, въпреки че в момента се провеждат няколко демонстрации на територията на града. Към тълпите се присъединяват и още хора.\r\nЗа разлика от самия Ерусалим, в района на Западния бряг на река Йордан имаше сблъсъци между демонстранти и силите за сигурност, които използваха сълзотворен газ, за да разпръснат по-агресивна група в град Витлеем.\r\nВ 13:25 излезе съобщение от Червения кръст, в което се твърди, че 40 души са се надишали със сълзотворен газ и са приети в болница в населеното място Кусра, в близост до Витлеем на Западния бряг. \r\n*** Хиляди излязоха по улиците на Истанбул, след петъчната молитва, за да протестират срещу решението на американския президент Доналд Тръмп да признае Ерусалим за столица на Израел.\r\nВикайки „Ерусалим е наш и ще остане наш!“ и „долу Америка, долу Израел“, демонстрантите обикалят улиците на града, след като проведоха петъчната си молитва в османската джамия „Фатих“ в центъра на Истанбул, съобщава кореспондента.\r\nИ други демонстрации са планирани за петък в Истанбул и из цяла Турция.\r\n„Ние приемаме Ерусалим за бастион на мюсюлманската общност... Тук сме, за да покажем единство и сила. Никой не може да ни спре“, заяви 17-годишният Доган.\r\n***", "date": "2017.12.08", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/12/08/2465464/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-na-posolstvoto-na-republika-polsha.html", "text": "Въвежда се временна организация на движението във връзка със събитие на посолството на Република Полша, съобщиха от пресцентъра на Столична община. От 08.00 до 14.00 часа на 9 декември се забранява престоят и паркирането на превозни средства, с изключение на поканените на събитието, съответно по улици: \r\n- ул.„Хан Крум“ между бул. „Евлоги и Христо Георгиеви“ и ул. „Любен Каравелов“; \r\n- ул. „Любен Каравелов“ между ул. „6-ти септември“ и ул. „Хан Крум“. \r\nОт 11.30 до 14.30 часа на 9 декември се забранява влизането на пътни превозни средства в двете посоки, с изключение на автомобилите на гостите поканени на приема само при необходимост и по преценка на СДВР по: \r\n- ул. „Хан Крум“ между бул. „Евлоги и Христо Георгиеви“ и ул. „Любен Каравелов“; \r\n- ул. „Любен Каравелов“ между ул. „9-ти септември“ и ул. „Хан Крум“.", "date": "2017.12.08", "title": "София: Въвежда се временна организация на движението във връзка със събитие на посолството на Република Полша"}
{"url": "http://www.focus-news.net/news/2017/12/08/2465465/estonskiyat-pravosaden-ministar-urmas-reynsalu-predade-simvolichno-na-ministar-tsetska-tsacheva-predsedatelstvoto-na-saveta-pvr-pravosadie.html", "text": "Министърът на правосъдието на Естония Урмас Рейнсалу предаде на министър Цецка Цачева чукчето на Председателството на Съвета ПВР - Правосъдие – символ на приемствеността между държавите-членки.\r\nТова стана преди минути в Брюксел по време на последното редовно заседание на Съвет по „Правосъдие и вътрешни работи“ в рамките на Естонското председателство, съобщиха от пресцентъра на Министерството на правосъдие. За първи път страната ни ще бъде Председател на Съвета на ЕС от януари 2018 г., в продължение на 6 месеца.\r\nЕстонският правосъден министър подари на министър Цачева чадър с пожелание да я пази от вътрешнополитически бури,  „защото най-важен е мирът у дома“.\r\nНа свой ред българският правосъден министър заяви, че заедно с партньорите ни от Триото Председателства - Естония, България и Австрия, ще продължим в дух на приемственост и последователност политиките на Европейския съюз в област Правосъдие. „Ще търсим точния баланс за намирането на конструктивни и работещи решения“, каза още тя. И припомни, че от ключово значение за България и за предстоящото председателство е осигуряването на ефективно, бързо и справедливо правосъдие по граждански и наказателни дела, основано на взаимното доверие в правните системи на държавите членки.\r\nКато основен приоритет министър Цачева открои изграждането на Службата на Европейския прокурор.\r\nВ тази връзка по-рано днес тя се срещна с италианския си колега Адреа Орландо от когото потърси подкрепа за разширяването на обхвата на европейската прокурорска служба, както и за постигане на общ подход по регламента Брюксел IIA.\r\nПредставяйки другите приоритетите на България за предстоящото председателство, министър Цачева акцентира върху провеждането на преговори с Европейския парламент по предложенията, свързани с усъвършенстването на механизма за обмен на информация за съдимост на граждани на трети държави, борбата с изпирането на пари, взаимното признаване на решения за обезпечаване и конфискация, както и по Регламента за агенцията Евроюст. \r\nВ нашия фокус ще бъдат също предложенията за Регламент относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца, Директива относно рамки за превантивно преструктуриране, предоставяне на втори шанс и мерки за повишаване на ефективността на процедурите за преструктуриране, несъстоятелност и опрощаване на задължения.", "date": "2017.12.08", "title": "Естонският правосъден министър Урмас Рейнсалу предаде символично на министър Цецка Цачева Председателството на Съвета ПВР-Правосъдие"}
{"url": "http://www.focus-news.net/news/2017/12/08/2465466/prezidentat-rumen-radev-obsadi-prioritetite-na-stranata-ni-i-evropeyskiya-sayuz-s-balgarski-evrodeputati.html", "text": "Президентът Румен Радев се срещна на „Дондуков“ 2 с български представители в Европейския парламент. По време на разговора бяха обсъдени теми, свързани с предстоящото Българско председателство на Съвета на Европейския съюз, политическите приоритети на страната ни като държава членка на ЕС, както и актуални въпроси от европейския дневен ред, съобщиха от прессекретариата на държавния глава.   \r\n„Българските граждани трябва да бъдат ангажирани във формулирането на визиите за бъдеща Европа и да участват в дебатите по европейския дневен ред. Темите, по които работи Европейският парламент, следва да бъдат достояние на българите“, заяви държавният глава Румен Радев пред българските евродепутати от различните политически семейства в Европарламента.   \r\nПрезидентът също така насърчи нашите представители в Европейския парламент да работят активно, за да може България да бъде ефективен участник във вземането на решения на европейско ниво, а не само изпълнител на политиките на ЕС.   \r\nЧленовете на ЕП увериха държавния глава, че по отношение на Българското председателство и на ключовите национални каузи, българският парламентарен корпус в Страсбург е постигнал единство и ефективно взаимодействие, независимо от политическата принадлежност на своите представители. Присъединяването на България към Шенгенското пространство, недопускането на дискриминационен подход в рамките на европейските институции спрямо някои държави членки, активното участие в дебата за бъдещето на Еврозоната, предоставянето на европейска перспектива на държавите от региона на Западните Балкани и др., бяха определени по време на срещата като национални приоритети.   \r\nНа срещата беше постигнато съгласие, че Кохезионната политика трябва да бъде запазена като фактор за гарантиране на равни възможности за реализация и развитие на европейските граждани и региони.   \r\nПред българските евродепутати държавният глава Румен Радев представи идеята за създаване на научен, образователен и медицински център в София с технология от ЦЕРН, който да бъде част от всеобхватния подход за интеграция на държавите от Балканите. Българските представители в ЕП изразиха подкрепата си за проекта и ще работят за неговата реализация.   \r\nАкцент на разговора също така беше готовността на българските институции и представителите на страната ни в ЕП да се работи за активизиране на връзките с българските общности в чужбина и разширяването на възможностите за изучаване на български език извън границите на родината.", "date": "2017.12.08", "title": "Президентът Румен Радев обсъди приоритетите на страната ни и Европейския съюз с български евродепутати"}
{"url": "http://www.focus-news.net/news/2017/12/08/2465467/16-sa-ofertite-za-stroitelen-nadzor-pri-rehabilitatsiyata-na-325-km-ot-pat-ii-62-dupnitsa-klisura-samokov.html", "text": "Отворени са офертите за строителен надзор при рехабилитацията на 32,5 км от път II-62 Дупница - Клисура - Самоков. Второкласният път преминава през областите Кюстендил и София и свързва ГКПП „Гюешево“ с АМ „Струма“, с път I-1 София - Благоевград и АМ „Тракия“. Това съобщиха от пресцентъра на Агенция \"Пътна инфраструктура\".\r\nПоръчката е в две обособени позиции: \r\n•\tОбособена позиция 1: Лот 27 Път IІ-62 Дупница – Клисура от км 42+263,20 до км 59+071,66, с обща дължина 16,808 км, област Кюстендил;\r\n•\tОбособена позиция 2: Лот 28 Път IІ-62 Клисура – Самоков от км 62+922 до км 78+633, с обща дължина 15,711 км, област София.\r\nОтворените оферти, по реда на тяхното постъпване в деловодството на АПИ, са на:\r\n•\t„Геоексперт България“ ЕООД – за обособена позиция 2;\r\n•\t„ИНТЕРКОНСУЛТ“ ЕООД – за обособена позиция 1;\r\n•\tОбединение „СН РИЛЕЦ“ ДЗЗД, в което участват: „ПЛАН ИНВЕСТ Пловдив“ ЕООД, „АДВАНС 2002 ЕНЕРДЖЕ“ ЕООД – за обособени позиции 1 и 2;\r\n•\t„СС-Консулт“ ЕООД - за обособени позиции 1 и 2;\r\n•\t„Рутекс“ ООД – за обособени позиции 1 и 2;\r\n•\t„ПЪТИНВЕСТ-ИНЖЕНЕРИНГ“ АД – за обособени позиции 1 и 2;\r\n•\t„ВЕРИЛА ГРУП“ ДЗЗД, в което са: „СТРОЙНОРМ“ ЕООД, „СЖС БЪЛГАРИЯ“ ЕООД, „ЕНЕРДЖИ КОНСУЛТ СМ“ ЕООД и НТСС – КОНСУЛТИНЖЕНЕРИНГ“ ЕООД – за обособени позиции 1 и 2\r\n•\t„ЕН АР Консулт“ ЕООД – за обособена позиция 2;\r\n•\t„Трансконсулт – БГ“ ООД – за обособени позиции 1 и 2;\r\n•\tДЗЗД „КОНСУЛТ – РАФАИЛОВ 2017“, в което участват: „КОНСУЛТ ИНЖЕНЕРИНГС“ ЕООД и „РАФАИЛОВ КОНСУЛТ“ ЕООД – за обособена позиция 1;\r\n•\tДЗЗД „КОНСУЛТ – РАФАИЛОВ“ 2017, с участници: „КОНСУЛТ ИНЖЕНЕРИНГС“ ЕООД и „РАФАИЛОВ КОНСУЛТ“ ЕООД – за обособена позиция 2;\r\n•\t„Синтел инженеринг“ ООД – за обособена позиция 2;\r\n•\tОбединение „НАДЗОР РЕГИОНИ“, в което са: „СТРОЛ 1000“ АД и „ТРАФИК ХОЛДИНГ“ ЕООД – за обособена позиция 2;\r\n•\tДЗЗД „Консултанти ОПРР 2020“, с участници: „СТРОЛ 1000“ АД, СИНКОНСУЛТ“ ЕООД и „ПИ ЕС КОНСУЛТ“ ЕООД – за обособена позиция 1; \r\n•\t„ПЪТКОНСУЛТ 2000“ ЕООД – за обособена позиция 2;\r\n•\tДЗЗД „СДРУЖЕНИЕ ПЪТКОНСУЛТ 2000 – ТРИ ЕС“, в което са: „ПЪТКОНСУЛТ“ 2000 и „ТРИ ЕС“ ЕООД – за обособена позиция 1;\r\nОбщата прогнозна стойност на обществената поръчка е 800 000 лв. без ДДС, а срокът за изпълнение е 18 месеца.", "date": "2017.12.08", "title": "16 са офертите за строителен надзор при рехабилитацията на 32,5 км от път II-62 Дупница - Клисура - Самоков"}
{"url": "http://www.focus-news.net/news/2017/12/08/2465468/sofiya-vavezhda-se-vremenna-organizatsiya-na-dvizhenieto-za-poseshtenie-na-delegatsiya-ot-cherna-gora.html", "text": "Въвежда се временна организация на движението за посещение на делегация от Черна гора, съобщиха от пресцентъра на Столична община. От 07.00 часа до приключване на мероприятието на 14 декември се забранява престоят и паркирането на пътни превозни средства, с изключение на автомобилите превозващи участниците в делегацията на северната дъга на пл. „Св. Александър Невски“ между ул. „Оборище“ и ул. „11-ти август“. \r\nОт 10.15 часа до приключване на мероприятието на 14 декември се забранява влизането на превозни средства по ул. „Оборище“ между ул. „Г.С. Раковски“ и ул. „11-ти август“, само по преценка на отдел „Пътна полиция“ при СДВР.", "date": "2017.12.08", "title": "София: Въвежда се временна организация на движението за посещение на делегация от Черна гора"}
{"url": "http://www.focus-news.net/news/2017/12/08/2465469/reks-tilarsan-kam-sauditska-arabiya-deystvayte-po-vnimatelno-v-blizkiya-iztok.html", "text": "Държавният секретар на САЩ Рекс Тилърсън посъветва Саудитска Арабия да бъде „по-внимателна“ що се отнася до действия в Близкия изток, предава Reuters. \r\n„Моите уважения към Саудитска Арабия, но с оглед на действията (на Рияд, б.р.) спрямо Катар, развитието на войната в Йемен и ситуацията около Ливан, бихме ги посъветвали да бъдат по-премерени и внимателни в тези действия за да вземат под внимание всички възможни последствия“, заяви Тилърсън по време пресконференция в Париж, дадена съвместно с първия дипломат на Франция. \r\nДумите му идват във време, когато президентът на САЩ Доналд Тръмп, негови съветници и официални саудитски лица определят двустранните отношения между Вашингтон и Рияд като достигнали значително развитие в сравнение с мандата на бившия президент на САЩ Барак Обама.  Цанко Цолов", "date": "2017.12.08", "title": "Рекс Тилърсън към Саудитска Арабия: Действайте по-внимателно в Близкия изток"}
{"url": "http://www.focus-news.net/news/2017/12/08/2465470/prezidentat-rumen-radev-i-detsata-na-balgarskata-koleda-ukrasiha-kolednata-elha-v-prezidentskata-institutsiya.html", "text": "Днес президентът Румен Радев, неговата съпруга Десислава Радева и децата, подпомогнати от благотворителната инициатива „Българската Коледа“, украсиха коледната елха на „Дондуков“ 2, съобщиха от прессекретариата на държавния глава.  \r\n„Коледата ни зарежда с много доброта. Дава ни много вяра и надежда, носи ни мечти. Мечти във всяко едно детско сърце. Най-искрено Ви пожелавам да бъдете здрави и още по-добри, да имате усмивки по лицата си, които да сияят както елхата, която украсихте“, с тези думи държавният глава приветства децата, техните родители и лекарите от детски клиники, които присъстваха на церемонията.  \r\nУчастие в коледното тържество взеха актьорите Юлиан Вергов, Владимир Пенев, Владимир Карамазов, куклената актриса Слава Рачева и малките изпълнители на вокална група \"Бон-Бон\".   \r\nДопълнителна информация за благотворителната инициатива на държавния глава и начините, по които могат да бъдат направени дарения можете да получите на.", "date": "2017.12.08", "title": "Президентът Румен Радев и децата на „Българската Коледа“ украсиха коледната елха в президентската институция"}
{"url": "http://www.focus-news.net/news/2017/12/08/2465471/stara-zagora-s-praznichna-zarya-v-kazanlak-byaha-zapaleni-svetlinite-na-kolednata-elha.html", "text": "С празнична заря в Казанлък бяха запалени светлините на коледната елха, предаде кореспондент на Радио „Фокус“. Щастлива и здрава Коледа, и много положителни изненади пожела на жителите на Казанлък кметът Галина Стоянова. На децата, дошли на площад „Севтополис“, за празника Стоянова пожела здраве и сбъднати желания. Запалването на светлините бе предшествано от коледно карнавално шествие по централните булеварди с участието на деца, ученици и читалищни състави от община Казанлък. Кметът Галина Стоянова и народният представител Борис Кърчев наградиха най-атрактивните герои в шествието – детска градина „Славейче“, Основно училище „Мати Болгария“ и читалището в село Копринка. \r\nСлед като светлините на елхата бяха запалени, бе открита ледената пързалка на площад „Севтополис“.Тя ще работи при същите условия и цени както миналата година - 2 лв. входен билет за една сесия пързаляне и още 2 лв. за наем на кънки, ако желаещите нямат собствени. За начинаещите ще бъдат предлагани за поредна година пингвини тренажори по 2 лв. или помощ от инструктор - 5 лв.\r\nСлавяна ГАЙДАРОВА", "date": "2017.12.08", "title": "Стара Загора: С празнична заря в Казанлък бяха запалени светлините на коледната елха"}
{"url": "http://www.focus-news.net/news/2017/12/08/2465472/telegraph-britanskoto-vanshno-ministerstvo-izdade-predupredi-grazhdanite-si-da-ne-patuvat-v-erusalim-pone-do-sabota.html", "text": "Британското министерство на външните работи предупреди своите гражданите да „избягват всякакви пътувания до Стария град на Ерусалим“ до събота, заради масовите протести в града, пише британският Telegraph. \r\n„След решението на американския президент Доналд Тръмп да признае Ерусалим за столица на Израел, палестинците призоваха за масови протести по Западния бряг и Източен Ерусалим, включително Стария град“, се казва в съобщението. „При създалото се положение Форин офис съветва да се избягват всякакви пътувания към Стария град в Ерусалим до шест часа сутринта в събота“.  Цанко Цолов", "date": "2017.12.08", "title": "Telegraph: Британското външно министерство издаде предупреди гражданите си да не пътуват в Ерусалим поне до събота"}
{"url": "http://www.focus-news.net/news/2017/12/08/2465473/afp-zapochna-izvanredno-zasedanie-na-saveta-za-sigurnost-na-oon-otnosno-erusalim.html", "text": "Съвета за Сигурност на ООН започна извънредно заседание в петък, на което ще бъде обсъдена създалата се в Ерусалим ситуация, след като американският президент Доналд Тръмп призна града за столица на Израел, предава AFP. Агенция „Фокус“ припомня, че държавният глава на САЩ наруши десетилетна политика на Вашингтон и призна Ерусалим за израелска столица по време на свое обръщенеи в сряда. Решението му предизвика остра международна реакция, най-вече от арабските страни и Палестинската автономия, която също иска града за своя столица. От своя страна премиерът на Израел Бенямин Нетаняху приветства действието, което бе част от предизборната политика на Тръмп. Цанко Цолов", "date": "2017.12.08", "title": "AFP: Започна извънредно заседание на Съвета за Сигурност на ООН относно Ерусалим"}
{"url": "http://www.focus-news.net/news/2017/12/08/2465474/nimh-utre-shte-bade-oblachno-s-maksimalni-temperaturi-mezhdu-10-i-15.html", "text": "През нощта над страната ще бъде предимно ясно, над много райони с разкъсана висока облачност. Ще бъде почти тихо и сутринта на места в низините ще се образува мъгла. Минимални температури между минус 3° и 2°, в отделни котловини на Западна България до минус 5°, а по морския бряг по-високи – до 7-8°, в София – около минус 3°. Утре ще се усили южният вятър, по-чувствително в Източна България и северно от планините. Облачността ще започне да се увеличава, отначало средна и висока, до вечерта в Западна България ще се вплътни. Максимални температури между 10° и 15°, в западните райони на Дунавската равнина и Горнотракийската низина, където ще остане почти тихо, по-ниски – 7°-10°, в София около 11°. Атмосферното налягане ще продължи да се понижава и ще стане значително по-ниско от средното за месеца. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nПрез нощта срещу неделя от запад на изток ще има валежи от дъжд, но с ориентиране на вятъра от северозапад ще започне да нахлува студен въздух и по високите полета на Западна България и Предбалкана дъждът ще премине в сняг.\r\nНад Черноморието ще бъде предимно слънчево. Сутринта на места ще има мъгла, а през деня ще се появи разкъсана висока облачност. Ще духа умерен, а след обяд  и силен южен вятър. Максимални температури на въздуха: 12-15°. Температурата на морската вода е 10-11°. Вълнението на морето ще бъде 2-3 бала. В планините ще бъде предимно слънчево с разкъсана предимно висока облачност. Ще духа силен и бурен югозападен вятър. Топло за декември с максимална температура на височина 1200 метра около 7°, а на 2000 метра – 0-1°.\r\nВ неделя ще бъде доста ветровито и студено, но валежите бързо ще спрат, от запад и облачността ще се разкъсва и намалява и до вечерта в по-голямата част от страната ще се изясни. Към вечерта и вятърът ще отслабне. В понеделник и вторник ще бъде предимно слънчево. Вятърът ще се ориентира от югозапад, ще бъде умерен, в Източна България и силен; бързо ще се затопли.", "date": "2017.12.08", "title": "НИМХ: Утре ще бъде облачно с максимални температури между 10° и 15°"}
{"url": "http://www.focus-news.net/news/2017/12/08/2465475/ministar-nikolina-angelkova-rabotna-grupa-kam-ministerstvoto-zapochva-podgotovkata-na-balneo-i-spa-destinatsii.html", "text": "Създава се тематична работна група, която ще подготви балнео- и СПА дестинации. Това обяви министърът на туризма Николина Ангелкова на работна среща с представители на СПА индустрията, съобщиха от пресцентъра на министерството. На срещата присъстваха председателят на Българския съюз по балнеология и СПА туризъм Стефан Шарлопов, кметът на Кюстендил Петър Паунов, представители на Националната асоциация по СПА и уелнес туризъм, Сдружение „Туризъм“, Асоциация по физикална медицина и рехабилитация, Българска асоциация по геомедицина, на местната власт и хотелиери. Министър Ангелкова и екипът й представиха идейния проект за СПА дестинации, който включва 7 направления, обхващащи цялата страна. \r\nС цел ангажиране на широк кръг от заинтересовани страни за разработването на дестинациите са поискани становища от 50 общини, които са база за създаване на дестинациите.  \r\nСтефан Шарлопов поздрави министерството за работата по проекта, която е извършена в кратки срокове. И коментира, че бизнесът  очаква да бъдат създадени такива дестинации.\r\nПредстои предложенията на ведомството да се обсъдят в работната група. След това те ще бъдат представени на обществени дискусии по региони, в които ще участват бизнесът и местните власти. \r\nПлановете са през лятото проектът да бъде финализиран и след това да започне реклама за разработените дестинации, каза министър Ангелкова. След завършването им те ще бъдат дигитализирани и качени на сайта на министерството и в платформата iLoveBulgaria. Със СПА дестинациите ще бъдат подпомогнати браншът и общините да популяризират огромното богатство от минерални води, с което България разполага. С този проект надграждаме вече разработените културно-исторически дестинации, коментира министър Ангелкова. Тя съобщи пред участниците, че СПА дестинациите ще бъдат представени на български и чуждестранни инвеститори, и отбеляза, че интересът в чужбина към СПА туризма на България е голям. Министърът запозна представителите на СПА индустрията и със заявения интерес на домакините в Саудитска Арабия не само към инвестиции в петзвездни хотели у нас, но и във вложения в СПА проекти. „Благодарим Ви, г-жо министър, тази инициатива е много важна за бранша и твърдо Ви подкрепяме”, обобщи срещата доц. Йордан Йорданов, зам.-председател на Сдружение „Туризъм“, от името на колегите си.", "date": "2017.12.08", "title": "Министър Николина Ангелкова: Работна група към министерството започва подготовката на балнео- и СПА дестинации"}
{"url": "http://www.focus-news.net/news/2017/12/08/2465476/the-hill-donald-tramp-vavede-izvanredno-polozhenie-v-kaliforniya-zaradi-bushuvashtite-pozhari.html", "text": "Американският президент Доналд Тръмп въведе извънредно положение в Калифорния, заради бушуващите в щата пожари, съобщава The Hill. Това става ден след като губернаторът Джери Браун изпрати официално писмо до държавния глава с подобно искане. \r\nОт началото на тази седмица градовете Лос Анджелис, Сан Диего и Вентура се борят с набиращите сила стихии, избухнали най-вече заради наличието на топли и сухи ветрове. По данни на изданието, десетки сгради са унищожени от огъня. \r\nЗаповедта на Тръмп ще даде право на Федералната служба за справяне с бедствията да се намеси и окаже помощ на щатските пожарникари. \r\nПрез октомври Калифорния също бе засегната от пожари, бушуващи в продължение на седмици, вследствие на които бяха нанесени огромни финансови щети а 44 души загинаха.  Цанко Цолов", "date": "2017.12.08", "title": "The Hill: Доналд Тръмп въведе извънредно положение в Калифорния заради бушуващите пожари"}
{"url": "http://www.focus-news.net/news/2017/12/08/2465477/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението във връзка със заснемане на филм, съобщиха от пресцентъра на Столична община. Във връзка със заснемане на филм се забранява престоят и паркирането от 08.30 до 19.30 часа на 11 декември и от 08.30 до 19.30 часа на 12 декември:\r\n- на ул. „Анджело Ронкали” между бул. „Евлоги и Христо Георгиеви” и ул. „Проф. Асен Златаров”; \r\n- на ул. „ Проф. Асен Златаров” между бул. „Янко Сакъзов” и  ул. „Оборище”; \r\n- на ул. „Оборище” между бул. „Евлоги и Христо Георгиеви” и ул. „Проф. Асен Златаров”.", "date": "2017.12.08", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2017/12/08/2465478/afp-antoniu-guterish-potvardi-informatsiya-za-zaginali-mirotvortsi-na-oon-v-demokratichna-republika-kongo.html", "text": "Генералният секретар на ООН Антониу Гутериш потвърди информацията относно загиналите в Демократична република Конго миротворци на организацията, предава AFP. \r\nТой съобщи за 12 загинали и 40 ранени, четирима от които се намират в тежко състояние. Данните влизат в противоречие с дадена от официално лице от правителството на републиката информация, според която загиналите са 14. \r\nГутериш разкри, че нападението е станало късно вечерта в четвъртък, а организаторът е неизвестен. Генералният секретар призова властите са разследват случая и подведат под отговорност виновните. Всички загинали миротворци са от Танзация, разкри още Гутериш, като редом с тях са били убити и петима войници от местната армия. \r\nНа мястото на произшествието вече са пристигнали подкрепления.   Цанко Цолов", "date": "2017.12.08", "title": "AFP: Антониу Гутериш потвърди информация за загинали миротворци на ООН в Демократична република Конго"}
{"url": "http://www.focus-news.net/news/2017/12/08/2465479/burgas-broeni-dni-ostavat-do-finala-na-traditsionniya-obshtinski-konkurs-da-ukrasim-burgas.html", "text": "Броени дни остават до финала на традиционния общински конкурс „Да украсим Бургас“. Крайният срок е 15 декември. Това съобщиха от пресцентъра на Община Бургас.\r\nХората могат да участват в него като изпратят атрактивна и впечатляваща коледна украса на външни фасади на офиси, магазини, блокове и обществени сгради.\r\nВаучери за посещение на остров Света Анастасия и археологически  комплекс Акве Калиде през новата 2018 година са само част от интригуващите награди, които очакват финалистите в  конкурса „Да украсим Бургас“. За класираните на призови места ще има и ръчно изработени сувенири от Общинско предприятие „Морски знаци“ и новият луксозен календар на Община Бургас за 2018-та. Целта на конкурса е да поощри инициативността на всеки бургазлия, който лично допринася за общото настроение по празниците.\r\nВ „Да украсим Бургас“ могат да се включат жилищни блокове, институции, болнични заведения, частни домове, офиси, търговски обекти, образователни заведения и др. Участието е лесно и включва само две стъпки – трябва да направите снимки на украсеното място и да изпратите кадрите на е-мейл: media@burgas.bg.\r\nТрябва да се запишат име, телефон за връзка и точен адрес. Предложенията се очакват до 15-ти декември /петък/.\r\nСлед събиране на всички предложения в определения срок, комисия ще разгледа, оцени и класира най-добрите коледни украси в града.", "date": "2017.12.08", "title": "Бургас: Броени дни остават до финала на традиционния общински конкурс „Да украсим Бургас“"}
{"url": "http://www.focus-news.net/news/2017/12/08/2465480/balgariya-v-podkrepa-na-regionalnoto-satrudnichestvo-na-balkanite-sreshtata-v-sofiya-prez-prizmata-na-balkanskite-medii-agentsiya-fokus.html", "text": "Форумът \"Засилване на регионалната интеграция в контекста на 25+ години партньорство на България и Световната банка\" постави началото на инициатива в подкрепа на засилването на сътрудничеството между държавите от Балканския полуостров. Срещата на високо равнище, проведена на 7 декември, събра в София държавния глава на Косово Хашим Тачи, президента на Черна Гора Филип Вуканович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателя и министър на външната търговия и икономически отношения на Босна и Херцеговина Мирко Шарович. Във форума участва и комисарят за европейската политика за съседство и преговори за разширяване Йоханес Хан. Домакин на събитието бе българският премиер Бойко Борисов, а откриването му бе направено от изпълнителния директор на Световната банка - Кристалина Георгиева.\r\nВъв фокуса на дебатите между лидерите на Западните Балкани бяха възможностите за засилване на европейската интеграция в региона и реализацията на общи инфраструктурни проекти - един от приоритетите на Българското председателство на Съвета на Европейския съюз, което страната ни поема от 1 януари 2018 г. \r\nВ рамките на събитието, Кристалина Георгиева обяви, че Световната банка има готовност да финансира проект за търговия и транспорт в региона на Западните Балкани със сума в размер на до 200 млн. долара. Съгласно думите й, по този начин ще бъде допринесено за по-добрите икономически връзки, за разкриването на повече работни места и повишаването на стандарта на живот в региона. Срещата, проведена по инициатива на България, получи широк отзвук в балканските медии, като акцентът на средствата за масова информация във всяка една държава падна върху значението, което форумът има за нея и за европейската й интеграция. Положителната роля на България в този процес не е пренебрегнат в коментарите. \r\nДен след провеждане на форума, медиите в югозападната ни съседка Македония продължават да обръщат внимание на темата за регионалната среща в София. \"Македония може да бъде транспортен център на Балканите\" е заглавието, с което скопските телевизионни канали A1 On, \"Канал 5\", \"Алсат-М\" и електронната медия \"24 Вести\" съобщават за инициативата, чието начало бе поставено в рамките на конференцията в българската столица.\r\nМакедония има желание да участва във всички регионални проекти и може да бъде транспортен център на Балканите, защото през територията й преминават две важни артерии - Паневропейските транспортни коридори 8 и 10, цитира \"Алсат-М\" думите на македонския премиер Зоран Заев. Телевизията обръща внимание на очакванията на Скопие, че сътрудничеството в региона и неговото приближаване към ЕС ще се засили в периода на предстоящото председателство на България на Съвета на ЕС.\r\nПо повод събитието в София, телевизия \"Телма\" отбелязва, че \"страните от Западните Балкани имат големи очаквания от България като страна, която от януари поема кормилото на ЕС\". Медията припомня, че Македония се надява да започне преговорния процес за членство в Общността и конкретни проекти, които ще допринесат за икономическото развитие на страната. \"Телма\" не пропуска и призивите на българския премиер Бойко Борисов за повече сътрудничество между балканските страни с цел приближаването им към ЕС. \r\n\"Лидерите убеждават ЕС, че Балканите не носят проблеми, само просперитет\". Под това заглавие електронното издание \"Локално\" публикува статия за конференцията в София, като обръща внимание на думите на Борисов, който определи македонския си колега Зоран Заев като \"Макрон на Балканите\". \r\nИзданието акцентира върху призивите на българския премиер за засилване на сътрудничеството между държавите от региона. \"На Балканите всички трябва да сме като пръстите на ръцете. Всеки един е важен, а не кой колко е голям. Трябва да сме заедно. Тогава всички - и европейските колеги, ще си кажат: тези хора не са буре барут\", цитира медията думите на Борисов. \r\nРедакцията насочва вниманието и към коментарите на българския премиер, че някои страни на Балканите трябва да бъдат подпомогнати  - \"Сърбия, Косово, Албания, Босна и Херцеговина. Не можем да оставим празно място\".\r\n\"Имаме рядка възможност с мъдрост да убедим колегите си в Брюксел, че не носим проблеми, а просперитет\", цитира изданието изказването на министър-председателя на България. \r\n\"Локално\" привежда и кратки извадки от изказванията на останалите участници в конференцията.Радио \"Свободна Европа\" и МРТ поставят акцент в заглавието на средствата, които Световната банка ще отпусне за развитието на регионални проекти. МРТ обаче предупреждава: \"Въпреки усилията на страните от Западните Балкани, прогнозите на Световната банка не са розови. Според оценките, с текущия темп на икономически растеж на региона, ще отнеме шест десетилетия, преди държавите да достигнат нивата на ЕС. Евентуален ръст от над 5% може да съкрати този срок до 20 г.\".\r\nПроведената по инициатива на България конференции е отразена още от \"Сител\", ТВ Нова, \"Нова Македония\", \"Стандард\", \"ТВ 21\", \"Плюс Инфо\", \"Слободен печат\", МКД и редица други.\r\nВ Сърбия, която често е призовавана - както от страна на медии, така и на политици зад граница, да демонстрира ясен стремеж за членство в ЕС, средствата за масова информация акцентират върху уверенията, които премиерът Ана Бърнабич даде в София. В тази връзка белградската компания, включваща национални радио, телевизия и уебсайт - B92, пише: \"Бърнабич повтори: Пълноправното членство на Сърбия в приоритет на ЕС за външната политика на страната\".\r\nМедията подчертава думите на сръбския министър-председател, която поясни, че Сърбия, в допълнение към политиката на европейската интеграция, отдава също толкова голямо значение и на процесите на регионално сътрудничество и помирение.\r\nВ рамките на посещението си в София Бърнабич е изказала на България благодарност за подкрепата й за процеса на евроинтеграция на Сърбия и за продължаващите усилия на София да продължи политиката на разширяване на ЕС.\r\nБелградското издание Politica и агенция Beta обръщат внимание на думите на Бърнабич, съгласно които напредъкът в евроинтеграцията на региона не може да бъде постигнат без стабилност на Балканите. \r\nСръбският премиер отбелязва, че посещението по-рано тази година на българския вицепремиер и министър на външните работи Екатерина Захариева в Белград като първата дестинация в подготовката за поемане на председателството на ЕС е било много важно за насърчаване на значението на разширяването на ЕС към Западните Балкани. Бърнабич допълва, че Сърбия се интересува от по-нататъшно насърчаване на търговията и сътрудничество, както и от изпълнението на съвместни проекти в областта на инфраструктурата и енергетиката.\r\nИзданието Blic привежда информация за разговорите в София за транспортните връзки и конкретно за магистралата Ниш-София. Вестникът не пропуска да цитира Бърнабич за отношенията между София и Белград. \"Има голямо приятелство между България и Сърбия. Говорихме за българското председателство на (Съвета на) ЕС и за подкрепата, която дават на Сърбия и на Западните Балкани в процеса за присъединяването им към Общността. Надявам се, че 2018 г. ще бъде много по-успешна по отношение на европейската интеграция за целия регион\". \r\nБърнабич коментира, че организираната в София конференция е \"една от многото регионални срещи\", което само по себе си говори за засилването на сътрудничеството между държавите от региона. \r\n\"Добре е, че имах възможността да се видя тук с някои други регионални лидери и да говоря за нашата взаимна връзка, доверие и сътрудничество\", привежда изданието думите на сръбския премиер. \r\nЗа конференцията в София пишат още Danas, Kurir, ALO, Telegraf.\r\nВ Албания и Косово, които също бяха представени на форума, организиран по инициатива на България, медиите не пропуснаха да отбележат събитието. Koha предаде: \"(Хашим) Тачи се срещна с българския премиер, търсейки сътрудничество за ЕС\". Медията обръща внимание на срещата между косовския президент и премиера на България Бойко Борисов, като привежда думите на Тачи, според когото регионалното сътрудничество ще ускори процеса на присъединяване на всички балкански държави към ЕС. \r\n\"Страните от Западните Балкани трябва да влязат в ЕС заедно, в блок, за да бъде осигурен дългосрочен мир и сътрудничество в региона\", предава Flaka думите на държавния глава на най-младата държава в региона - Косово. Тачи подчерта, че всички страни от Западните Балкани трябва да имат ясна европейска перспектива, а Брюксел - геостратегически подход към региона.\r\nАлбанският телевизионен канал Top Channel обръща внимание на резултатите от конференцията в София, като акцентира върху решението на Световната банка да отпусне средства под формата на заем за развитието на съвместни проекти между страните от Балканите. SOT на свой ред извежда в заглавие призива на албанския премиер Еди Рама за започване на преговорния процес за членство в ЕС. Медията цитира министър-председателя на Албания, който в рамките на участието си във форума в българската столица коментира, че страната му е положила усилия да ускори присъединителния процес и бе категоричен, че е \"дошло времето за по-голяма яснота от страна на ЕС\" по този въпрос. \r\nSOT обръща внимание и на факта, че Еди Рама не е пропуснал да благодари на българския си колега за помощта, която София е оказала на родината му за справяне с тежките наводнения в страната. Тереза Герова", "date": "2017.12.08", "title": "България в подкрепа на регионалното сътрудничество на Балканите - срещата в София през призмата на балканските медии (Агенция \"Фокус\")"}
{"url": "http://www.focus-news.net/news/2017/12/08/2465481/prof-mihail-konstantinov-analizator-vavezhdaneto-na-elektronno-glasuvane-e-mnogo-opasno-prizovavam-da-se-otlozhi.html", "text": "Масовото въвеждане на електронно гласуване в реални избори в момента е много опасно. Това каза за Радио „Фокус“ политическият анализатор Михаил Константинов във връзка с експерименталното електронно гласуване, което ще се проведе у нас на 11 и 12 декември и предстоящото му официално въвеждане догодина. По думите на проф. Константинов при експеримента нищо страшно няма да стане, защото няма да има истински избори, а ще се демонстрира, че може да се получи подобен вид комуникация. Професор Константинов припомни, че всички високотехнологични държави са се отказали от подобно гласуване. Машинно гласуване има само в страни с много неграмотни избиратели като Индия, Мексико, Бразилия и Венецуела. „Тези машини, ако бъдат закупени, ще струват 40-50 млн., но после ще бъдат откраднати и ще се наложи купуването на нови. Цената на един глас ще достигне 200-250 лв. Освен това не може да се осигури 100% гласуване у нас и в чужбина“, коментира проф. Константинов. Той допълни, че електронното гласуване е несигурно, колкото електронното банкиране, заради пробивът в смарткартите, тъй като има възможност за тотално хакване на гласовете, както се източват банковите сметки. Пример за подобен случай е Естония, където се гласуваше със смарткарти. Проф. Михаил Константинов призова народните представители да отложат с решение въвеждането на електронното гласуване поне за срок от три години.", "date": "2017.12.08", "title": "Проф. Михаил Константинов, анализатор: Въвеждането на електронно гласуване е много опасно, призовавам да се отложи"}
{"url": "http://www.focus-news.net/news/2017/12/08/2465482/predstoyashti-sabitiya-za-9-dekemvri-agentsiya-fokus.html", "text": "***\r\nОт 09.00 до 17.00 часа в  Интер Експо Център ще се състои  конференция „Приобщаващо образование 2017 - Партньори на приобщаването в общността“.\r\n***\r\nОт 11.00 часа в Централен Военен Клуб ще бъде открита двудневна международна научна конференция на тема „България между Западните Балкани и Черно море – история, геополитика, минало и перспективи“.\r\n***\r\nОт 11.00 часа пред Народното събрание ще се състои протест под надслов „Не! На мораториума върху лекарствата и новите терапии“. \r\n***\r\nВ 12.45 часа на площад „Народно събрание“ ще се проведе официална церемония по поднасяне на венци и цветя пред паметника на Цар Александър II, Събитието, посветено на 140-та годишнина от Плевенската епопея. \r\n***\r\nОт 18.00 до 19.30 часа пред Китайското посолство с бдение със свещи и мирен протест ще бъде отбелязан Международният ден за човешки права практикуващи китайската система за самоусъвършенстване Фалун Дафа.\r\n***\r\nОт 19.00 часа в Камерна зала „България“ ще бъдат представени последните опуси на Панчо Владигеров.\r\n***\r\nОт 19.30 часа в Народен театър „Иван Вазов“ ще се състои официално представяне на автобиографичната книга на Стефан Данаилов „Романът на моя живот“ със съавтор Георги Тошев.\r\n***\r\nОт 11.00 часа в Младежки дом, Общински куклен театър – Благоевград ще представи постановката „Виж колко е просто“.\r\n***\r\nОт 19.00 часа в зала „Яворов“, Биг Бенд- Благоевград ще зарадва жители и гости с традиционен коледен концерт.  \r\n***\r\nОт 18.00 часа в атриума на Бургаски свободен университет ще се състои голям хоров концерт под наслов „Гласове\", посветен на Световния ден на хоровото изкуство.\r\n*** \r\nОт 10.00 часа във фоайето на ІІІ етаж на Община Велико Търново ще се проведе детска работилница за изработване на коледна украса и подаръци. \r\n*** \r\nОт 11.00 часа в салона на НЧ „Искра“, на сцената на Театър „Весел“ ще бъде  представен детски куклен спектакъл, представен от ДКТ – Русе „Коледни снежинки“.\r\n*** \r\nОт 11.30 часа на коледния базар в парк „Марно поле“ ще се проведе Детско шоу с Мистър Ник. \r\n*** \r\nОт 12.00 часа на коледния базар в парк „Марно поле“ ще се състои концерт на ученици от музикално студио „Елита“. \r\n*** \r\nОт 18.00 часа на коледния базар в парк „Марно поле“ ще се проведе Празнична хоротека. \r\n***\r\nОт 10.00 часа в детски отдел на РБ „Христо Ботев“ ще се състои Коледна работилница. \r\n***\r\nОт 11.00 часа в комплекс „Орфей“, където е седалището на ПП ГЕРБ, евродепутатът Асим Адемов от групата на ЕНП/ ГЕРБ ще открие информационен офис.\r\n***\r\nВ 12.00 часа пред сградата на читалище „Виделина“ в Пазарджик ще бъде открит монумент, по повод 155 години от основаването му. \r\n***\r\nОт 10.00 до 15.00 часа в Общински младежки дом – Перник ще се състои Детски базар – от родители за родители.\r\n***\r\nОт 11.00 часа в културен център „Бялата къща“ ще се открие Коледна работилница „Пътуваща картичка на надеждата“.\r\n***\r\nОт 17.30 часа в зала „Русе“ ще се състои традиционното „Коледно надиграване“.\r\n***\r\nОт 18.30 часа в с. Калояновец ще се състои празник на рибата. \r\n***\r\nОт 19.00 часа в Оперен театър ще бъде представена Деветата симфония на Лудвиг Ван Бетовен.", "date": "2017.12.08", "title": "Предстоящи събития за 9 декември (Агенция „Фокус“)"}
{"url": "http://www.focus-news.net/news/2017/12/08/2465483/kmetat-na-sofiya-yordanka-fandakova-podkrepyame-otgovorniya-biznes-koyto-izpolzva-inovativni-i-zeleni-resheniya.html", "text": "Днес все по-често говорим за чистотата на въздуха. Мерките, които трябва да приложим, зависят от всички нас – институциите, бизнеса, гражданите, от усилията на всеки човек и от промяна на навиците и нагласата на хората. Ето защо подкрепяме отговорния бизнес, който има отношение към развитието на зелени политики. Приоритетите ни за работа във всички сектори са за развитие на София като зелен и иновативен град. Обединяваме всичките си цели в тази стратегическа визия за София. Това каза по време на годишната среща с представители на Българския икономически форум кметът на София Йорданка Фандъкова, съобщиха от пресцентъра на Столична община. В срещата участваха зам.-кметът Евгени Крусев и изпълнителният директор на Столичната агенцията за инвестиции и приватизация Владимир Данаилов.   \r\nПо думите на Фандъкова развитието на София през последните години, е резултат на активното и усилено темпо на работа. София привлича все повече чуждестранни инвеститори. Според столичния кмет една от причините е възможността за намиране на висококвалифицирани кадри, както и инвестициите, които държавата и Общината правят в публичната инфраструктура и в създаването на добра дигитална инфраструктура. Столичната община е една от най-големите възложители на публична инфраструктура, припомни още Фандъкова. \r\n„Международната рейтингова агенция \"Стандард енд Пуърс\" повиши дългосрочния кредитен рейтинг на София от ВВ+ на ВВВ- със стабилна перспектива. Така той вече влиза в групата на „инвестиционните рейтинги“, отбеляза Фандъкова. Това означава, че София става още по-привлекателно място за насочване на инвестиции. Добрият рейтинг е не само полезен ориентир за чуждестранните инвеститори, а и за самата община и нейните граждани, защото помага за привличане на финансов ресурс за реализиране на капиталовата програма на столицата. \r\nСофия продължава да бъде най-голямата областна икономика в страната. В столицата се произвежда около 40% от брутния вътрешен продукт на България. Приносът на Столична община към националната икономика се увеличава с умерен, но стабилен темп през последните години, което отразява продължаващата концентрация на икономическа активност в столицата, припомни столичният кмет. Към края на 2015 г. столицата е привлякла 52% или над 12 млрд. евро чужди инвестиции или над 9 000 евро на човек от населението, което е около три пъти повече от средната стойност за страната. София се отличава и с добро усвояване на европейски средства, което е основен източник на публични инвестиции. До края на септември 2017 г. столицата е усвоила 3,5 млрд. лева, посочи Фандъкова. Най-големият бенефициент е общинското дружество Метрополитен, което стопанисва столичното метро. В София е регистриран най-високият коефициент на заетост в България сред населението в трудоспособна възраст през 2016 г. – 72.5%, като достига до 89.9% във възрастовата група между 35 и 44 години. Фандъкова посочи още, че се подобрява образователната структура на заетите. Наблюдава се сериозен ръст на работните места в ИТ индустрията и професионалните дейности, което е следствие от бума на тези сектори през последните години. Секторът на информационните технологии е една от най-бързо развиващите се индустрии в Столична община. Делът на сектора в столичната икономика се увеличава от 3,8% до 5,7% от общия обем на произведената продукция и до почти 50% от по-широкия отрасъл на информационно-комуникационните технологии.\r\nПо време на срещата си с представителите на Българския икономически форум столичният кмет Йорданка Фандъкова представи основните приоритети в проекта за бюджет за 2018 година, както и инвестиционна програма. Планираме да инвестираме над 103 милиона лева в реконструкции на улици и булеварди, изграждане и ремонт на улици в кварталите, за цялостни ремонти на трамвайни трасета и мостови съоръжения. „Един от най-трудните за изпълнение проекти през следващата година е ремонтът на ул. „Граф Игнатиев“, посочи Фандъкова. Очакваме заедно с държавата да започнем разширението на Околовръстен път от „Младост“ 4 до АМ „Тракия“. Проектът е готов и предаден в Агенция „Пътна инфраструктура“. Продължаваме разширението на третата линия на метрото, като до края на 2019 г., ще бъдат готови още 12 километра метро, свързващо кварталите „Левски“ и Горна баня при Околовръстното с центъра на града. Планираме изграждане на нови детски градини и разширения на училища, възстановяване на Западен парк, изграждане на парк „Въртопо“ и ремонт на Зоологическата градина, посочи още столичния кмет Фандъкова.", "date": "2017.12.08", "title": "Кметът на София Йорданка Фандъкова: Подкрепяме отговорния бизнес, който използва иновативни и зелени решения"}
{"url": "http://www.focus-news.net/news/2017/12/08/2465484/postoyanniyat-predstavitel-na-sasht-v-oon-vashington-ostava-angazhiran-kam-zapazvaneto-na-mira-v-blizkiya-iztok.html", "text": "Постоянният представител на САЩ в ООН Ники Хейли, заяви, че Вашингтон остава ангажиран към запазването на мира в Близкия изток, въпреки решението на американския президент да признае Ерусалим за столица на Израел в сряда, предава AFP. Изявлението ѝ е направено по време на извънредната среща на Съвета за сигурност на ООН, където ще бъде обсъдено решението на Тръмп, предизвикало остра международна реакция най-вече от арабските страни, както и сблъсъци между палестинци и израелската армия по Ивицата Газа и в Ерусалим. \r\n„Нека отново да ви уверя, че президентът и неговата администрация остават ангажирани към мирния процес“ в региона, подчерта Хейли. Тя заяви пред Съвета, че с действията си Тръмп просто е признал реалността, съществувала в последните две десетилетия. \r\n„Разбирам тревогите на членовете, свикали тази среща“, каза още постоянният американски представител, като добави, че „промяната е трудна“.  Цанко Цолов", "date": "2017.12.08", "title": "Постоянният представител на САЩ в ООН: Вашингтон остава ангажиран към запазването на мира в Близкия изток"}
{"url": "http://www.focus-news.net/news/2017/12/08/2465485/mz-nalaganeto-na-veto-varhu-byudzheta-na-nzok-oznachava-nevazmozhnost-da-se-polzvat-predimstvata-predostaveni-ot-noviya-po-golyam-byudzhet-za-zdraveopazvane.html", "text": "Налагането на вето върху бюджета на НЗОК означава връщане в изходна позиция и абсолютна невъзможност да се ползват предимствата, предоставени от новия по-голям бюджет за здравеопазване. Това се посочва в позиция на Министерството на здравеопазването относно обявеното от Президента на Република България вето върху параграф 6 от Закона за бюджета на НЗОК за 2017 г. Позицията на министерството е следната:", "date": "2017.12.08", "title": "МЗ: Налагането на вето върху бюджета на НЗОК означава невъзможност да се ползват предимствата, предоставени от новия по-голям бюджет за здравеопазване"}
{"url": "http://www.focus-news.net/news/2017/12/08/2465486/asahi-shimbun-trima-ubiti-sled-napadenie-s-mech-v-yaponski-shintoistki-hram.html", "text": "Горчива вражда между роднини е причината за смъртта на трима души в японски шинтоистки храм, коментира местното издание Asahi Shimbun. \r\nГлавният духовник в храма, 58-годишната Нагако Томиока е била нападната и убита със средновековен самурайки меч, познат като катана, от своя по-млад брат Шигената и неговата съпруга. Според данни на полицията, агресията е предизвикана от факта, че Шигената е бил уволнен като главен духовник и заменен от своята сестра през 2001 г. Впоследствие той многократно е отправял заплахи срещу живота на роднината си. Един от свидетелите на атаката също е бил нападнат, но се е отървал с рана и е настанен в болница в сериозно състояние но без опасност за живота. \r\nСлед като убива сестра си, мъжът отнема живота на съпругата си, която е негов съучастник, преди да се самоубие.  Цанко Цолов", "date": "2017.12.08", "title": "Asahi Shimbun: Трима убити след нападение с меч в японски шинтоистки храм"}
{"url": "http://www.focus-news.net/news/2017/12/08/2465487/sofiya-vavezhda-se-vremenna-organizatsiya-na-dvizhenieto-po-bul-aleksandar-stamboliyski.html", "text": "Въвежда се временна организация на движението по бул. „Александър Стамболийски“, съобщиха от пресцентъра на Столична община. От 8.30 до 17.30 часа на 9 декември се забранява престоят и паркирането на пътни превозни средства по дясната пътна лента от северната страна на пътното платно на бул. „Александър Стамболийски“ между бул. „Княгиня Мария Луиза“ и бул. „Хр. Ботев“. \r\nОт 8.30 до 17.30 часа на 10 декември се забранява престоят и паркирането на превозни средства по дясната пътна лента от южната страна на бул. „Ал. Стамболийски“ между бул. „Кн. Мария Луиза“ и бул. „Хр. Ботев“.", "date": "2017.12.08", "title": "София: Въвежда се временна организация на движението по бул. „Александър Стамболийски“"}
{"url": "http://www.focus-news.net/news/2017/12/08/2465503/burgas-detsa-ot-podgotvitelnite-grupi-iznasyat-koleden-kontsert.html", "text": "Деца от подготвителни групи в детски градини, училища и първи клас ще зарадват гражданите на Бургас с коледно тържество под надслов „Jingle bells“. Това съобщиха от пресцентъра на Община Бургас.\r\nВ коледния поздрав са включени стихове и песни на английски език, научени от децата в часовете по английски език. Занятията са част от иновативната програма на Община Бургас за ранно чуждоезиково обучение. Чрез програмата повече от 5 500 деца изучават английски език.\r\nКонцертът е реализиран по инициатива на ръководствата на ЦПЛР – Бургас и Дома на нефтохимика и ще се състои на 9 декември от 10.30 до 12.00 часа в Дома на нефтохимика.", "date": "2017.12.08", "title": "Бургас: Деца от подготвителните групи изнасят коледен концерт"}
{"url": "http://www.focus-news.net/news/2017/12/08/2465504/predstoyashti-mezhdunarodni-sabitiya-za-9-dekemvri-agentsiya-fokus.html", "text": "Напрежението между Израел и Палестинската автономия остава високо след сблъсъците между палестинци и израелски органи на реда в петък.\r\n*** Американски пожарникари се борят срещу бушуващия в Калифорния огън вече шести ден, след като по-рано президентът на САЩ въведе извънредно положение в щата. \r\n*** Франция се сбогува с починалия по-рано Джони Холидей, рокендрол музикант и актьор. \r\n*** Провежда се 30-то издание на Европейските филмови награди.   \r\n***", "date": "2017.12.08", "title": "Предстоящи международни събития за 9 декември (Агенция „Фокус“)"}
{"url": "http://www.focus-news.net/news/2017/12/08/2465505/dimitar-panteleev-op-gradska-mobilnost-sliven-pri-plashtane-sas-sms-za-sinyata-zona-zadalzhitelno-tryabva-da-se-proveri-otgovorat-ot-mobilniya-operator.html", "text": "При изпращане на SMS на кратък номер 1344 за престой в \"Синята зона\" задължително трябва да се провери отговорът от мобилния оператор, припомни Димитър Пантелеев – директор на ОП „Градска мобилност“-Сливен. Това съобщиха от Община Сливен.\r\n„Имаме случаи, в които мобилният оператор връща отговор, че има технически проблем и не може да таксува своите абонати“, каза Пантелеев.\r\nВ този случай клиентите не са таксувани и трябва да заплатят престоя си в синята зона чрез някой от другите варианти – билет от паркоавтомат, талони за предплатено паркиране или директно на служител от ОП „Градска мобилност“.\r\n„Техническите проблеми при невъзможността за заплащане чрез SMS са изцяло на мобилните оператори. Системата за таксуване чрез SMS е разработена от тях, а те изпращат информация към ОП „Градска мобилност“ само на успешно таксуваните съобщения“, каза в допълнение Димитър Пантелеев.\r\nТой припомни правилата за заплащане в \"Синя зона\" чрез SMS, публикувани в сайта на Общината:", "date": "2017.12.08", "title": "Димитър Пантелеев, ОП „Градска мобилност“ – Сливен: При плащане със SMS за \"Синята зона\" задължително трябва да се провери отговорът от мобилния оператор"}
{"url": "http://www.focus-news.net/news/2017/12/08/2465506/byudzhetat-na-stolichna-obshtina-za-2018-g-e-s-okolo-105-mln-lv-poveche-ot-tazgodishniya-ne-se-predvizhda-uvelichenie-na-mestnite-danatsi-i-taksi-obzor.html", "text": "Бюджетът на Столична община за 2018 г. е 1,433 млрд. лв., което е със около 105 млн. лв. повече в сравнение с миналата година. Не се предвижда увеличение на местните данъци и такси. Това стана ясно на пресконференция на кмета Йорданка Фандъкова, която представи проектобюджета на Столична община за следващата година. Увеличения на средствата има във всички сектори, като се очаква вдигане на заплатите на учители, лекари и социални работници. Догодина 13,2 млн. лв. ще бъдат заложени за изграждане на детски градини. Три ще бъдат завършени и ще започне изграждането на други 8. Общината продължава дейностите по разширяване и на училища, като в тази посока се подготвя цялостна програма. Заложено е разширяване на Първа английска и Девета френска гимназия, както и дейности по спортната зала на 149-то училище в кв. „Овча купел”. \r\nСериозни средствата, които залага Общината за инвестиционната си програма и това са близо 493 млн. лв. Най-големият обект за догодина ще бъде строителството на метрото. Планирани са инвестиции за над 327 млн. лв. в изграждането на третата линия, като от тях над 16,5 млн. лв. са от Общината.   \r\nНад 103 млн. лв. ще бъдат инвестирани в ремонти на улици и булеварди, мостови съоръжения, трамвайни линии. Основен приоритет на Столична община са инвестициите в поддръжка, изграждане и ремонт на улици и булеварди във всички квартали. Всички районни кметове имат ангажимента да посочат тези пътни участъци, по които най-бързо трябва да започнат ремонтни дейности. \r\n1,2 млн. лв. са планирани в бюджета на Общината за 2018 г. за изграждане на локалната улична мрежа на Северната скоростна тангента при приключване на отчуждителните процедури, които се обжалват от собственици на имоти. Започва първият етап от изграждането на Източната тангента от бул. „Ботевградско шосе”. Продължава ремонтът на мостови съоръжения, като са отделени 4 млн. лв. Планира се да започне ремонтът на ул. „Граф Игнатиев” и пл. „Славейков”, като заложените средства в бюджета са близо 13,4 млн. лв. \r\nБлизо 6,4 млн. лв. ще бъдат инвестирани в изцяло ново трамвайно трасе по ул. „Граф Игнатиев”, което ще бъде изпълнено по нова технология. Очаква се догодина да започне друг голям проект – цялостна реконструкция на трамвайното трасе по бул. „Цар Борис III”. Дейностите по реконструкция две трамвайни трасета по ул. „Каменоделска” и в участък от бул. „България” трябва да започне догодина. Инвестициите за трамвайните трасета са в размер на 37,5 млн. лв. \r\nЦелият проектобюджет за 2018 г. ще бъде предложен за гласуване след две седмици на заседание на Столичния общински съвет. \r\nИнна ПЕЙЧЕВА", "date": "2017.12.08", "title": "Бюджетът на Столична община за 2018 г. е с около 105 млн. лв. повече от тазгодишния, не се предвижда увеличение на местните данъци и такси (ОБЗОР)"}
{"url": "http://www.focus-news.net/news/2017/12/08/2465507/smolyan-obshtina-chepelare-specheli-proekt-za-remont-i-oborudvane-na-su-vasil-dechev-na-stoynost-nad-1-850-000-lv.html", "text": "Община Чепеларе получи одобрение за финансиране на проект „Ремонт и оборудване на СУ „Васил Дечев“ – сграда на основното училище и СУ „Васил Дечев“ – сграда на гимназията в гр. Чепеларе, община Чепеларе“, съобщиха от пресцентъра на Общината. Одобреният проект включва изпълнение на дейности по подмяна на дограма, поставяне на топлоизолация на стени, подмяна на отоплителна инсталация, оборудване и обзавеждане на класни стаи и кабинети, реновиране на дворни пространства. Одобреният бюджет на проекта е в размер на 1 854 049,13 лв. без ДДС.\r\nПрез месец октомври 2016 г. Община Чепеларе кандидатства с проект за ремонт и оборудване на СУ „Васил Дечев“ – сграда на основното училище и СУ „Васил Дечев“ – сграда на гимназията в гр. Чепеларе. На 6 декември 2017 г. се подписа договор за отпускане на безвъзмездна финансова помощ между Община Чепеларе и Държавен фонд „Земеделие“. Проектът се финансира по подмярка 7.2. „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“ от Програмата за развитие на селските райони за периода 2014 –2020 г. Срокът за изпълнение на проекта е 36 месеца от датата на подписване на договора. След реализиране на заложените дейности по проекта ще се повиши енергийната ефективност на сградите на СУ „Васил Дечев“ и ще се създадат по-благоприятни условия за учене и възпитание на децата.", "date": "2017.12.08", "title": "Смолян: Община Чепеларе спечели проект за ремонт и оборудване на СУ „Васил Дечев“ на стойност над 1 850 000 лв."}
{"url": "http://www.focus-news.net/news/2017/12/08/2465508/varna-balgarskata-koleda-dostavi-visokotehnologichna-aparatura-za-lechenie-na-detsa-v-umbal-sv-marina.html", "text": "„Българската Коледа“ подсигури скъпоструваща апаратура за детските клиники в УМБАЛ „Св. Марина“ – Варна. Това съобщиха от пресцентъра на болницата. С уникален за страната високотехнологичен ендоскоп за диагностика на горен и долен храносмилателен тракт при деца, инфузионна помпа и линеарен трансдюсер вече могат да се лекуват пациенти до 18-годишна възраст в най-голямата балница в Източна България.\r\nИновативният ендоскоп ще даде възможност за още по-прецизна диагностика и лечение на малки пациенти с проблеми на горен и долен храносмилателен тракт във Втора детска клиника. Апаратурата е специализирана за пациенти в детска възраст. Втора детска клиника в УМБАЛ „Св. Марина“ във Варна е специализирана за диагностика и лечение на деца и юноши с гастроентерологични проблеми. Всяка година в клиниката се лекуват над 4000 пациенти със заболявания на храносмилателната система от цялата страна.\r\nИнфузионната помпа за автоматично настройване на скоростта на вливаните медикаменти ще се използва от медиците в Детското отделение за интензивно лечение, в което се оказват реанимационни действия на пациенти от 0 до 18 години от Североизточна България с терапевтични, хирургични, инфекциозни, токсични и други критични състояния.\r\nРъководството на болницата, лекарите и медицинските специалисти от клиниката изразиха признанието си към Президента, под чийто патронаж се провежда благотворителната инициатива „Българска Коледа“ и към българския народ за съпричастността към болните деца и техните семейства.", "date": "2017.12.08", "title": "Варна: „Българската Коледа“ достави високотехнологична апаратура за лечение на деца в УМБАЛ „Св. Марина“"}
{"url": "http://www.focus-news.net/news/2017/12/08/2465509/kyustendil-raznoobrazni-kulturni-proyavi-sa-vklyucheni-v-praznichniya-kalendar-na-obshtina-dupnitsa-za-mesets-dekemvri.html", "text": "Разнообразни културни прояви са включени в празничния календар на Община Дупница за месец декември. Това съобщи за Радио „Фокус” – Кюстендил Таня Камлурова, експерт в отдел „Култура” на Община Дупница. На 13 декември ще се състои концерт на Мая Нешкова “Песни с любов”, който е част от националното турне на певицата по повод 60-годишния й юбилей. Ден по-късно в Общинския драматичен театър ще бъде концертът на Трио „Тенорите”. На 15 декември от 18.30 часа, отново в залата на театъра, ще се проведе годишен концерт на школата по народни танци „Терпсихора”. От 18.00 часа в изложбена зала „Околийската къща” ще се представят възпитаниците на школата по изкуствата „Арт поп”. На 20 декември от 17.00 часа в Спортната зала ще проведе „Коледно състезание” на детските градини, а от 17.30 часа в „Околийската къща” ще бъде открита юбилейна изложба на художника Иван Попов. Спектакълът „Магия, Коледа и още нещо”, с участието на Мъжки хор „Св. Иван Рилски” и вокална група „Арт поп” ще се състои от 18.00 часа в залата на театъра.\r\nВенцеслав ИЛЧЕВ", "date": "2017.12.08", "title": "Кюстендил: Разнообразни културни прояви са включени в празничния календар на Община Дупница за месец декември"}
{"url": "http://www.focus-news.net/news/2017/12/08/2465510/politico-beata-shidlo-podade-ostavka-kato-ministar-predsedatel-na-polsha.html", "text": "Полският министър-председател Беата Шидло подаде оставка пред управляващата партия „Право и справедливост“. Партийното ръководство реши да я замени с нейния заместник и министър на финансите и икономическото развитие Матеуш Моравиецки, предаде  Politico.\r\n„Министър-председателят Беата Шидло подаде своята оставка пред партийния комитет на партията“, заяви прес-секретарят на „Право и справедливост“ Беата Мазурек. „Политическият комитет предложи вицепремиера Матеуш Моравиецки като кандидат за поста“, добави тя. \r\nПо-рано Шидло с лекота отклони вота на недоверие в парламента, представен от опозицията, само за да бъде помолена от партията си да подаде оставка. Партийният председател Ярослав Качински и подари цветя в залата на парламента след гласуването, но осем часа по-късно тя, убедена от него, реши да подаде оставка. \r\nМазурек заяви, че Шидло ще получи предложение за пост в новото правителство на Моравиецки, но отказа да се впусне в детайли. Председателят на парламентарната група на „Право и справедливост“ Ришард Терлецки заяви, че новото правителство ще се формира следващата седмица.  Виктор Турмаков", "date": "2017.12.08", "title": "Politico: Беата Шидло подаде оставка като министър-председател на Полша"}
{"url": "http://www.focus-news.net/news/2017/12/08/2465511/den-na-gneva-sled-kato-donald-tramp-prizna-erusalim-za-stolitsa-na-izrael-obzor.html", "text": "Петък бе определен като „Ден на гнева“ в който палестинците организираха широки протести предизвикани от решението на американския президент да признае Ерусалим за столица на Израел. Още от сряда, когато държавният глава на САЩ направи изявлението си, в Палестинската автономия се чуха призиви за изразяване на широко публично недоволство. Малко след началото на демонстрациите в петък сутринта, израелските органи на реда увеличиха мерките за сигурност, тъй като се стигна до сблъсъци с протестиращите. Израелски военни използваха сълзотворен газ срещу демонстрантите, които бяха най-активни в северната част на Ивицата Газа и Западния бряг. От израелското правителство потвърдиха, че армията е открила огън „избирателно“ срещу организаторите на „бунтовете“. Вследствие стана ясно, че един човек е бил убит, а други трима се намират в сериозно състояние. По данни на червения полумесец на Палестинската автономия, над 750 души са пострадали след сблъсъците на Ивицата и Западния бряг. \r\nМеждувременно в Ню Йорк започна извънредно заседание на Съвета за сигурност на ООН, за да се обсъди противоречивото решение на Тръмп, предизвикало остра реакция сред арабските страни и Палестинската автономия. По време на разговорите, постоянният представител на САЩ в организацията Ники Хейли защити решението на държавния глава. Според нея, Тръмп просто е „признал реалността“, съществуваща в региона от повече от две десетилетия. Същевременно тя увери, че Вашингтон остава ангажиран към мирния процес межди Израел и палестинците. Останалите страни от Съвета за сигурност обаче нападнаха САЩ заради решението на Белия дом. Пет европейски държави – Великобритания, Франция, Германия, Италия и Швеция заявиха, че признаването на Ерусалим за столица и предстоящото преместване на американското посолство в Израел от Тел Авив в спорния град влиза в противоречие с някои от резолюциите на световната организация, като добавиха, че решението на държавния глава по никакъв начин не подпомага мирния процес в региона. Лондон бе по-категоричен в критиките си, след като британският представител Матю Райкрофт призова САЩ да изготвят подробен план за дълготрайно решаване на кризата между Израел и  Палестинската автономия, който да третира претенциите и на двете страни. Същевременно руският постоянен представител Василий Небензя заяви, че е нужен „рестарт“ на политическия процес в Близкия изток. Позицията на Русия по въпроса за Израел и Автономията също не се е променила,  подчерта Небензя, като припомни, че Москва е подкрепяла и ще продължи да подкрепя т.нар. „двудържавно решение“ което, по неговите думи, се изразява в създаване независима палестинска държава със столица Източен Ерусалим, докато западната част на града стане център на Израел.  Цанко Цолов", "date": "2017.12.08", "title": "„Ден на гнева“ след като Доналд Тръмп призна Ерусалим за столица на Израел (ОБЗОР)"}
{"url": "http://www.focus-news.net/news/2017/12/08/2465512/afp-10-dushi-sa-raneni-v-ivitsata-gaza-sled-izraelski-vazdushen-udar.html", "text": "Израелските въоръжени сили съобщиха, че техен изтребител е атакувал военни превозни средства на групировката „Хамас“ в Ивицата Газа в отговор на изстреляните по-рано от там ракети, предава  AFP.\r\nЗдравните власти в Ивицата Газа съобщиха, че 10 души са получили леки и умерени наранявания.  Виктор Турмаков", "date": "2017.12.08", "title": "AFP: 10 души са ранени в Ивицата Газа след израелски въздушен удар"}
{"url": "http://www.focus-news.net/news/2017/12/08/2465513/donald-tusk-po-vreme-na-prehodniya-period-velikobritaniya-shte-sledva-zakonite-na-es.html", "text": "Председателят на Съвета на ЕС Доналд Туск съобщи, че по време на преходния период преди Великобритания да напусне Съюза, тя ще следва законите му и ще уважава ангажиментите си към бюджета, предаде EUObserver.\r\n„Ясно е, че по време на преходния период, вземането на решенията ще продължи сред оставащите 27 страни членки на ЕС, но без Великобритания“, уточни Туск.  Виктор Турмаков", "date": "2017.12.08", "title": "Доналд Туск: По време на преходния период Великобритания ще следва законите на ЕС"}
{"url": "http://www.focus-news.net/news/2017/12/08/2465514/sport-dzhanluidzhi-bufon-shte-propusne-macha-sreshtu-inter-zaradi-travma.html", "text": "Старшият треньор на Ювентус Масимилиано Алегри няма да включи вратаря Джанлуиджи Буфон в мача от 16-ти кръг на Италианското първенство срещу Интер заради мускулна травма. \r\nМачът между Ювентус и Интер ще се проведе утре, на 9 декември. Началото му е в 21:45 часа българско време.     Виктор Турмаков", "date": "2017.12.08", "title": "Спорт: Джанлуиджи Буфон ще пропусне мача срещу Интер заради травма"}
{"url": "http://www.focus-news.net/news/2017/12/08/2465515/politico-es-shte-sklyuchi-mashtabno-targovsko-sporazumenie-s-yaponiya.html", "text": "Европейският комисар по търговията Сесилия Малмстрьом съобщи, че Европейската комисия и Япония са приключили работата по двустранно споразумение за свободна търговия, предава  Politico.\r\n„Това е всъщност най-голямото търговско споразумение, което сме договаряли някога“, заяви Малмстрьом.  Договорът ще позволи на Съюза да продава хранителни продукти като сирене, вино и свинско на Япония при намалени тарифи, докато японските производители на автомобили ще имат улеснен достъп до европейския пазар. Заедно ЕС и Япония формират 30% от световния БВП.\r\n„Споразумението изпраща ясен сигнал към света, че ЕС и Япония възнамеряват да запазят световната икономика работеща на основата на свободни, открити и справедливи пазари с ясни и прозрачни права, напълно уважаващи и засилващи нашите ценности, борещи се срещу съблазънта на протекционизма“, заявиха в общо заявление председателят на ЕК Жан-Клод Юнкер и японският министър-председател Шиндзо Абе. \r\nСъщевременно двете страни не са постигнали споразумение по инвестиционната защита, която остава препятствие за окончателното сключване на споразумението и преговорите ще продължат и през следващата година. Страните са се разбрали да отделят защитата на инвестициите от останалата част от споразумението, за да ускорят преговорите.  Виктор Турмаков", "date": "2017.12.08", "title": "Politico: ЕС ще сключи мащабно търговско споразумение с Япония"}
{"url": "http://www.focus-news.net/news/2017/12/08/2465517/afp-vtori-palestinets-e-zaginal-po-vreme-na-protestite-sreshtu-donald-tramp-v-ivitsata-gaza.html", "text": "Здравните власти на Ивицата Газа съобщиха, че втори палестинец е загинал в анклава по време на сблъсъци с израелските сили, предизвикани от решението на президента на САЩ Доналд Тръмп да премести американското посолство от Тел Авив в Ерусалим, предава  AFP.\r\nГоворителят на местните здравни власти Ашраф ал Кудра обяви за смъртта на „54-годишния Махер Атала в северната част на Ивицата газа, който е бил ранен при сблъсъците вечерта“. \r\nПо-рано бе съобщено за втори загинал по време на сблъсъците на границата между Ивицата Газа и Израел.  Виктор Турмаков", "date": "2017.12.08", "title": "AFP: Втори палестинец е загинал по време на протестите срещу Доналд Тръмп в Ивицата Газа"}
{"url": "http://www.focus-news.net/news/2017/12/08/2465518/reuters-spored-balgariya-reviziite-na-granichnite-sporazumeniya-ne-sa-ot-polza-za-regionalnata-stabilnost.html", "text": "МВнР на България съобщи, че дискусиите около ревизирането на договорите, определящи границите между нейните съседи Гърция и Турция, няма да допринесат за стабилността в региона, предава  Reuters.\r\nОфициалното заявление по въпроса е публикувано ден след като турският президент Реджеп Тайип Ердоган заяви по време на своето посещение в Гърция, че някои от детайлите в Лозанския договор от 1923 г., установил границите на съвременна Турция, са неясни и че е необходимо трайно решение по въпросите, свързани с Кипър и Егейско море. \r\n„България вярва, че дискусиите по мирните договори и съществуващите граници не са от полза за международната общност и стабилността в региона“, пише в официалното заявление на министерството. „Всяка ревизия на международните договори може да се направи единствено при общо съгласие между страните според международното право“, смята министерството, което призова съседните държави да „продължат по пътя на диалога“. От институцията допълниха, че са обсъдили въпроса с турския посланик в София.\r\nЕрдоган по време на първото си посещение като турски президент в Гърция за последните 65 години заяви, че мюсюлманите в Западна Тракия не могат да избират собствен мюфтия, докато християнските общности в Турция имат големи свободи и добави, че договорът не се прилага честно. Гръцкият президент Прокопис Павлополус отхвърли възможността за ревизиране на Лозанския договор. Виктор Турмаков", "date": "2017.12.08", "title": "Reuters: Според България ревизиите на граничните споразумения не са от полза за регионалната стабилност"}
{"url": "http://www.focus-news.net/news/2017/12/08/2465519/sport-derbito-na-manchestar-e-pod-vapros.html", "text": "Дербито на 16-ия кръг на английската Висша лига между отборите на Манчестър Юнайтед и Манчестър Сити може да бъде отложено заради силен снеговалеж. По програма мачът между двата гранда трябва да се играе в неделя, 10 декември, но може и да не се състои.  \r\nТеренът на \"Олд Трафорд\" се подгрява, но температурите под нулата може да доведат до образуване на лед по трибуните. Ако това се случи, мачът ще бъде отложен, пише \"Дейли Мейл\". \r\nСилен снеговалеж се очаква и в Ливърпул, където на същата дата предстои градското дерби между Ливърпул и Евертън. Венцислав Драгоманов", "date": "2017.12.08", "title": "Спорт: Дербито на Манчестър е под въпрос"}
