{"url": "http://www.focus-news.net/news/2019/02/28/2629340/veliko-tarnovo-uchenitsi-ot-su-emiliyan-stanev-zalesiha-shest-dravcheta-v-dvora-na-uchilishteto-po-povod-112-godini-ot-rozhdenieto-na-pisatelya.html", "text": "Ученици от СУ „Емилиян Станев“ във Велико Търново залесиха шест дръвчета в двора на училището по повод 112 години от рождението на писателя, предаде репортер на  Радио „Фокус“ – Велико Търново . Инициативата е на I „E“ клас. Дръвчетата са чинари и са дарени от Държавното горско стопанство в Горна Оряховица. Децата от всеки един от първите класове на училището засадиха своето дърво, за което ще се грижат и ще го наблюдават как расте през годините. \r\nНадежда КРЪСТЕВА", "date": "2019.02.28", "title": "Велико Търново: Ученици от СУ „Емилиян Станев“ залесиха шест дръвчета в двора на училището по повод 112 години от рождението на писателя"}
{"url": "http://www.focus-news.net/news/2019/02/28/2629337/zapochna-rabotnata-vecherya-na-premiera-boyko-borisov-i-generalniya-sekretar-na-nato-yens-stoltenberg.html", "text": "Започна работната вечеря на премиера Бойко Борисов и генералния секретар на НАТО Йенс Столтенберг, който е на двудневно посещение в България по покана на българския министър-председател. Това съобщиха от  правителствената информационна служба . \r\nДвамата обсъждат сътрудничеството в сферата на сигурността и отбраната и стабилността на Западните Балкани и региона.  \r\n Утре Борисов и Столтенберг ще проведат среща на четири очи в сградата на Министерския съвет, последвана от разширена среща между двете делегации, в която ще участват вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, Патрик Търнър - помощник генерален секретар по планирането и политиката на отбрана и Лоренц Майер-Минеман - първи заместник-директор на кабинета на генералния секретар.  \r\n  Тази година Северноатлантическият алианс отбелязва своята 70-та годишнина, а България – 15 години пълноправно членство в НАТО. Годишнините ще бъдат отбелязани с редица събития през 2019 г. Документален филм, публични лекции и фотографска изложба в София са само част от включените в Националния план от инициативи по този повод.", "date": "2019.02.28", "title": "Започна работната вечеря на премиера Бойко Борисов и генералния секретар на НАТО Йенс Столтенберг"}
{"url": "http://www.focus-news.net/news/2019/02/28/2629342/sliven-broyat-na-registriranite-bezrabotni-v-oblastta-e-8-215.html", "text": "Най-много работни места за длъжности като личен асистент, общ работник, монтажник, шофьор и други са обявени в Сливенска област през януари . Това съобщи пред  Радио „Фокус“ – Сливен  Венелин Великов, експерт в дирекцията „Бюро по труда“ в Сливен. \r\nПрез първия месец на годината в бюрата по труда в областта са заявени общо 497 работни места, като на първичния пазар те са в секторите „Държавно управление“, „Преработваща промишленост“, „Търговия; ремонт на автомобили и мотоциклети“ и други. \r\nЗапочналите работа безработни са общо 437. В областта безработицата е 10.5 на сто. Броят на регистрираните безработни е 8 215, като се наблюдава увеличение в сравнение с предходния месец, което е характерно за началото на годината, когато предлагането на заетост е свито.", "date": "2019.02.28", "title": "Сливен: Броят на регистрираните безработни в областта е 8 215"}
{"url": "http://www.focus-news.net/news/2019/02/28/2629338/afp-guaydo-obeshta-da-se-zavarne-vav-venetsuela-skoro-vapreki-zaplahite.html", "text": "Лидерът на опозицията във Венецуела Хуан Гуайдо заяви, че ще се завърне у дома „през следващите дни ... въпреки заплахите“, докато президентът на Парагвай Марио Абдо обяви, че двамата ще се срещнат в Асунсион, предава  AFP . \r\nГуайдо, признат за временен лидер на Венецуела от около 50 страни, говори след среща с президента на Бразилия Жаир Болсонаро в Бразилия, докато се опитва да укрепи регионалната си подкрепа в стремежа си да измести социалистическия лидер Николас Мадуро. \r\nМадуро заяви, че Гуайдо ще бъде обвинен при завръщането си, че е нарушил забраната за пътуване, когато замина за Колумбия. Превод и редакция : Калоян Пенков", "date": "2019.02.28", "title": "AFP: Гуайдо обеща да се завърне във Венецуела скоро „въпреки заплахите“"}
{"url": "http://www.focus-news.net/news/2019/02/28/2629343/sport-uefa-nakaza-serhio-ramos.html", "text": "УЕФА наказа капитана на Реал Мадрид Серхио Рамос, заради това, че умишлено си е изкарал жълт картон в първия осминафинал от Шампионската лига срещу Аякс. Защитникът на европейския шампион ще пропусне не един, а два мача на отбора. По този начин Серхио Рамос ще пропусне не само реванша срещу холандския тим, но и първият двубой от четвъртфиналите, ако белите се класират.", "date": "2019.02.28", "title": "Спорт: УЕФА наказа Серхио Рамос"}
{"url": "http://www.focus-news.net/news/2019/02/28/2629335/aleksandar-damovski-mkd-vazmozhna-e-pravitelstvena-kriza-v-skopie.html", "text": "Възможна е правителствена криза в Скопие. Това каза за обзорното предаване „Това е България“ на  Радио „Фокус“  главният редактор на електронното издание МКД Александър Дамовски за президентските избори и разногласията между коалиционните партньори Социалдемократически съюз на Македония  и Демократичен съюз за интеграция. „Всеки път, когато дойде такъв момент за криза в залата и за неразбирателство във водещата коалиция, лесно се стига до общ език, чрез пазарене. Договарят се за функции, за финансови проекти, за кадрови решения, министри и т.н.“, каза той.Александър Дамовски съобщи, че утре – в петък – трябва да бъдат съобщени имената на предложените за поста  президент на Северна Македония. \r\nЦоня СЪБЧЕВА", "date": "2019.02.28", "title": "Александър Дамовски, МКД: Възможна е правителствена криза в Скопие"}
{"url": "http://www.focus-news.net/news/2019/02/28/2629344/olya-genova-pp-vrachanski-balkan-za-vtora-poredna-godina-40-metrova-martenitsa-shte-bade-spusnata-na-lakatnishkite-skali-v-iskarskoto-defile.html", "text": "За втора поредна година 40-метрова мартеница ще бъде спусната на Лакатнишките скали  в Искърското дефиле, каза за  Радио „Фокус“ – Видин  Оля Генова, експерт в природен парк „Врачански Балкан“ . На левия долинен склон в Искърския пролом,  величествено се извисяват Лакатнишките скали. „Атрактивното спускане на 40 метровата мартеница ще стане утре  1 март в 12 часа. В  центъра на с. Гара Лакатник самодейни състави са подготвили празнична програма. За всички присъстващи са подготвени изненади от Баба Марта. Спускането на мартеницата и отбелязването на празника ще бъде заснето с дрон“, каза Оля Генова. Тя посочи, че пътуващите във влака през Искърското дефиле ще могат да видят мартеницата, която ще украсява Лакатнишките скали.  Събитието се организира от инициативен комитет от с. Гара Лакатник, кметствата на с. Гара Лакатник и с. Миланово, Дирекция на Природен парк „Врачански Балкан“ и Планинско-спасителна служба-отряд Лакатник. \r\nИмето на Лакатнишките скали и на цялата местност идва от острия завой като сгънат лакът, който прави река Искър в посока изток-североизток. На малка тераска на ръба на скалите  на 600 м надморска височина е построена миниатюрна хижа „Орлово гнездо“ – място за кратка почивка при скалното катерене. Именно от там ще бъде спусната и 40-метровата мартеница. \r\nАнна Лозанова", "date": "2019.02.28", "title": "Оля Генова, ПП „Врачански Балкан“: За втора поредна година 40-метрова мартеница ще бъде спусната на Лакатнишките скали  в Искърското дефиле"}
{"url": "http://www.focus-news.net/news/2019/02/28/2629355/rossiyskaya-gazeta-putin-i-modi-obsadiha-krizata-v-otnosheniyata-mezhdu-indiya-i-pakistan.html", "text": "Президентът на Русия проведе телефонен разговор с министър-председателя на Индия. Владимир Путин отново изрази съболезнования към индийския народ във връзка с терористичното нападение на 14 февруари, съобщава „ Российская газета . \r\nЛидерите осъдиха международния тероризъм и всякаква форма на неговата подкрепа, подчертаха необходимостта от увеличаване на безкомпромисната борба срещу терористичната заплаха, отбелязаха от пресслужбата на Кремъл. Владимир Путин и Нарендра Моди обсъдиха кризисната ситуация между Индия и Пакистан и руският лидер изрази надежда за бързото й разрешаване. \r\nБяха разгледани актуални въпроси от двустранния дневен ред. Путин подчерта, че сътрудничеството се развива много успешно „в съответствие с особено привилегировано стратегическо партньорство“. \r\nЛидерите изразиха интерес към задълбочаване на сътрудничеството във всички области, включително и военно-техническите връзки. \r\nПутин покани Моди да бъде основният гост на Източния икономически форум във Владивосток през септември. \r\nЛидерите се съгласиха да продължат личните си контакти. Превод и редакция : Калоян Пенков", "date": "2019.02.28", "title": "„Российская газета“: Путин и Моди обсъдиха кризата в отношенията между Индия и Пакистан"}
{"url": "http://www.focus-news.net/news/2019/02/28/2629346/veliko-tarnovo-otkrit-urok-po-rodolyubie-predstaviha-uchenitsi-ot-su-nikolay-katranov-v-svishtov.html", "text": "В навечерието на националния празник Трети март, учениците от II в и IV в клас на СУ „Николай Катранов“ представиха открит урок на тема „С България в сърцето“, съобщиха от  учебното заведение . \r\nСъбитието се състоя в Камерната зала на ПБНЧ „Еленка и Кирил Д. Аврамови-1856“. \r\nПред своите родители, баби и дядовци, децата изнесоха вълнуваща музикално-поетична програма, в която прозвучаха вечните стихове и песни, посветени на България и националните ни герои. Четвъртокласниците споделиха и свои авторски съчинения, посветени на величието и достойнствата на нашата родина. \r\nНа финала на програмата, в знак на благодарност за любезното домакинство, децата подариха на Читалището свои рисунки с красотите на България. \r\nЗа чудесния урок по родолюбие учениците и техните учителки Стефка Николаева, Петя Попова Евгения Георгиева и Мария Андреева бяха отличени с почетни грамоти от директора на училището Генади Иванов. \r\nОткритият урок „С България в сърцето“ бе част от дейностите по проект „Израстваме заедно“, който СУ „Николай Катранов“ изпълнява през настоящата учебна година. Проектът е финансиран по националната програма на МОН „С грижа за всеки ученик“, модул: „Добри практики за взаимодействие на образователните институции с родителите“.", "date": "2019.02.28", "title": "Велико Търново: Открит урок по родолюбие представиха  ученици от СУ „Николай Катранов“ в Свищов"}
{"url": "http://www.focus-news.net/news/2019/02/28/2629348/pernik-vazpitanitsi-na-dg-minyorche-povdignaha-patriotichniya-duh-v-navecherieto-na-nay-svetlata-data-3-mart.html", "text": "С въздействащо тържество малките възпитаници на ДГ „Миньорче“ повдигнаха патриотичния дух  в навечерието на най-светлата дата – 3 март – Денят на освобождението. Това съобщиха от пресцентъра на  Община Перник . В присъствие на родители и гости, те разказваха за природата на България , за нейната история и за великите българи Ботев и Левски. Всички деца рецитираха, пяха възторжено за България и нейните герои. По детски искрено напомниха на всички, че трябва да се гордеем с нашата земя, че трябва да не забравяме героичното й минало и да я обичаме всеки ден и час! \r\nНа тържеството присъства и кметът на Община Перник Вяра Церовска, която не скри , че децата са я развълнували с прекрасните си изпълнения . \r\n„Мили деца , първо искам да ви честитя  празника на Баба Марта, който е утре,  да сте здрави и весели, румени и засмени. Искам да ви кажа , че искрено ни развълнувахте  - чисто и неподправено. Поздравявам вашите преподаватели затова, че са ви дали най-важния урок, урока по родолюбие – да обичате България, да обичате историята си, да се гордеете с нашите национални герои. Това чувство да обичаме родината си и да обичаме родителите си е силата, която ни прави достойни и смели българи“,  с тези думи кметът се обърна към децата, техните учители и директора на учебното заведение.  \r\nСъс своите изпълнения децата допринесоха за празничното настроение и напомниха , че Родината е свята и всички ние трябва да я носим в сърцата си.", "date": "2019.02.28", "title": "Перник: Възпитаници на ДГ „Миньорче“ повдигнаха патриотичния дух  в навечерието на най-светлата дата - 3 март"}
{"url": "http://www.focus-news.net/news/2019/02/28/2629347/kathimerini-siriza-izostava-s-11-punkta-ot-nova-demokratsiya.html", "text": "СИРИЗА изостава от „Нова демокрация“ с 11 процентни пункта, според ново проучване, проведено от Pulse за телевизия Skai, като 32,5% от анкетираните казват, че ще гласуват за консервативната опозиция в сравнение с 21,5%, които ще подкрепят левицата, съобщава в. Kathimerini . \r\nПроучването показва, че нео-нацистката „Златна зора“ ще събере 8%, следвана от центристкото „Движение за промяна“ със 7% и Комунистическата партия с 6%. \r\nБившият младши коалиционен партньор „Независими гърци“ и „То Потами“ („Река“) биха събрали само по 1%, а „Съюз на центристите“ - 2%, докато националистическата „Решение за Гърция“ ще се доближи до прага от 3% за влизане в парламента, спечелвайки 2,5%. Превод и редакция : Калоян Пенков", "date": "2019.02.28", "title": "Kathimerini: СИРИЗА изостава с 11 пункта от „Нова Демокрация“"}
{"url": "http://www.focus-news.net/news/2019/02/28/2628998/sofiya-dvizhenieto-po-pat-i-1-botevgrad-sofiya-pri-210-ti-km-shte-se-izvarshva-v-edna-lenta-do-1-april.html", "text": "До 1 април движението по път I-1 Ботевград – София, в участъка при 210-ти км, в прохода „Витиня“, ще се осъществява в една лента поради ремонт на анкерната стена. Това съобщиха от пресцентъра на  Агенция „Пътна инфраструктура“  (АПИ). Ще бъде ограничено движението в лентата в посока София. Трафикът ще се извършва двупосочно в платното за Ботевград и ще се регулира от светофарна уредба. Шофьорите е необходимо да карат внимателно и със съобразена скорост, като спазват стриктно поставената сигнализация.", "date": "2019.02.28", "title": "София: Движението по път I-1 Ботевград - София при 210-ти км ще се извършва в една лента до 1 април"}
{"url": "http://www.focus-news.net/news/2019/02/28/2628999/blagoevgrad-yordanka-blagoeva-shte-predstavi-v-gradskata-hudozhestvena-galeriya-knigata-si-bosonogata-kralitsa.html", "text": "Първата българска световна рекордьорка и носителката на олимпийски медали в дисциплината скок на височина Йорданка Благоева ще представи книгата си „Босоногата кралица“, със съдействието на Община Благоевград. Това съобщиха от пресцентъра на  Общината . От 17.30 часа в Градска художествена галерия обичаната световна шампионка ще разкаже за себе си и за седемте стъпки към върха. Гостите ще имат възможност да чуят истории свързани със славните и трудните моменти от живота ѝ. \r\nКнигата за живота на Йорданка Благоева „Босоногата кралица. Йорданка Благоева и седемте стъпки към върха” е биография на родната спортистка. Книгата е от Юлия Пискулийска, издателството на Тангра ТанНакРа.      \r\nЙорданка Благоева е родена на 19 януари 1947 г. Тя е емблематично име за българската лека атлетика за всички времена. Участвала е в четири олимпиади, има два олимпийски медала и пет световни рекорда на висок скок.", "date": "2019.02.28", "title": "Благоевград: Йорданка Благоева ще представи в Градската художествена галерия книгата си „Босоногата кралица“"}
{"url": "http://www.focus-news.net/news/2019/02/28/2628940/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турция започна най-големите военноморски учения в историята си, в които ще се включат над 100 плавателни съда в трите морета, които мият бреговете на страната, пише  електронното издание на турския консервативен ежедневник Yeni Safak . \r\nЧетиридневното учение с име „Синя родина 2019“ започна в сряда с участието на 103 кораба в Черно, Егейско и Средиземно морета. \r\nФлотилията включва 13 фрегати, 6 корвета, 16 щурмови лодки, 7 подводници, 7 тралчика (миночистачи), 14 патрулни катера и други военноморски плавателни съдове. \r\nМаневрите са обявени 6 месеца по-рано, както изискват правилата и регулациите на НАТО. \r\nУчението се координира от Военноморския команден център и ще продължи до 2 март. \r\n*** \r\nb> Вашингтон.   Бившият адвокат на държавния глава на САЩ Доналд Тръмп - Майкъл Коен, няма доказателства за това, че в рамките на предизборната си кампания претендентът на Републиканската партия за поста в Белия дом е сключил сделка с Русия, за да спечели президентските избори в страната, отбелязва американското издание  Washington Examiner . \r\n„Бяха повдигнати въпроси за това, че разполагам с преки доказателства, че Тръмп или неговата кампания са се съюзили с Русия. Не, не знам. Но искам да съм ясен. Имам подозрения“, са думите, които се четат в показанията на Коен.  \r\nКоен твърди, че една година след като Доналд Тръмп-младши се е срещнал с руски адвокат в „Тръмп Тауър“, си е спомнил за събитие от 2016 г., в която той е прошепнал на баща си: „Срещата е готова“.  \r\nСпоред Коен двамата вероятно са говорили за срещата с руския адвокат и че ако това е така, то Тръмп е излъгал, когато публично заяви, че няма представа за провеждането й.  Той твърди, че Тръмп-младши едва ли е организирал среща без знанието на баща си. Съгласно думите му, президентът на САЩ е споделял, че синът му има „най-лошата преценка в света“. \r\n***  Самообявилият се за временен президент на Венецуела Хуан Гуайдо ще посети няколко страни, за да обсъди с лидерите им кризата в родината му, разкриват източници на местното издание  El Nacional , близки до опозиционния лидер.  \r\nСпоред информация на вестника Гуайдо възнамерява да пътува тази седмица до Бразилия, където ще проведе среща с държавния глава  \r\nХуан Гуайдо ще пътува до Бразилия, преди да се върне във Венецуела \r\nВременният президент възнамерява да посети няколко страни, за да проведе срещи с колегите си  \r\nЖуан Гуайдо, временен президент на републиката, ще пътува тази седмица в Бразилия, за да се срещне с президента на тази страна Жаир Болсонаро. \r\nГуайдо пристигна в Колумбия на 22 февруари, за да контролира изпращането на хуманитарна помощ за Венецуела. В град Кукута той се срещна с Иван Дюке, президентът на Колумбия. В допълнение, той разговаря с държавните глави на Парагвай и Чили, съответно , Марио Абдо Бенитес и Себастиан Пинера.  \r\nМиналия понеделник лидерът на опозицията в Каракас взе участие в срещата на Групата от Лима относно ситуацията, през която преминава Венецуела. Участниците се застъпваха за мирно решение за възстановяване на демокрацията в страната, припомня изданието. \r\n***  САЩ ще бъдат в състояние да постигнат напредък в усилията за отслабване на ядрената заплаха от Северна Корея, ако американският президент Доналд Тръмп бъде дисциплиниран в дипломацията си, пише бившият съветник по националната сигурност Сюзън Райс в статия за водещия вестник  The New York Times .  \r\nВ навечерието на отпътуването си за втората си среща на върха с лидера на Северна Корея Ким Чен-ун, Тръмп каза: „Не искам да бързам с никого. Просто не искам (ядрени) изпитания. Докато няма тестове, ние сме щастливи”. \r\nПрез април миналата година лидерът на Пхенян обяви прекратяването на изпитанията на ядрени оръжия и ракети - положителна, но обратима стъпка. И все пак, с арсенал, за който се смята, че съдържа десетки ядрени оръжия и балистични ракети, които могат да достигнат до континенталната част на САЩ, заплахата от Северна Корея остава неотложна и сериозна, както винаги. \r\nЗабележително е, че Тръмп е доволен от въоръжена с ядрен арсенал Северна Корея. Това не само е опасно скъсване с десетилетията на американската политика, която отдавна търсеше „пълна, проверима, необратима денуклеаризация“ на Корейския полуостров, но и в същината си означава приемането на Северна Корея като ядрена държава. \r\nЗа Тръмп дипломацията със Северна Корея винаги е била театър и политика. С фалшивия си афиш след срещата в Сингапур, че „вече няма ядрена заплаха от Северна Корея\", докато се хвали, че рискът от война - който той глупаво подклажда -  е намален, президентът изглежда има намерение да продължи с илюзията. Всъщност, няма нищо ново в името на изпълнението на целта на Вашингтон за денуклеаризация.  \r\nВместо това Тръмп рекламира любовта си към Ким Чен-ун и говори за номинации за Нобелова награда за мир с цел да убеди, че е дипломатически гений. Ако не може да сложи край на сложната севернокорейска ядрена заплаха до края на неговия мандат, Тръмп ще остави проблема на своите наследници. \r\nПо този начин рискът от срещата на върха в Ханой е двойна. Първо, в опит да отвлече вниманието от неприятните събития у дома, Тръмп може да направи допълнителни отстъпки на севернокорейския лидер, като мирна декларация, частично сваляне на санкции или продължаващи ограничения на военните учения на САЩ в региона или присъствието на войски в Южна Корея – при това без в замяна да има осезаеми и необратими отстъпки. Второ, Тръмп рискува да пропилее възможността да направи истинска стъпка към денуклеаризация. \r\nАмериканската разузнавателна общност продължава да оценява, че Северна Корея няма да унищожи всичките си ядрени оръжия, тъй като Пхенян гледа на тях като жизненоважни за оцеляването на режима. Все пак би било разумно да се тестват границите на дипломацията и възможността американските експерти да грешат. Диалогът, подкрепен от санкции и съгласуван международен натиск, представлява единственият рационален път за обезвреждане на севернокорейската ядрена заплаха. Алтернативата, опустошителният пожар, който може да ескалира в ядрена война, трябва да бъде немислим. \r\nЗа щастие новият пратеник на администрацията на Тръмп за Северна Корея, Стивън Бийгън, разбира рисковете и възможностите. Той полага сериозни усилия да се опита да прекрати ядрените и ракетните програми на Северна Корея и да се заеме с проблемите, които възпрепятстват нормализирането на отношенията. Ако Тръмп го упълномощи и се въздържи от преждевременни отстъпки или примирение с неприемливото статукво, има потенциал за смислен диалог в Ханой - за разлика от празните обещания, които характеризираха срещата на върха в Сингапур. \r\nЗа да имат смисъл преговорите,  САЩ и Северна Корея ще трябва да се споразумеят за поредица от постепенни, реципрочни стъпки, които биха изградили взаимното доверие като част от пътна карта за пълна денуклеаризация. Подобни стъпки биха могли да комбинират проверими ограничения на ядрените и ракетните програми на Северна Корея с ограничено освобождаване от санкции и процес за постигане на окончателно мирно споразумение. Разумните ограничения ще включват откриването на обявени севернокорейски съоръжения за международни инспектори, спиране на по-нататъшното производство на ядрени материали и балистични ракети, кодифициране на обещанията на Ким Чен-ун за неразпространение на ядрените оръжия и даване на твърди ангажименти от страна на Северна Корея за деклариране на ядрените и ракетни съоръжения и инфраструктура в страната.", "date": "2019.02.28", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/28/2629345/aa-vanshnite-ministri-na-turtsiya-i-rusiya-obsadiha-borbata-sreshtu-terorizma-v-siriya.html", "text": "Външните министри на Турция и Русия обсъдиха по телефона последните събития в Сирия, според изявление на руското външно министерство, съобщава  Anadolu Agency . \r\nМевлют Чавушоглу и Сергей Лавров също размениха мнения относно усилията, които полагат в рамките на формата от Астана, се казва в официалното изявление на уебсайта. \r\n„Министрите потвърдиха взаимния ангажимент и общите подходи към борбата с терористичните елементи в Сирия, за да стабилизират ситуацията в страната възможно най-скоро и да продължат напред в политическото й уреждане“, се посочва в съобщението. \r\nЧавушоглу и Лавров също обърнаха внимание на предстоящите двустранни контакти на високо и най-високо ниво. \r\nМиналата година беше белязана от усилените руско-турски контакти. Лидерите на двете страни проведоха шест двустранни срещи през годината. \r\nПрез март лидерите ще се срещнат за преговорите във формат Астана, а през април ще ги събере руско-турската сесия на Съвета за сътрудничество на високо равнище. Превод и редакция : Калоян Пенков", "date": "2019.02.28", "title": "АА: Външните министри на Турция и Русия обсъдиха борбата срещу тероризма в Сирия"}
{"url": "http://www.focus-news.net/news/2019/02/28/2628944/otide-si-krasimir-uzunov-sobstvenik-i-osnovatel-na-fokus-obzoriii.html", "text": "На 56-годишна възраст внезапно почина собственикът на първата частна информационна агенция „Фокус“ и най-голямата частна българска радиоверига. Журналист, патриот, българин, преди всичко човек - Красимир Узунов остави трайна диря в българската журналистика и общество. \r\nКрасимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. \r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят. \r\nПоклонението пред тленните останки на президента на Информационна агенция и Радиоверига „Фокус“ Красимир Узунов ще се състои на 28 февруари 2019г. (четвъртък), в 10.00 часа в зала „Концертна“ на Централния военен клуб, на бул. „Цар Освободител“ №7.  \r\nОпелото ще отслужи викарият на Софийската митрополия епископ Поликарп в църквата „Света София“, от 13.00 часа. \r\nТой ще бъде погребан с военни почести в Централните софийски гробища. Погребението ще се състои от 15.00 часа в Парцел 1, ред 8, гроб 26.  \r\nДоказателство за ролята и присъствието на Красимир Узунов в българския обществен живот са думите, с които близки, приятели, колеги, партньори, общественици, политици и представители на различни институции си спомнят за него и делото му. \r\nПосмъртно Красимир Узунов ще получи  най-високите отличия на БЧК и на Министерство на туризма. Красимир Узунов не се притесняваше от политически конюнктури. Символ на професионализъм и почтеност, той нямаше врагове – нещо изключително трудно да бъде постигнато в днешно време. Готов да върви срещу течението, той имаше еднакво професионално отношение към всички партии и всички цветове. За това свидетелстват множеството съболезнователни думи на представители на институциите у нас, както и на членове на партии от целия политически спектър. Председателят на парламента Цвета Караянчева  каза, че в лицето на Красимир Узунов България е загубила един истински човек. „Той можеше да даде още много на България, на българите и дано никога не го забравим“, добави тя.  Президентът Румен Радев  заяви, че патриотичното дело на Красимир Узунов ще бъде помнено, защото то в пълна степен е олицетворявано от думите на легендарния командир и педагог полковник Борис Дрангов: „Животът не се мери по дължина, а по съдържание“. Вицепрезидентът Илияна Йотова  отбеляза, че Красимир Узунов е бил голям приятел, патриот и човек, направил много за България. Премиерът Бойко Борисов  каза, че той е оставил голяма диря в съзнанието на хората, които го познават. Росен Плевнелиев (президент в периода 2012-2017 г.)  коментира, че Красимир Узунов е показал голямата разлика между това да бъдеш националист и това да бъдеше патриот. „Той винаги знаеше кое е правилно за България. Беше вдигнал много високо знамето на обективната истина, на историческата истина, на качествената журналистика. Той беше посветен на българския национален идеал по начин, по който много малко други българи са го правили“, заяви Плевнелиев. Георги Първанов (президент в периода 2002-2012 г.)   посочи, че Красимир Узунов е бил истински патриот и голям българин. „Той беше голям професионалист, човек с тънък усет за словото, с отношение към голямата тема за идентичността“, добави Първанов. Петър Стоянов, (президент  в периода 1997-2002 г.)  заяви, че ще запомни Красимир Узунов преди всичко като добър българин и добър патриот. „Агенция „Фокус“, която той създаде, се наложи на нашия медиен пазар, но най-важното е, че тя винаги работеше, защитавайки българските национални интереси. Бог да го прости!“, каза Петър Стоянов.  \r\n„Красимир Узунов беше голям патриот, истински българин, отдаден на каузата за единението на българската нация, не само вътре в страната, но и извън нея. Той положи огромни усилия за приобщаването на българите от Македония, Гърция и други краища към духовния живот на България. От него ще останат ценни книги в историята на военното дело и културата на страната. Може само да се съжалява, такива българи не се раждат често“, заяви  бившият служебен премиер и професор по конституционно право проф. Георги Близнашки . Бившият председател на парламента и бивш служебен премиер проф. Огнян Герджиков  определи Красимир Узунов като стойностен, ерудиран и много обективен човек. Вицепремиерът Екатерина Захариева  посочи, че Красимир Узунов е бил призван да информира българското общество за случващото се в страната и извън нея. „Само добре информираното общество може да гради и пази свободна и демократична нашата държава. Ролята на Красимир Узунов в този процес бе незаменима, а изградената от него информационна мрежа „Фокус“ без съмнение ще продължи да оказва положително въздействие върху процесите в България“, добави тя. Вицепремиерът Красимир Каракачанов каза, че Узунов е отдал целия си живот в служба на патриотизма, армията и историческата истина за българщината в Македония. Министър Николина Ангелкова  заяви, че Красимир Узунов ще остави празно място в съвременната българска журналистика. „Болката е голяма, защото Краси Узунов беше на първо място страхотен приятел и човек, който винаги се ангажираше както с проблемите на България, така и с хубавите неща“, обясни тя.  Главният прокурор Сотир Цацаров  заяви, че Красимир Узунов ще остане в сърцата на всички като забележителна личност, уважаван и ценен професионалист, вдъхновен патриот и добър човек с голямо сърце.  \r\n„С кончината на Красимир Узунов България загуби ярка и силна личност, истински родолюбец и пазител на българщината, отдаден с ум, душа и сърце на националната кауза“, отбеляза  председателят на Държавна агенция \"Национална сигурност\" Димитър Георгиев \r\n„Красимир Узунов беше истински приятел и родолюбец, ужасно много ще ми липсва“, заяви  омбудсманът Мая Манолова .  Председателят на Сметната палата Цветан Цветков  отбеляза, че Красимир Узунов е създал информационна институция, отдадена на родолюбивите идеали. \r\n„Красимир Узунов не само превърна Информационна агенция „Фокус“ в институция за бързи и истински новини, но и възроди изконните български идеали за родолюбие, свобода и просвета“, добави той.  \r\n„Ще запомня Красимир Узунов с възраждането на родолюбието – там той беше номер едно“, заяви  лидерът на НФСБ Валери Симеонов . „Ще го запомня с неговата компетентност, с неговото качество да анализира хладнокръвно всяка ситуация и да има точен поглед и преценка не само на политическите събития и на хората, които участват в политическия живот на България“. Лидерът на ПП „Атака Волен Сидеров  отбеляза, че смъртта на Красимир Узунов е голяма загуба за българската журналистика и българското общество. \r\n„България загуби един истински патриот и родолюбец, който създаде и наложи стандарт за обективната, бърза и точна информация. Красимир Узунов ще липсва на всички, които го познаваме, защото беше честен човек, който винаги поставяше принципите и идеалите пред самоцелната печалба и успеха“, написа председателят на ПГ на ГЕРБ и зам.-председател на партията  Цветан Цветанов .  Лидерът на БСП Корнелия Нинова  заяви, че Красимир Узунов е истински родолюбец, който ще бъде сред нас с написаното, създаденото и изговореното за България и българщината.  \r\nВ лицето на Красимир Узунов загубихме един истински, обаятелен българин, каза  зам.-председателят на БСП Кирил Добрев . Депутатът от ПГ на БСП Жельо Бойчев  сподели: „Това, с което ще запомня Красимир Узунов, са безкрайните разговори, които водихме, и с преклонението, което имаше към историята и героизма на Българската армия. Той си остана офицер цял живот. Непрекъснато ми повтаряше колко малко помним за героизма на всички наши предци, дали живота си за Отечеството. Приключваше втората книга за Първата световна война, описваше ми битките ден по ден“. Народният представител от ДПС Велислава Кръстева коментира, че е  приела новината за кончината на Красимир Узунов с чувство на загуба на скъп приятел. Тя добави, че Красимир Узунов е бил голям българин, достоен мъж, патриот и човек с визия и мисия. Народеният представител от ГЕРБ Владимир Тошев  отбеляза, че със смъртта на Красимир Узунов България е загубила един изключителен радетел на българщината.  Депутатът от ГЕРБ Даниела Савеклиева  сподели, че ще помни Красимир Узунов като неуморен, всеотдаен, искрен патриот, който е мислел всяка минута за България. \r\nНапусна ни един истински човек, патриот и приятел, каза  депутатът от ГЕРБ Десислава Костадинова . \"Ще го запомня като истински патриот, голям професионалист и изключителен човек, с много специално чувство за хумор\", допълни тя.  \r\nЗагубихме един голям българин, патриот, отличен професионалист и приятел, каза председателят на парламентарната Комисия по културата и медиите  Вежди Рашидов . Председателят на СДС Румен Христов  добави, че Красимир Узунов винаги се е стремил да възвърне достойнството на България, което тя е имала през годините.  Главният секретар на партията Илия Лазаров  отбеляза, че Узунов е отговарял на определението народен будител, който се е стараел да направи България по-добра. Председателят на ПП АБВ Румен Петков  коментира, че Красимир Узунов оставя след себе си житейска и професионална история, постижима за малцина.  Ивайло Калфин  от ръководството на ПП АБВ каза, че ще запомни Красимир Узунов като човек, който се осмелява да върви срещу течението“.  \r\nПредседателят на „Движение България на гражданите“  Димитър Делчев  посочи, че Красимир Узунов е бил човек с много ясен поглед върху събитията и процесите в държавата.  \r\n„В лицето на Красимир Узунов България загуби един голям патриот, а тези които го познавахме – добър човек и приятел“, каза  Цветлин Йовчев , бившият министър на вътрешните работи в кабинета на Пламен Орешарски.  Евродепутатът от ГЕРБ/ЕНП Андрей Ковачев  написа в съболезнователен адрес, че с Красимир Узунов многократно е обсъждал въпросите, свързани с нашите сънародници, останали извън пределите на Отечеството, и се е вслушвал в неговите полезни съвети на човек, знаещ изключително много за тази част на света и историята.  \r\nВ съболезнователен адрес от  ПП „Обединени земеделци“  заявиха: \"Красимир Узунов оставил дълбока следа в духовното поле на България, той непрестанно проправяше пътеката на знанието и възпитаваше в патриотизъм\". Асен Гагаузов, министър на регионалното развитие и благоустройството от 2005 до 2009 г.,  сподели: \"За съжаление, загубихме един изключително стойностен човек и голям патриот. С Красимир Узунов се познаваме от 15 години и през тях повече от 90% от неговите усилия и от неговото време бяха отделени за работата му\".  Воден от чувството на дълг и родолюбие Красимир Узунов имаше една кауза и нейното име е „България“. Той посвети живота си на това да възкреси българската бойна слава и да не допусне имената на героите, дали живота си за Родината, да бъдат забравени.  Началникът на отбраната ген. Андрей Боцев  посочи: „Красимир Узунов бе човек, чиито патриотизъм и плам разпалваха в душата на всеки национална гордост и самочувствие“.  Бригаден генерал Явор Матеев , командир на 68-а бригада Специални сили, заяви: „Краси както живя и работи, така си и отиде. С гръм и трясък живя, с гръм и трясък си отиде”. Той го определи като „голям приятел, с чувство за хумор, правдивост и истинност. „Това, че е голям родолюбец и голям българин, убеден съм, че всички го знаят. България загуби един истински човек и родолюбец, който знае как да обича и работи за Родината си”, каза още бригаден генерал Явор Матеев.  Ген. Кирчо Киров  описа Красимир Узунов като невероятен приятел, отдаден на хората и на голямата кауза - майка България.  \r\n„С Красимир Узунов си отиде и частица от България“, подчерта председателят на Комисията по отбрана  ген. Константин Попов . Вицеадмирал Пламен Манушев  заяви, че ще запомни Красимир Узунов като човек изпълнен с енергия, върнал паметта на нашите дядовци от Първата световна война. „. Ще го запомня като човек, направил името Каймак-Чалан известно на всички българи, който направи толкова много за България, за войниците ѝ, за армията ѝ, за историята ѝ“. \r\nВнучката на полк.  \r\nБорис Дрангов  Райна Дрангова  заяви: „Красимир Узунов беше един съвременен будител, загубата е за целия народ“. Тя посочи още: „За него Македония не беше само кауза. Тя беше нещо, което той изживяваше с цялото си сърце“. Никола Христов, внук на командващия 11-ти пехотен Сливенски полк, участвал в битката на Каймак-Чалан, оцелял след бомбардировките над София,  каза: \"Красимир Узунов беше много всеотдаен патриот, който искаше ние да знаем нашата история и боевете на нашата армия\". \"Той беше човек, на когото много хора се чудеха – на неговия ентусиазъм, на неговата цел – хората, българите да се възпитават от патриотизма на онези, които вече отдавна ги няма. За мен нашата държава губи много в лицето на господин Красимир Узунов\", допълни Никола Христов. Началникът на Военна академия „Георги Стойков Раковски“ ген.-майор Груди Ангелов  коментира, че Красимир Узунов бе свободен човек, който събираше единомишленици, милеещи за родината ни. „Каквото и да кажа за него ще бъде малко. Той имаше много още какво да даде“, добави той.  \r\n„Книгите, публикациите, инициативите и доказаните във времето стандарти, които оставя след себе си Красимир Узунов, са неоценимо наследство и пример за един пълноценно извървян път“, се посочва в съболезнователен адрес, изпратен от  Електроенергийния системен оператор (ЕСО) . Областният управител на Смолян Недялко Славов  коментира, че Красимир Узунов е оставил дълбока светла следа и ще продължава да живее в сърцата ни чрез стойностните си публикации и книги. \r\nЗа  кмета на София Йорданка Фандъкова   Красимир Узунов е увлекателен разказвач на българската история и пазител на българските геройства. „Краси бе от онези истински родолюбци, които не търсят почести и слава, а полека, по неговия начин, с предавания, с книги, разказваше, за онова, което не трябва да забравяме“, сподели тя. Кметът на Бургас Димитър Николов  заяви, че Красимир Узунов ще остане в паметта ни като човек, който направи много за съхранението на паметта за българските победи на бойното поле. Кметът на Кюстендил Петър Паунов  подчерта, че за Красимир Узунов България е била всичко. Кметът на Симитли Апостол Апостолов  определи Красимир Узунов като съвременен будител. „Той беше един истински родолюбец, патриот, един съвременен будител, готово на всичко за каузата България. Едва ли в съвременна България скоро ще се роди такъв голям родолюбец и патриот, какъвто беше Красимир Узунов“, коментира той. \r\n„Красимир Узунов беше човек, превърнал България и съхраняването на българския дух, традиции и родова памет в своя лична мисия“, заяви  кметът на Каварна Нина Ставрева . Кметът на Смолян Николай Мелемов  отбеляза, че на първо място Красимир Узунов е бил патриот и добави, че у него е оставил незаличим спомен за човек на честта и почтеността. \r\n„Красимир Узунов бе истински българин, много ерудиран и един от най-големите познавачи на българската история и специалисти по Македонският въпрос“, заяви  зам.-кметът на Благоевград Христина Шопова . Зам.-кметът на Варна Пейчо Пейчев  отбеляза, че дейността на Красимир Узунов за запазването на българщината сред българските общности е дала много сериозен резултат сред младите хора. „Загубата е огромна за всички българи не само в пределите на нашата страна. Специално за македонските българи господин Узунов беше знаме, беше флаг, беше водач на всички процеси, които се случваха там. Беше неотменим лидер“, добави той.  \r\nСпоред кмета на Петрич  Димитър Бръчков  България е изгубила един достоен патриот и пламенен родолюбец. Янка Господинова, кмет на Алфатар  подели: Красимир Узунов беше кълбо от емоция, която със силата си умееше да събира, а не да разделя. Председателят на Общинския съвет в Гоце Делчев Ангел Гераскиев  коментира, че смъртта на Красимир Узунов е голяма загуба не само за приятелите му, но и за цяла България. \r\nДелото на Краси Узунов, трябва да се помни, гласът му трябва да се чува, защото благодарение на него си припомнихме Каймак-Чалан, припомнихме си с колко кръв сме платили, това да останем българи, припомнихме си какво е българска чест и доблест. Това не бива да се забравя, докато има българи“, отбеляза  историкът Марин Кавръков . Директорът на Регионален исторически музей – Кюстендил Валентин Дебочички  коментира, че Красимир Узунов е имал непресъхващ извор на идеи и приятелско отношение към всички. По думите му Узунов е положил огромни усилия за запазване на паметта за българските герои, за запазване и възстановяване на военните паметници извън пределите на България и е имал изключително отношение към културното наследство. Председателят на Националното ловно-рибарско сдружение „Съюз на ловците и риболовците в България“ Васил Василев  също изказа своите съболезнования. „Красимир Узунов доказа своя висок професионализъм и принципност, ще продължим да мислим за него, като за един голям човек - създател, патриот и родолюбец“, отбеляза той. \r\nИсторикът  доц. д-р Валентин Китанов  коментира: „Всичко онова, което Красимир Узунов написа през тези години, е достойно да бъде събрано в сборници, които да останат за поколенията“.  \r\nДиректорът на Историческия музей в Тутракан  Петър Бойчев  изтъкна, че Красимир Узунов е бил най- добрият историк сред историците, най- близко до народа, не със сухата история, направена в кабинетите, а с историята в спомените на живи участници.  \r\nДиректорът на Столична библиотека  Юлия Цинзова  заяви: „Думите са безсилни да опишем загубата на уважавания автор на стотици материали за Западните Балкани, Македония и Одринско и българската военна история“. \r\n„Красимир Узунов беше пламенен български патриот, голям българин и имаше много важно присъствие за каузата на българите както в Македония, така и навсякъде другаде“, заяви  председателят на Центъра за балкански и черноморски изследвания Алекс Алексиев . \r\n„Загубата на Красимир Узунов ще се отрази много на развитието на нашата военно-историческа наука“, коментира  военният историк доц. д-р Петър Ненков . Президентът на КНСБ Пламен Димитров  отбеляза, че завинаги ще пазим спомена за едно голямо перо и едно голямо сърце, което никога не забрави Майка България. Кметът на Сливен Стефан Радев  отбеляза, че дългогодишната дейност на Красимир Узунов бе свързана с това да се познава българската история и да не се забравят фактите, от които е изтъкана. „Красимир Узунов бе един прекрасен, откровен, чист човек, който през годините е отстоявал българската духовност и българските идеали“, каза  зам.-ректорът на Югозападен университет „Неофит Рилски“ Георги Апостолов . Пламен Цонев от шуменския факултет на Национален военен университет (НВУ) „Весил Левски“   заяви, че Красимир Узунов беше честен и безкористен българин. Родолюбец, патриот, радетел за всичко българско и добави, че и като офицер, и като журналист той е чертаел пътя на сближението с Македония. \r\nСъболезнователен адрес изпратиха и от  Регионален исторически музей – Благоевград . В него те посочват, че с внезапната смърт на Крсимир Узунов, България е загубила един истински родолюбец и патриот, един добър човек и съмишленик. \r\n„Празнината, оставена със загубата на Красимир Узунов, ще бъде непреодолима, но все пак се надяваме, че поклонението на Каймак-Чалан '2019 г. ще премине и под знака на „Каймакчаланския първопроходец“, написа Илия Чернев - внук на подофицер, оцелял при боевете на Каймак-Чалан. \r\n„Ще помня Красимир Узунов като човек с енциклопедични познания за бойната ни история, като родолюбец, милеещ за България и Армията“, коментира  председателят на Центъра за изследване на отбраната и сигурността и бивш министър на отбраната Ангел Найденов . Кметът на Карлово д-р Емил Кабаиванов  отбеляза, че Красимир Узунов е направил всички възможно да се чува българският език и слово в територии, населявани от българи.  Военният историк Мишо Йорданов  заяви, че Красимир Узунов е бил от хората, за които важи максимата: „Не е важно колко години живееш, а какво оставяш след себе си“.  Делото на Красимир Узунов надхвърля рамките на националните граници. Неговата работа и постижения бяха почетени от редица дипломати и представители и организации на българи в чужбина, като и на множество чуждестранни медии.  \r\nДипломатическият състав на посолството на Република България в Скопие също поднесе своите съболезнования. „Свеждаме глави пред паметта на една личност, оставила следа в политиката, икономиката и туризма, историята и културата на България през последните години. Може би Поручикът вече е при своите кумири Дрангов, Каварналиев...\", се посочва в съболезнователния адрес.  \r\n„Загубата на Красимир Узунов е неизмерима за България, ще го запомним като разностранен и талантлив журналист, историк, колекционер, истински патриот на своята страна“, се посочва в съболезнователен адрес, изпратен от  посланика на Руската федерация в България Н.Пр. Анатолий Макаров . Генeралният консул на Русия във Варна Владимир Климанов  отбеляза, че Красимир Узунов бе ярък и необикновен човек, чийто разностранен професионализъм е заслужено ценен в България и извън пределите ѝ.  \r\nИзвънредният и пълномощен посланик на република Азербайджан в България  Н. Пр. Наргиз Гурбанова  обяви: „Красимир Узунов завинаги остава в историята като един от най-успелите български журналисти, чиято работа бе еталон за журналистиката“. Президентът на Асоциацията на българите в Украйна  Антон Киссе  отбеляза, че Красимир Узунов е обичал всичко българско и е правил, каквото може, за да тържествува българщината по света. \r\nСъболезнователен адрес изпратиха и от   „Конгрес на българите в Украйна“  . В него те изтъкват, че Красимир Узунов е един от първите българи, които изграждат информационни мостове между България и българските общности по света \r\nПолитическият анализатор и бивш генерален консул в Одрин  Георги Димов  изтъкна, че Красимир Узунов бе истински български патриот - по призвание, по душа и по предназначение“.  \r\n„Споменът за Красимир Узунов ще остане завинаги в сърцата на всички, които го познаваха както в България, така и далеч извън пределите ѝ“, написа  Инал Плиев, заместник-председател на Южноосетинско-българското дружество за приятелство . Директорът на македонския медиен регулатор д-р Зоран Трайчевски  заяви: \"Той беше голям, огромен мой приятел, с това ще го запомня. Работихме отлично заедно\". \"Трябваше да дойде след няколко дни в Македония, за да снима филм за полковник Дрангов\", допълни Трайчевски. \r\nВ съболезнователен адрес  генералният консул на Република България в Солун Владимир Писанчев  написа: \"Следата, която той оставя, е незаличима: неговите енергия и дух, ерудиция и чест са видими в българското пространство. Ще бъдем пак заедно, Поручик, на Каймак-Чалан. Почивай в мир, приятелю!\".  Д-р Меглена Плугчиева, посланик на България в Черна Гора,   заяви: \"Цяла България загуби един безценен човек с енциклопедични знания, но най-вече истински голям патриот\". Със своя точен поглед върху събитията и способността си да анализира хладнокръвно всяка ситуация на Красимир Узунов остави трайна следа в българския обществен живот, а създадените от него Агенция и Радио „Фокус“ се превърнаха в стандарт за журналистиката и в синоним на бърза, коректна и точна информация. Бившият ръководител на военното разузнаване и бивш министър на вътрешните работи \r\nГен. Чавдар Червенков , посочи, че в страната няма аналог на това, което направи Красимир Узунов в областта на информацията. Анализаторът проф. Михаил Константинов  отбеляза, че Красимир Узунов е бил забележителен журналист, който е създал най-влиятелната информационна агенция у нас. \r\n„Това, което Красимир Узунов е правел в областта на българската журналистика е нещо, което ще остане“, убедена е  Меглена Кунева , зам.-министър председателят по координация на европейските политики и институционалните въпроси в периода 2014 – 2017 г. и бивш европейски комисар.  Председателят на КЕВР доц. Иван Иванов  посочи, че със своята енергия, последователност и родолюбие Красимир Узунов е оставил ярка следа в нашия обществен живот. Експертът по антитероризъм и общественик Христо Смоленов  обясни, че ще запомни Красимир Узунов като весел, непобедим и несломим по дух воин на България. По думите му създадените от него Агенция „Фокус“ и Радио „Фокус“ са много повече от средства за масова информация оръжия на българското оцеляване и победоносно продължаване на тази многовековна държавна традиция, която имаме. Той сподели, че започва да работи по идея за създаване на малък, но изразителен паметник на Красимир Узунов пред сградата на Агенция „Фокус“. Директорът на Университетската многопрофилна болница за активно лечение „Св. Екатерина“ проф. Генчо Начев  отбеляза, че Красимир Узунов бе патриот и родолюбец, който не никога не се е притеснявал от политическите конюнктури. \r\nПо думите на социолога  Юрий Асланов  Красимир Узунов е успял да прогледне в бъдещето в години, в които никой не е вярвал в перспективата на онлайн новинарските платформи. \r\nЗа  социолога Кънчо Стойчев  Красимир Узунов ще остане човек на честта,  който всеки ден, ставайки сутрин мисли за България. \r\nСоциологът Андрей Райчев си спомня: \"Повечето хора го помнят сега, когато стана известен, те не го помнят като млад. Той беше изключително симпатично, много амбициозно активно същество, националист в хубавия смисъл на думата-вечно за България. Той се носеше със своите идеи във времена, когато националната кауза не беше съвсем модерна, когато всички се занимаваха с новите съвременни неща. Но той още тогава държеше на думата България, даже се прочу като наивник, който все още се занимава с националната кауза във времена, когато тя не беше център на внимание. По-късно се оказа, че той е политически прав, защото това се оказа много по-важно, отколкото ни се струваше, увлечени от вихъра на европейското обновяване на България\". Лидия Йорданова, директор на социологическа агенция „Екзакта Рисърч Груп“,  каза: \"Две думи описват Красимир Узунов: голям човек и голям българин\". \"Той води един много смислен живот, изживян на много високи обороти, които хората рядко могат да осъществят. Лек път към светлината\", каза още Лидия Йорданова. Директорът на Националния военноисторически музей доц. Соня Пенкова  сподели, че Красимир Узунов е бил широко скроен човек, с изключително мащабен поглед върху политиката и историята. \r\nСпоред  политолога проф. Александър Маринов  сътвореното от Красимир Узунов, заедно с неговите съратници от Агенция и Радио „Фокус“, е важен факт за българската обществена действителност. „Това наистина е тежка загуба. Поднасям съболезнования на близките на г-н Узунов. Всички сме смъртни, разбира се, но отвъд тленността на тялото, остават делата. Наред със скръбта и покрусата, че един човек с принос, роля и позиция си е отишъл, все пак делата остават. Бог да го прости и да му дава светлина. Да се надяваме, че се е преселил в един по-добър свят“, каза проф. Маринов. Археологът Николай Овчаров  отбеляза, че Красимир Узунов е бил изключителен човек и българин.  Тракологът проф. д-р Валерия Фол  определи Красимир Узунов като човек, осъзнаващ значението на културното наследство за съхраняване културната памет на българският народ. \r\n„Красимир Узунов беше новатор, създател, визионер“, посочи  председателят на Националния браншови съюз на хлебарите и сладкарите Мариана Кукушева . „Хората идват и си отиват. Едни живеят, други горят. А трети, докато изгарят, създават модели, създават звезди, които присъстват в живота ни всеки ден. И са на фокус. Краси беше от тая категория хора. Новатор. Създател. Визионер… Много ще ми липсва!“, каза още тя. Областният управител на Благоевград Бисер Михайлов  отбеляза, че със смъртта на Красимир Узунов българската журналистика, но и цялото българско общество са изгубили много. Кметът на Пещера Николай Зайчев  бе категоричен, че в лицето на Красимир Узунов България загуби един голям патриот, а Пещера е загубила достоен син. „Красимир Узунов е едно явление в България. Той постави високи еталони в историческата наука, в журналистиката. За него няма да говорим в минало време, защото, докато ги има книгите му, той е тук и с нас!“, заяви той. Кметът на Бургас Димитър Николов  сподели: „Краси Узунов беше личност с голям авторитет. Той ще остане в паметта на обществото като човек, който силно се вълнуваше от българската военна история и направи много за съхраняването на паметта за българските победи на бойното поле. За нас смъртта му е голяма загуба за цялата общественост! Поклон пред неговата памет!“ \r\n„Красимир Узунов е пример за това как човек постига целите си, когато пътят до осъществяването им е ясно очертан и се следва неотлъчно“, заяви  кметът на Асеновград д-р Емил Караиванов .  \r\n„Красимир Узунов остави у всички нас неизличимия спомен за човек на професионализма, честта и почтеността“, отбеляза  кметът на Ямбол Георги Славов . Мирослав Янчев, кмет на Община Златоград,  отбеляза: \"Красимир Узунов работеше активно за свободата на словото, защитаваше принципите на обективна медия, отразяваща всички гледни точки\". \r\nВ съболезнователен адрес от  кмета на Община Русе Пламен Стоилов  се посочва: \"Болката е неизмеримо по-голяма, когато от този свят си отива изключително достоен и добър човек като Красимир Узунов. Неговата кончина безспорно е загуба за всички. Всеки един от нас ще запомни Красимир Узунов с неговия висок професионализъм, човечност и любов към българското. Дълбок поклон пред паметта му!\". Управителят на в. „Нова добруджанска трибуна“ Сабина Дукова  заяви, че Красимир Узунов е един от флагманите на съвременната българска журналистика. Кметът на Свищов Генчо Генчев  посочи, че е благодарен на Красимир Узунов за съветите, за уроците и за приятелството му със Свищов. Кметът на град Карнобат Георги Димитров  сподели: „Познавах го лично. Един прекрасен човек, който като че ли странеше повече от политическите партии, но беше голям българин“. Областният управител на Кюстендил Виктор Янев  поднесе своите съболезнования и отбеляза, че със смъртта на Красимир Узунов България, родната ни журналистика и „Фокус“ са загубили един честен и принципен човек. Областният управител на Кърджали Никола Чанев  заяви, че в лицето на Красимир Узунов България е загубила голям патриот и силен мъж, който милееше за родината си.  Чавдар Божурски, областен управител на Сливен,  отбеляза: \"Красимир Узунов ще остане в българската журналистика като създател на първата и най-голяма частна информационна агенция\". Д-р Антония Панева, началник на Държавен архив - Шумен,   казва за Красимир Узунов: \"патриот със силно излъчване и визия за бъдещето\". По думите й в негово лице България е губила един голям патриот. Доц. Юрий Проданов, ръководител на катедра „Журналистика и масови комуникации“ в Шуменския университет „Епископ Константин Преславски“  заяви: \"Във всичко, което Красимир Узунов създаде, виждам почерка на човек, който има отговорност към хората край себе си и към обществото\". Един от първите редактори на Агенция „Фокус“ Мариела Пчелинска  описа Красимир Узунов като деен, неуморен, енергичен, вдъхновен и вдъхновяващ, винаги воден от нови, ярки идеи и чувство за чест, дълг, родолюбие и отдаденост на каузи. „Брилянтни вдъхновения и перспективи, които в годините той неотклонно разви дисциплинирано, последователно и творчески, като изгради и утвърди заслужения авторитет на най-мощната информационна машина в България! Респект и поклон!“, написа още тя. Главен инспектор Ангел Папалезов - началник на сектор „Културно-исторически ценности“ към ГД „Национална полиция“  заяви: „Невероятно жизнен, невероятно отзивчив, невероятно истински, много принципен, безкомпромисен, искрен, понякога дори до болка – независимо каква е позицията на някой и самочувствието му, Красимир Узунов с удоволствие му казваше истината и много бързо успяваше да приземи всеки – в личен, в служебен или в морален план. Много успешно приземяваше както мен, така и всички около себе си, и ни даваше вярната посока и верния страничен поглед“. Изпълнителният директор на Национална компания „Индустриални зони“ (НКИЗ) Антоанета Барес  написа в съболезнователен адрес, че Красимир Узунов винаги е подкрепял каузата за развитие на индустриалните зони в България. „Искрено сме благодарни за съдействието и разбирането, които сме срещали в негово лице, в качеството му на собственик на Радиоверига и Агенция \"Фокус\". Поклон пред светлата му памет!“, пише още Антоанета Барес.    Фолклористът проф. Георг Краев  заяви: \"Красимир Узунов беше един от малкото, които посвещават живота си на Родината\". Доц. Красимира Александрова, директор на Национална библиотека „Св. св. Кирил и Методий“,  отбеляза, че винаги се е удивлявала на неизчерпаемата енергия на Красимир Узунов. \"Понякога животът е несправедлива и Бог много бързо взема при себе си тези, които могат и дават повече от останалите\", каза още тя. Председателят на Съюза на народните читалища Николай Дойнов  каза: \"Много ми е мъчно за него, защото не само аз губя един близък приятел, но и държавата губи един достоен българин, един достоен офицер, чиито живот и дело ще бъдат за пример. Неговото дело – неговите книги и Радио и Агенция „Фокус“, ще останат за пример на бъдещите поколения\". \r\nЗа нас Красимир Узунов е генерал на българския дух, каза  Фионера Филипова, директор на Регионалния музей във Видин  „Отиде си един достоен българин, направил толкова много за българския дух със своите книги и действия. Красимир Узунов беше истински патриот и родолюбец, отдаден на каузата за единение на нацията“, допълни Фионера Филипова.  Проф. Стати Статев, ректор на УНСС,  сподели: \"Напусна ни един голям патриот и истински родолюбец, за когото работата за Отечеството беше призвание, дълг и кауза, на която служеше с отдаденост и за която се раздаваше убедено и от сърце\". \r\nВ съболезнователен адрес от  Съвета за електронни медии  се посочва: \"Той беше голям родолюбец и истински медиен човек, който вярваше в силата на информацията и поставяше истината на първо място. Всички скърбим за загубата на един голям професионалист и човек!\". \r\n\"Висока чест беше за мен, че познавах Красимир Узунов\", каза  издателят Иван Гранитски.  \"Имам прекрасни впечатления. Преди всичко той беше истински патриот, един от малкото изчезващи в днешно време патриоти, които до болка обичаха Отечеството и работеха за него\", допълни той.  Адвокат Антон Станков, министър на правосъдието в правителството на Симеон Сакскобургготски и бивш съдия,  каза, че ще запомни Красимир Узунов с остроумието и чувството му за хумор, с невероятния патриотизъм, който не беше сляп патриотизъм, а подплатен с исторически познания, факти и с действия. Председателят на Браншовия съюз за стопанска инициатива в транспорта (БССИТ) и новоизбран председател на Конфедерацията на автобусните превозвачи Магдалена Милтенова  отбеляза, че  с всички свои действия Красимир Узунов винаги е отстоявал правилната позиция. „Загубихме човек, който заслужава нашите уважения. Поклон пред паметта му“, каза още тя. \r\nВ съболезнователен адрес от  Кръстю Манчев, председател на Общобългарския комитет „Васил Левски“ в Съединение,  се посочва: „Безкрайно сме признателни за неговия принос за издаването на книгата „Каймакь – Чалань“, която разказва за чутовния подвиг на Нидже планина по време на Първата световна война“. \r\nВ съболезнователен адрес от  председателя на Съюза на тракийските дружества в България Красимир Премянов  се казва: \"Той беше от хората, родени с искрата на патриотизма и любовта към Родината в сърцето си и посвети целия си живот на идеалите си. Голямата му болка бе Македония, голямата мечта – целокупна България\". \r\nВ съболезнователен адрес от  Български съюз по балнеология и СПА туризъм  се заявява: \"Неговото име като известен журналист, балканист и патриот ще остане в спомените на членовете на БСБСПА и в областта на нашата дейност, която той лично и неговия журналистически екип подкрепяше дълги години\".  Кристина, Константин и Михаил Белчеви  също поднесоха своите съболезнования. \"Поклон пред паметта на един голям българин! Огромна загуба за цяла България!\", заявиха семейство Белчеви в съболезнователен адрес.", "date": "2019.02.28", "title": "Отиде си Красимир Узунов - собственик и основател на „Фокус\" (ОБЗОРIII)"}
{"url": "http://www.focus-news.net/news/2019/02/28/2629339/balgariya-se-sboguva-s-krasimir-uzunov-obzor.html", "text": "България се сбогува с Красимир Узунов - създател и собственик на първата частна информационна агенция „Фокус“ и едноименната радио верига. Той почина внезапно на 25 февруари 2019 г. на 56-годишна възраст. Журналист, патриот, българин, преди всичко човек - той остави трайна диря в българския обществен живот. Красимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят. \r\nЦентралният военен клуб се оказа тесен за хората, дошли да си кажат последно сбогом с  големия родолюбец, журналист и общественик. Стотици близки, приятели, съмишленици, служители, военни, държавници,  политици и общественици дойдоха, за да се поклонят пред делото и паметта на Красимир Узунов.  Поклонението пред тленните останки на президента на Агенция и Радио „Фокус“ продължи повече от 2 часа, по време на които присъстващите изпратиха Красимир Узунов \r\nс трогващи слова и сълзи на очи.  \r\nВ своето траурно слово председателят на 44-ото Народното събрание Цвета Караянчева каза, че никоя смърт не може да заличи Красимир Узунов. „Днес се прощаваме с човек, който сам по себе си беше институция и в обществения и политическия живот на България - офицер от Българската армия, писател, журналист, предприемач, визионер. Той не само помнеше славното минало на България и имаше ясна мечта за бъдещето на Родината ни, но и правеше неимоверно много, за да извървим мирно и достойно този път към идните ни славни дни. Поручика беше добър човек, общото ни присъствие тук е ясно доказателство за това. И в смъртта си, както и в живота той умееше да събира на едно място различни хора, които милеем за България, но имаме алтернативни виждания за нейния възход“, заяви тя. \r\nВицепремиерът и министър на отбраната Красимир Каракачанов  посочи, че Красимир Узунов е отдал живота си за възраждането на българщината в Македония. „Поручика ще остане в съзнанието ни като човека, който отдаде живота си на възстановяването на честта и славата на Българската армия“, каза още той и припомни думите на Узунов: „Ако всеки от нас поне една минута на ден мисли за България, ще я видим такава каквато беше в най-славните си времена“. \r\nПодобно бе мнението и на проф. Пламен Павлов, който също изказа траурно слово за своя приятел. По думите му се разделяме с Красимир Узунов в условен смисъл, тъй като неговият безсмъртен дух остава.  \r\n„Шапки долу за Красимир Узунов“ бе призивът към българите на близкия му приятел вицеадмирал Пламен Манушев. Главният прокурор на Република България Сотир Цацаров каза, че за Красимир Узунов в пълна сила важат думите на полк. Борис Дрангов: „две смърти няма, без една не може“. „Красимир Узунов остава като продължаваща будна мисъл на един народен будител от 21 век“, споделиха неговите приятели. В залата на Централния военен клуб той бе определен като незаменим, като патриот и като човек, отдаден на каузи. Мнозина заявиха, че  смъртта на Красимир Узунов е загуба за цяла България. След края на поклонението част от венците бяха поднесени пред паметника на Васил Левски в столицата като израз на отдадеността на Красимир Узунов към българските история и дух. \r\nБлизки, приятели и съмишленици запалиха свещ в негова памет в столичния храм „Св. София“, където викарият на Софийската митрополия и Белоградчишки епископ Поликарп отслужи опело. Участие в службата взе и църковен хор. В словото си епископ Поликарп призова „да подражаваме на Красимир Узунов във вярата и любовта му към Отечеството и към всички паднали герои за Майка България“. \r\nПо-късно Красимир Узунов бе изпратен с военни почести и гвардейски духов оркестър. Траурната церемония се състоя в Централните софийски гробища. Погребалното шествие бе придружено от военен ескорт до гроба, където бе положено тялото му. Там близките и приятелите на Красимир Узунов го изпратиха в края на земния му път, коленичиха и запазиха минута мълчание. В знак на уважение и признателност бяха изстреляни пет залпа. В рамките на военната траурна церемония прозвуча и химна на Република България, изпълнен от Гвардейския представителен духов оркестър. \r\nВ последния си път Красимир Узунов бе изпратен и от своите верни „войници“ и „запасни“ от Агенция и Радио „Фокус\", за които той винаги ще остане вдъхновяващ командир, учител и пример. Неговата „армия“ остава на поста, за да продължи делото му. \r\nНа 2 март от 16.45 часа БНТ ще излъчи документалния филм „Бойните маршове на България“ на Красимир Узунов и проф. Любомир Халачев.", "date": "2019.02.28", "title": "България се сбогува с Красимир Узунов (ОБЗОР)"}
{"url": "http://www.focus-news.net/news/2019/02/28/2629341/aa-ministrite-na-otbranata-na-sasht-i-turtsiya-obsadiha-siriya-po-telefona.html", "text": "Министърът на отбраната на Турция и изпълняващия длъжността министър на отбраната на САЩ говориха по телефона, за да обсъдят последните събития в Сирия, съобщава  Anadolu Agency . \r\nХулуси Акар и Патрик Шанахан обърнаха внимание на американското оттегляне и предложиха зона за сигурност в Сирия, съобщи турското министерство на отбраната в Twitter. \r\nПрез декември миналата година американският президент Доналд Тръмп направи изненадващо съобщение, че САЩ ще изтеглят всички свои войски от Сирия и заяви, че „Ислямска държава“ е победена в страната. \r\nПодчертавайки застъпничеството на Турция за създаването на зона за сигурност в Северна Сирия, турският президент Реджеп Тайип Ердоган заяви тази седмица, че Турция не може да напусне регион, който би могъл да я заплаши на когото и да било, а Турция ще установи присъствие в такава зона. \r\nТой повтори, че предложената зона за сигурност трябва да бъде под контрола на неговата страна, добавяйки, че Турция не може да остави това на Германия, Франция или САЩ. Первод и редакция : Калоян Пенков", "date": "2019.02.28", "title": "АА: Министрите на отбраната на САЩ и Турция обсъдиха Сирия по телефона"}
{"url": "http://www.focus-news.net/news/2019/02/28/2628946/sanktsiite-za-otsastvashtite-deputati-minaha-na-pravna-komisiya-obzor.html", "text": "Водещата Правна комисия разгледа редица предложения за промени в Правилника за организацията и дейността на Народното събрание. Част от тях бяха приети, а други отхвърлени от комисията. Окончателното решение ще бъде взето от пленарна зала. Депутатите от Правна комисия решиха при неоправдано отсъствие от 3 поредни или общо 5 пленарни заседания за съответния месец на народния представител да се прави удръжка равна на основното му месечно възнаграждение. Пропорционално на отсъствията ще се намаляват и представителните разходи. В случаите на 3 поредни и общо 5 за месеца отсъствие ще отпада и класът прослужено време.  Правна комисия взе решение всяка парламентарна група да има право на една процедура по начина на водене по точка от дневен ред. Предложението бе внесено от лидера на НФСБ Валери Симеонов и депутатът Христиан Митев в промените в Правилника за организацията и дейността на Народното събрание. То бе прието с 5 гласа „за“, 2 – „против“ и 2 – „въздържали се“, като окончателното решение предстои да бъде взето от пленарна зала.  Председателят на Правната комисия и депутат от ГЕРБ Данаил Кирилов  бе предложил сходна поправка, но я оттегли. Данаил Кирилов аргументира предложението в Правилника с мотивите, че с 15 процедури в пленарна зала по един и същи повод става половин час дебат. Колегата му  Димитър Лазаров от ГЕРБ  допълни тезата му, че с процедурите се злоупотребява. Христиан Митев от „Обединени патриоти“  също коментира предложението и се съгласи, че с процедурите по начина на водене се злоупотребява с право и чрез тях се правят политически декларации.  Депутатът Хамид Хамид от ДПС  остро възрази срещу това предложение. Според него се злоупотребява с това право, но трябва тези, които го правят да бъдат наказвани. Хамид заяви, че намира предложението за абсурдно и го изумява само, че не са предложили и не са забранили на тези, които водят заседанието на парламента да грешат само по един път.  \r\nБез нито един „за“, с 12 - „против“ и 1 „въздържал се“ Правната комисия отхвърли предложението на БСП за замразяване на депутатските заплати. Предложението бе разписано в промените в Правилника за организацията и дейността на Народното събрание и с него се предлагаше народните представители да получават месечно възнаграждение в размер на 2 946 лв.  \r\nНа пресконференция  лидерът на БСП Корнелия Нинова  коментира  промените в Правилника на Народното събрание заради отсъствието на депутатите от БСП. „В ръцете на мнозинството е да променят Правилника, ние сме дали своето становище, отказваме да получаваме заплатите си, но въпросът трябва да се реши принципно. Искаме да се разгледа и нашето предложение да се намалят и замразят заплатите на депутатите“, каза Нинова. Тя коментира и темата с командировъчните.  \r\nПо думите ѝ депутатите от БСП, които са взели командировъчни за изложение за лов и риболов в Залцбург, ще върнат веднага парите, защото според нея това е недопустимо. „Ако зависеше от мен, не бих поставила подпис под такава командировка. И не е разбираемо защо г-жа Караянчева се е подписала“, каза още Нинова. Изказването ѝ породи задочен спор с  председателя на парламента Цвета Караянчева , която отговори следното: „Корнелия Нинова да не търси медийни изяви на мой гръб или на институцията, която представлявам“. Караянчева обясни, че без да мине през ръководството на парламентарните групи, няма как да подпише документ за пътуване на депутати. Председателят на Народното събрание уточни, че най-вероятно някой от заместник-председателите или секретаря на групата от БСП се е разписал. Тя отказа да назове кой точно се е подписал и призова този въпрос да бъде зададен на Корнелия Нинова. Караянчева апелира лидерът на БСП да не търси причините в нея заради това, че депутатите ѝ не я слушат.  \r\nДеница КИТАНОВА", "date": "2019.02.28", "title": "Санкциите за отсъстващите депутати минаха на Правна комисия (ОБЗОР)"}
{"url": "http://www.focus-news.net/news/2019/02/28/2628941/predstoyashti-sabitiya-v-stranata-za-28-fevruari-agentsiya-fokus.html", "text": "От 10.00 часа в зала „Концертна“ на Централния военен клуб, на бул. „Цар Освободител“ №7, ще се състои поклонението пред тленните останки на президента на Информационна агенция и Радиоверига „Фокус“ Красимир Узунов. От 13.00 часа в църквата „Света София“ викарият на Софийската митрополия епископ Поликарп ще извърши опелото.  От 15.00 часа на Централните софийски гробище в Парцел 1, ред 8, гроб 26 ще се състои погребението.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.00 часа в зала „Роял“ на Project Lab (бул. Мария Луиза №58) ще се проведе конференция на тема „Децата - от престъплението, през наказанието, до възстановяването”. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа в заседателната зала на Висшия съдебен съвет ще се проведе заседание на Пленума на ВСС.  \r\n*** \r\nОт 10.00 часа ще започне редовното заседание на Столичния общински съвет. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно открито производство за прекратяване на лицензия за дейността „производство на електрическа и топлинна енергия“ и лицензия за дейността „пренос на топлинна енергия“, издадени на „Топлофикация Шумен“ ЕАД – в несъстоятелност.  \r\n*** \r\nОт 10.00 часа 12-и състав на Специализирания наказателен съд ще заседава по делото срещу Виктор В., Росен А. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 13-и състав на Специализирания наказателен съд ще заседава по делото срещу Йордан Ш., на когото е повдигнато обвинение за безстопанственост. \r\n*** \r\nОт 10.30 часа в зала № 2 на Централна поща (ул. „Гурко“ № 6)  главният изпълнителен директор на „Български пощи” Деян Дънешки ще пусне в употреба издание на тема: „Велики пътешественици – Робърт Скот“ –  една пощенска марка в блок и специален пощенски печат. \r\n*** \r\nОт 11.00 часа Българският червен кръст и Националната гвардейска част организират поклонение пред Докторския паметник в София по повод 141-годишнината от Освобождението на България. \r\n*** \r\nОт 11.00 часа в зала №3 на Изпълнителна агенция по околна среда (бул. „Цар Борис ІІІ“ № 136, ет.2) ще се състои пресконференция, на която ще бъде представен проектът „Реализиране на дейности по опазване на естественото състояние на природното местообитание 9130 – буков комплекс в ПР „Богдан” и предприемане на мерки за неговото подобряване”, чиято реализация започна в края на 2018 г. \r\n*** \r\nОт 11.00 часа председателят на Национално сдружение „Българската домашна ракия“ Андон Андонов и членове на сдружението ще дадат пресконференция в централата на НФСБ на ул. „Раковски“ 134. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Цветомир М., Бойко Г. и др., на които са повдигнати обвинения за контрабанда. \r\n*** \r\nОт 11.00 часа пред Докторския паметник ще се състои поклонение пред подвига и паметта на загиналите за нашето Освобождение лекари, фармацевти, фелдшери, милосърдни сестри, самарянки и санитари.  \r\n*** \r\nОт 11.30 часа на ГКПП „Калотина“ гранични полицаи ще раздават разяснителни материали на чуждестранни водачи на товарни автомобили.  \r\n*** \r\nОт 11.30 часа във фоайето на Народното събрание ще бъде открит тематичен щанд с информационни материали по повод  Деня на редките болести. От 13.00 часа пред централния вход на Народното събрание ще бъдат пуснати балони в подкрепа на пациентите с редки болести. Подобни събития ще се проведат в градове от цялата страна.  \r\n*** \r\nОт 12.30 часа в София тех парк, сграда Инкубатор ще започне събитието „Диалози в образованието“. Участие ще вземат близо 100 учители, директори, представители на РУО и МОН от 20 града в страната.   \r\n*** \r\nОт 13.00 часа в зала „Сердика“ на София хотел Балкан ще се проведе експертната дискусия на тема „Законът за киберсигурността и ефектите върху енергийния сектор“, част от поредицата Energy Managers’ Forum. \r\n*** \r\nОт 13.30 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери. \r\n*** \r\nОт 13.30 часа в Capital Fort ще се проведе специализираната конференция „Knowledge City – градове на бъдещето“. \r\n*** \r\nОт 14.00 часа в СОХО (ул. „Искър“ 4) ще се състои пресконференция по повод Международния ден за повишаване на осведомеността за човешкия папилома вирус (HPV). \r\n*** \r\nОт 18.00 часа в Софийска градска художествена галерия ще бъде открита изложбата „Омагьосаното царство“ по повод 130 години от рождението на Николай Райнов. \r\n*** \r\nОт 18.00 часа в Theatro Live Club ще се състои официален вечерен кокейл, на който ще бъде представено ново споразумение между Bulgaria Air и Air Italy, с което ще стартират трансферни полети през Милано между България, вътрешността на Италия, САЩ,  Канада и атрактивни дестинации в Южна Африка и Азия. \r\n*** \r\nВ 18.00 часа в галерия \"Средец\" на Министерство на Културата ще бъдат обявени победителите в 17-ото издание на конкурса за репортажна фотография \"Бг Прес Фото 2018\".  \r\n*** \r\nОт 18.30 часа в галерия „Сан Стефано“ ще се състои премиерата на книгата на члена на УС на Атлантическия съвет на България доц. д-р Александър Йорданов „Патриотични уроци“. \r\n*** \r\nОт 18.30 часа в Галерия CREDO BONUM ще бъде открита изложбата „Фигури” на Севда Семер. \r\n*** \r\nОт 18.30 часа в пространството на НДК ще бъде отбелязан 50-годишният юбилей на Крум Филипов. \r\n*** \r\nОт 19.00 часа в Кино Култура (ул. „Сан Стефано“ № 22) ще се проведе пресконференция във връзка със старта на ефирното излъчване на  Национална телевизия „БЪЛГАРЕ“. \r\n*** \r\nОт 19.30 часа в хотел „Арена ди Сердика“ ще се състои двадесет и седмата церемония „Мъж на годината“. \r\n*** \r\nОт 20.00 часа в Зала 1 на НКД ще се състои концерт, на който ще бъде представен новият албум на Любо Киров „Както преди“. \r\n*** \r\nОт 11.00 часа в Регионалния исторически музей ще бъде  представена изложба, посветена на 175 години от рождението и 110 години от смъртта на Кузман Шапкарев. \r\n*** \r\nОт 17.30 часа в Градска художествена галерия Йорданка Благоева ще представи в книгата си „Босоногата кралица“. \r\n*** \r\nОт 19.00 часа в зала „Яворов“ Ансамбъл „Пирин“ ще изнесе благотворителен концерт за помощ на танцьорка от състава.  \r\n*** \r\nОт 11.00 часа пред сградата на ОДМВР – Бургас ще бъде открит осмият републикански турнир „Освобождение” по стрелба с пистолет за служители на МВР. \r\n*** \r\nОт 17.00 часа в галерия „Георги Баев“ ще бъде открита изложбата „Освобождение“, посветена на 3 март. \r\n*** \r\nОт 18.00 часа в галерия „Ателие Р“ ще бъде открита обща изложба на 12 художнички. \r\n*** \r\nОт 18.00 часа в КЦ \"Морско казино\" ще бъде открита изложба с лични оръжия на български революционери.  \r\n*** \r\nОт 19.00 часа в Културен дом на Нефтохимика ще бъде представена класическата постановка \"В полите на Витоша“. \r\n*** \r\nОт 14.00 часа общинският съветник от ПП ГЕРБ Иво Иванов ще се срещнат с граждани в офиса на партията на ул. „Георги Бенковски” №1. \r\n*** \r\nОт 14.00 до 16.00 часа в офиса на ПП ГЕРБ – Варна на ул. „Георги Бенковски” №1, общинският съветник Калина Пеева ще приема граждани. \r\n***  \r\nОт 09.00 часа в голяма зала на община Велико Търново ще се проведе сесия на Великотърновски общински съвет.  \r\n*** \r\nОт 11.00 часа в зала 302 на Общината ще се проведе пресконференция за предстоящ концерт по случая 150 години от основаването на читалище „Надежда – 1869“. \r\n***  \r\nОт 12.00 часа в пресклуба на БТА ще се състои пресконференция във връзка с номинацията на великотърновеца Георги Недев за президент на Българската федерация по мотоциклетизъм и предстоящото отчетно-изборно събрание на националната организация.  \r\n*** \r\nОт 13.45 часа в Основно училище „Христо Ботев“ ще се проведе час по професионално ориентиране с представители на сладкарската фабрика „Престиж – 96“. \r\n*** \r\nОт 16.30 часа в зала „Европа“ на ВТУ „Св. Св. Кирил и Методий“ ще се състои среща-разговор с писателя Захари Карабашлиев. Събитието е част от инициативата Открий българския писател“. \r\n*** \r\nОт 17.30 часа в читалнята на Регионална народна библиотека „Петко Р. Славейков“ ще бъде представена книгата „Забравени и незабравими“ на д-р Радка Пенчева, дългогодишен уредник на къща музей „Емилиян Станев“ към Националния литературен музей. Събитието е по повод 112-годишнината от рождението на Емилиян Станев. \r\n*** \r\nОт 19.00 часа в Клуб 7 ще се състои Вечер с поезията на Красимира Христова.  \r\n*** \r\nОт 18.00 часа Клубът на винарите във Велинград организира „Празник на домашното вино“.  \r\n*** \r\nОт 14.00 часа в Зала 1 на Общината ще се проведе VIII-ми Културно-образователен форум „На България с любов“.  \r\n*** \r\nОт 09.30 часа в Младежкия център ще се проведат Общински ученически игри по шахмат. \r\n*** \r\nОт 11.00 часа в Малката заседателна зала на Община град Добрич ще се състои награждаването на лауреатите на Областен конкурс рецитал „За да я има България“. \r\n*** \r\nОт 11.00 часа в Художествената галерия ще се проведе работилница за въображение – Направи си мартеница. \r\n*** \r\nОт 11.00 часа в Младежкия център ще се проведат мотивационни срещи на тема „10 уникални факта за България“. \r\n*** \r\nОт 16.30 часа на пл. „Свобода“ ще започне концерт на учениците на СУ „Св. Климент Охридски“. \r\n*** \r\nОт 18.00 часа в Огледална зала „Нели Божкова“ ще се проведе тържество „Пътят към свободата“. \r\n*** \r\nОт 13.00 часа в конферентната зала на Royal Grand Hotel & SPA, Община Каварна организира трудова борса за реализация на младежите в сферата на туризма. \r\n*** \r\nОт 14.00 часа в Народно читалище „Съгласие-1890“ ще се проведе кастинг за шоуто „Добруджа търси таланти”. \r\n*** \r\nОт 09.30 часа ще започне заседанието на Общински съвет – Казанлък. \r\n*** \r\nОт 10.00 часа в голямата зала на „Бизнес инкубатора“ Общинският съвет ще проведе заседание. \r\n*** \r\nОт 10.00 часа в заседателната зала на Община Кюстендил ще бъде представен проектът „Дългосрочна грижа и достоен живот за хората с увреждания в община Кюстендил“.  \r\n*** \r\nОт 14.00 часа ще започне заседание на Общински съвет – Кюстендил. \r\n*** \r\nПредседателят на АПИ Георги Терзийски ще провери напредъка при изграждането на АМ „Хемус“ в участъка между Ябланица и Боаза. В 10.00 часа той ще бъде в района на селище „Беклемето“ в Троянския проход. Около 12.30 часа ще започне инспекцията на изграждащата се отсечка Ябланица - Боаза от АМ „Хемус“.  \r\n*** \r\nОт 10.00 часа ще започне заседанието на Общински съвет - Ловеч. \r\n*** \r\nОт 09.30 часа ще започне редовно заседание на Общински съвет – Перник. \r\n*** \r\nОт 11.00 часа в Къща-музей „Освобождението на Плевен“ ще се открие изложба „Възпоменателни знаци за Освобождението“. \r\n*** \r\nОт 13.00 часа в Община Плевен ще бъде подписан меморандум за сътрудничество между БАН и Община Плевен от Председателя на БАН акад. Юлиан Ревалски и кмета Георг Спартански. \r\n*** \r\nОт 13.30 часа в Община Плевен Председателят на БАН акад. Юлиан Ревалски, кметът  Георг Спартански и проф. д-р Славчо Томов ректор на Медицински университет ще дадат брифинг. \r\n*** \r\nОт 13.30 часа в Медицински университет  ще се проведе Денят на кандидат студента. \r\n*** \r\nОт 17.30 часа  в големия салон на Регионална библиотека „Христо Смирненски“ – гр. Плевен проф. Любомир Ковачев ще  представи на мемориалната си книга „Етюди за скалпел и баскетболна топка\" \r\n*** \r\nОт 18.30 часа на сцената на читалище ,,Съгласие\" ще се играе мюзикълът ,,Вражалец\". \r\n*** \r\nОт 09.00 часа в залата на Общинския съвет ще се проведе заседание.  \r\n*** \r\nОт 11.00 часа в конферентната зала на хотел „Рамада Пловдив Тримонциум“ Областният съвет на БЧК – Пловдив ще проведе отчетно общо събрание за 2018 година.  \r\n*** \r\nОт 13.00 часа ще се състои  инициатива по масово вдигане на ръце пред сградата на Община Пловдив в знак на солидарност към милионите болни от редки болести по света. \r\n*** \r\nОт 14.00 часа в зала „Пълдин“ на Парк-хотел „Санкт Петербург“ зам.-министър Деница Николова ще открие 13-ото заседание на Комитета за наблюдение на Оперативна програма „Региони в растеж“ 2014 – 2020 г. \r\n*** \r\nОбщинските съветници от ГЕРБ ще проведат приемни с граждани. \r\nОт 16.00 часа Веселин Маневски ще приема граждани в офиса на партията в район „Южен” на ул. „Академик Петър Динеков” № 1А. Пенчо Малинов ще проведе срещи от 17.00 часа в офиса на ГЕРБ в район „Източен” на ул. „Коста Паница” №5.  \r\nОт 17.30 часа Петър Попов, Ясен Михайлов и Дамян Петров ще се срещнат с жители в в офиса на ГЕРБ в район „Западен” на ул. „Царевец” № 9. По същото време в офиса на партията на в район „Северен” на бул. „Марица” №91 приемна ще има общинският съветник Гошо Къчков.  \r\n*** \r\nОт 18.00 часа в Градската художествена галерия ще бъде представена първа самостоятелна изложба на Димитър Таушански в града. \r\n*** \r\nОт 17.00 часа в стъклената зала на Художествената галерия „Проф. Илия Петров“ областният управител на Разград Гюнай Хюсмен ще открие изложба, посветена на 140 години от Учредителното събрание и приемането на Търновската конституция. \r\n*** \r\nОт 11.30 часа в Историческия музей ще бъде открита обновената витрина с мартеници. Темата тази година – „Мартениците през социализма“. \r\n***   \r\nОт 09.00 часа в зала „Май“ на Община Сливен ще се състои редовно заседание на Общинския съвет.  \r\n***   \r\nОт 10.00 до 13.00 часа под Стария бряст в Сливен ще бъде отбелязан Международния ден на хората с редки болести. В 13.00 часа в небето ще бъдат пуснати балони в знак на съпричастност с хората, страдащи от такива заболявания.   \r\n***     \r\nОт 17.00 часа в „Узунова къща“ ще бъде прожектиран документалният филм „Паметникът“, посветен на  един от символите на град Сливен – паметника на Хаджи Димитър.  \r\n***    \r\nОт 18.30 часа в зала „Сливен“ Сливенският симфоничен оркестър ще представи „Класическите шедьоври“ – концерт под диригентството на маестра  Yeojin Kim, Корея. Солист ще бъде Росен Идеалов – кларинет.  \r\n*** \r\nОт 12.00 часа в 247 зала на община Смолян ще се състои церемонията по изпращане на атлетите на Спешъл Олимпикс България от Смолян за Световните летни игри в Абу Даби'2019. \r\n*** \r\nОт 13.00 часа в Сесийната зала на Общината ще започне заседание на Общински съвет – Смолян. \r\n*** \r\nОт 14.30 часа в залата на Регионална библиотека „Захарий Княжески“ ще бъдат връчени наградите в националния ученически конкурс на Второ основно училище „П. Р. Славейков“ за есе, рисунка, фотография и презентация на тема „Ще обичам аз от сърце таз земя и тоз народ“. \r\n*** \r\nОт 18.00 часа в зала „Байер“ ще бъде представена изложбата  „АЗ СЪМ БЪЛГАРЧЕ, ОБИЧАМ…“ на Школата по изобразителни изкуства при НЧ „Родина 1860”. \r\n*** \r\nОт 14.00 часа ще започне редовното заседание на Общински съвет – Трън.   \r\n***   \r\nОт 09.00 часа в зала 363 на общината ще се проведе заседание на Общински съвет-Шумен.  \r\n***   \r\nОт 11.00 часа в залата на РУ- Шумен директорът на областната дирекция ст. комисар Ялчън Расим ще предостави информация за дейността и работата на кварталните полицаи.  \r\n*** \r\nОт 10.30 часа в Зрителната зала на Община Ямбол ще се проведе детският фолклорен празник „Аз съм кукерче!“. \r\n*** \r\nОт 15.00 часа в Културно-информационен център „Безистен“ ще започне „Анимационна Кукерландия“ - програма с анимационни филми и работилници.  \r\n*** \r\nОт 17.00 часа в Народно читалище „Съгласие – 1862“ ще бъде открита детската изложба „Моята Кукерландия” си ще бъдат наградени победителите в едноименния конкурс за детска рисунка. \r\n*** \r\nОт 18.00 часа в зала „Съвременност“ на Културно-информационен център „Безистен“ ще бъде представен филмът „Легенда за първия кукер“. С него ще бъде открита програмата на анимационното кино в рамките на маскарадния фестивал „Кукерландия“.", "date": "2019.02.28", "title": "Предстоящи събития в страната за 28 февруари (Агенция „Фокус“)"}
{"url": "http://www.focus-news.net/news/2019/02/28/2629336/afp-tramp-obsadi-severna-koreya-s-shindzo-abe-i-mun-dzhe-in.html", "text": "Американският президент Доналд Тръмп проведе разговор по телефона с лидерите на Япония и Южна Корея докато лети обратно към Вашингтон, след като срещата на върха с Ким Чен-ун завърши без споразумение, заявиха от Белия дом, предава  AFP . \r\nГоворителката на Белия дом Сара Сандърс заяви пред репортери, които пътуват с Тръмп на Еър Форс 1, че той е говорил за около 15 минути с японския премиер Шиндзо Абе и южнокорейския президент Мун Дже-ин. \r\n„Той им даде актуална информация за срещата“, каза Сандърс. „Той им каза, че ще продължи диалога“. Превод и редакция : Калоян Пенков", "date": "2019.02.28", "title": "AFP: Тръмп обсъди Северна Корея с Шиндзо Абе и Мун Дже-ин"}
{"url": "http://www.focus-news.net/news/2019/02/28/2629334/ria-novosti-v-kongresa-smyatat-che-kim-chen-un-ne-vyarva-na-sasht.html", "text": "Лидерът на Северна Корея Ким Чен-ун не вярва на Съединените щати, тъй като преди Вашингтон е работил за „смяна на режима“, каза Тулси Габард, член на Камарата на представителите на Конгреса на САЩ и кандидата за президент от Демократическата партия, съобщава „ РИА Новости “. \r\n„Съединените щати трябва винаги да бъдат готови да се срещнат с нашите опоненти в търсене на мира, но историята ни за промяна на режима и провала на споразумението подкопават авторитета ни. Ето защо Ким не ни вярва“, написа Габард в Twitter, коментирайки срещата на върха в Ханой. \r\nЛидерите на Съединените щати и Северна Корея, Доналд Тръмп и Ким Чен-ун, проведоха втора среща на върха в Ханой на 27 и 28 февруари, която приключи без подписване на никакви документи. На пресконференцията Тръмп заяви, че различията със Северна Корея не са за отмяна на санкциите, а Пхенян не прави отстъпки в „друга сфера“. Превод и редакция : Калоян Пенков", "date": "2019.02.28", "title": "„РИА Новости“: В Конгреса смятат, че Ким Чен-ун не вярва на САЩ"}
{"url": "http://www.focus-news.net/news/2019/02/28/2628942/reuters-beliyat-dom-otkaza-na-chetirima-reporteri-da-otrazyavat-vecheryata-tramp-kim.html", "text": "Белият дом не позволи на репортерите на Ройтерс, АР, Блумбърг и Лос Анджелис Таймс да отразяват вечерята между президента Доналд Тръмп и севернокорейския лидер Ким Чен-ун в сряда, след като двама от тях задаваха въпроси на Тръмп по време на неговото общуване насаме с Ким преди нея, предава  Reuters .   \r\nРепортерите са част от медийния екип на Белия дом, който винаги съпровожда президента. Те редовно задават въпроси на лидерите и в сряда са попитали Тръмп за срещата на върха и за изслушването в Конгреса на неговия бивш адвокат Майкъл Коен.     \r\nРепортерите по-късно не са били допуснати до отразяване на вечерята, защото, както заяви говорителката на Белия дом Сара Сандърс , са “проявили чувствителност при задаване на предишните въпроси,” пише „Вашингтон поуст“. \r\nЕкипът е присъствал, когато Тръмп и Ким са се срещнали в началото и са стиснали ръце. По време на тази кратка интимна среща, докато камерите са работели, кореспондентът на Ройтерс Джеф Мейсън е попитал Тръмп какво иска да постигне от срещата и дали се е отказал от настояването си за денуклеаризация на Северна Корея.  Тръмп е отговорил с „Не“ на втория въпрос и е дал по-дълъг отговор на първия.   \r\nВеднага след него, репортерът на AP Джонатън Лемайър е попитал Тръмп дали очаква да се сложи край на Корейската война. Тръмп е отговорил с „Ще видим“.  Той е попитал Тръмп и дали има мнение за изслушването на Коен, което също е планирано за сряда. Тръмп се е намръщил и е поклатил глава.  \r\nВ писмено съобщение Сандърс е обяснила, че “Поради чувствителната природа на срещите ние ограничихме броя на журналистите, отразяващи вечерята. Продължаваме да уточняваме отделни аспекти от тази историческа среща и винаги ще работим тъй, че де сме сигурни, че американските медии имат колкото е възможно по-голям достъп.“   \r\nОт агенция Ройтерс са изразили „дълбока тревога“ заради изключването на техния репортер и на неговите колеги от групата, отразяваща вечерята.    Ивелина Ватова", "date": "2019.02.28", "title": "Reuters: Белият дом отказа на четирима репортери да отразяват вечерята Тръмп-Ким"}
{"url": "http://www.focus-news.net/news/2019/02/28/2628943/afp-kimchi-i-otkrovenost-kim-i-tramp-spodeliha-trapezata-si-predi-da-razgovaryat-za-yadrenite-orazhiya.html", "text": "Кимчи, скариди и дипломация имаше в менюто за вечерята в сряда, информира агенция  AFP .  \r\nЛидерите се срещнаха за частна „социална вечеря“ след като се ръкуваха и размениха кратки реплики в историческия хотел „Метропол“ в комунистическата столица. Това е втора лице-в-лице среща след срещата на върха в Сингапур през юни, 2018-та.      \r\nВечерта предложи нещо повече от обикновените медийни прояви. Двамата седнаха на една маса и споделиха трапезата си с няколко близки съветници в петзвездния хотел.   \r\nМенюто, чиито детайли бяха разработени от Белия дом, се явяваше като кулинарен мост между културните различия. В него бяха включени корейски и американски класически ястия.    \r\nПърво ястие: коктейл от скариди и авокадо, салатка и дресинг „Хиляда острова“, напомняне за популярната американска салата.   \r\nВторо ястие: говеждо филе на скара, гарнирано с кимчи, оформено като круша като жест към корейската традиционна кухня.  \r\nШоколадова торта беше върхът на пиршеството за Ким и за американския лидер, който е известен с добрия си апетит.  \r\nВ менюто нямаше алкохол – Тръмп е известен въздържател. Вместо това се сервираше коктейл от  специален сорт северноамериканска слива, подобна на фурма, и мед; шестте чаши за вино, които бяха на масата, се пълнеха с вода.  \r\nСлед вечерята Тръмп туитва: \"Велика среща и вечеря с Ким Чен-ун\".  \r\nВ компанията около масата бяха държавният секретар Майк Помпео и главният емисар на Ким Ким Йон-чол.    \r\nВечерята в сряда не беше първа среща от този род  за Тръмп през този ден. Обяда сподели с виетнамския премиер Нгуен Суан Фук. На него бяха сервирани разнообразни вкусни деликатеси от виетнамската кухня: салата от манго, пържени пролетни ролца, кралски раци и 'cha ca', - пържена риба, която е деликатес и се смята за „специален автограф от Ханой“, последвани от десерт от семена на лотос, лонган и бели гъби „дървено ухо“, сервирани топли и с лек захарен сироп. \r\nЧетвъртък е вторият и последен ден от разговорите между Ким и Тръмп за севернокорейския ядрен арсенал.   Ивелина Ватова", "date": "2019.02.28", "title": "AFP: Кимчи и откровеност, Ким и Тръмп споделиха трапезата  си преди да разговарят за ядрените оръжия"}
{"url": "http://www.focus-news.net/news/2019/02/28/2628947/izvestiya-rusiya-razprostrani-v-ss-na-oon-svoy-proekt-za-rezolyutsiya-za-venetsuela.html", "text": "След САЩ и Русия разпространи своя проекторезолюция за Венецуела, в която предлага да се отстояват два основни принципа -  независимостта и суверенитета на държавата, пише вестник  „Известия“ . \r\nПресекретарят на постоянното представителство на РФ към Световната организация Фѝодор Стржижовский е съобщил, че този проект предлага да се приложи „механизмът от Монтевидео“ за разрешаване на ситуацията.   \r\nЗаседанието на СС на ООН, на който трябва да се гласуват резолюциите вероятно ще се проведе в четвъртък вечерта. \r\nВ същото време САЩ в своя документ предлагат да се проведат нов президентски избори под международно наблюдение.  \r\n«Механизмът от Монтевидео », който е представен от Мексико, Уругвай и Карибската общност (КАРИКОМ),  предвижда четири етапа – незабавно стартиране на диалога за регулиране на ситуацията, преговорен процес, изработване на споразумение и неговата реализация.    Ивелина Ватова", "date": "2019.02.28", "title": "„Известия“: Русия разпространи в СС на ООН свой проект за резолюция за Венецуела"}
{"url": "http://www.focus-news.net/news/2019/02/28/2628950/vzglyad-venetsuela-uvelichava-iznosa-na-neft-za-indiya-i-es-i-go-namalyava-za-sasht.html", "text": "По данни на лондонската компания Kpler, обслужваща морски превози на товари, през февруари част от суровия петрол на Венецуела не е стигал до САЩ, заради санкциите, а се е насочвал към Индия и страни от Европа, пише  „Взгляд“  като цитира данни от  The Wall Street Journal . \r\nСпоред министъра на петролната промишленост на Венецуела и ръководител на държавната компания PDVSA Мануел Кеведо през февруари експортният обем на суров петрол от Боливарската република средно е нараснал с 1,2 млн барела за денонощие. \r\nВ същото време доставките за САЩ са се намалили от 484 хиляди до 149 хиляди в денонощие. \r\nПак по данни на лондонската компания износът на петрол от Венецуела за Индия през февруари е нараснал с 40 000 барела дневно. Това съвпада с казаното от Кеведо.   \r\nЕкспортът за Китай през февруари е намален два пъти, а за Великобритания е увеличен с 11 000 барела на денонощие. Няма промяна в количествата, които се изнасят за Испания и Швеция.   \r\nПо информация на управлението за енергийна информация към Министерството на енергетиката на САЩ за една седмица само износът на венецуелски нефт за тази страна е намалял три пъти.   \r\nПреди време венецуелският министър на нефта Мануел Кеседо разказвал как Венецуела възнамерява да се справя с американските санкции.   Ивелина Ватова", "date": "2019.02.28", "title": "„Взгляд“: Венецуела увеличава износа на нефт за Индия и ЕС и го намалява за САЩ"}
{"url": "http://www.focus-news.net/news/2019/02/28/2628945/karlos-rafael-fariya-tortosa-presledvat-vlastta-ni-za-da-se-doberat-do-nefta-ni.html", "text": "В специално интервю за вестник  „Известия“  посланикът на Венецуела в РФ Карлос Рафаел Фария Тортоса разказва за силовите сценарии за развитие на събитията и ситуацията с хуманитарните конвои   Информационна агенция “Фокус“ публикува интервюто без редакторска намеса „Известия“ : Ситуацията с постъпването на хуманитарната помощ във Венецуела се превърна в още един „препъни камък“ в политическата криза. Защо официален Каракас се отказа от стоките, които опозицията искаше да преминат през границата в  събота? Карлос Рафаел Фария Тортоса : нека в началото на кажа, че онова, което САЩ и техните сателити предлагат, ние не възприемаме като хуманитарна помощ. Нашето мнение споделят и такива авторитетни хуманитарни международни организации като Червения кръст (организацията съобщи за незаконно използване на нейната емблема при стълкновенията във Венецуела. Хора, които не са нейни сътрудници, носеха отличителните знаци на Червения кръст и на Червения полумесец на границата между Колумбия и Венецуела. – бел. „Известия“.) и ООН (генералният секретар на ООН Антониу Гутериш изрази тревога от политизацията на хуманитарната помощ. — бел. «Известия»). \r\nДокато ние отказваме да ги приемем, САЩ се опитват по насилствен начин да ги вкарат в нашата територия. Колумбия затвори границата си, а ние затворихме подстъпа само към три моста, свързващи двете държави. Според международното право затварянето на границата означава забрана за нейното преминаване. Вашингтон прекрасно знае, че от наша страна ще се окаже съпротива и въпреки това изпрати хуманитарен конвой в страната ни. Няма съмнение, че при тези условия, а и при провокациите от колумбийска страна, за които може да се види от видеозаписите в социалните мрежи, беше възможно да има и ранени, и убити. Единствената цел на случилото се е да се създаде на границата напрежение, което да позволи да се организира настъпление против страната ни. „Известия“ : Получава се така, че правителството на Венецуела и в бъдеще ще се бори с настъплението на хуманитарни конвои по границите си? Карлос Рафаел Фария Тортоса : Естествено, с това трябва да се борим.  Тук, между другото, трябва да добавя, че САЩ изпращат продукти, които никой не е проверявал. Из наши източници ни е известно, че сред тях е имало и развалени хранителни продукти, медикаменти с изтекъл срок на годност и лекарство, негодни за приложение. Те не бяха проверени от нито една организация, която е упълномощена да се занимава с това в целия свят, в частност става дума за Червения кръст.   „Известия“ : Щом така категорично Каракас отхвърля помощта на САЩ, тогава приема ли от други държави? Карлос Рафаел Фария Тортоса : Да, приемаме хуманитарна помощ. Например, от Русия приехме един плавателен съд със 7 тона медицински изделия. Нищо страшно от това не последва, защото знаем, че такава помощ се оказва добросъвестно, без никакви подводни камъни. \r\nПрезидентът ни заяви, че сме готови да приемем помощ от ЕС, включително и храни, и медицинско оборудване, и лекарства (миналата седмица Мадуро заяви, че Каракас е приел хуманитарно-техническа помощ от ЕС по линия на ООН за 2 млрд. долара. — «Известия»). Ние сме готови да заплатим за нея. Досега няма отговор от Брюксел. \r\nПо адрес на ЕС възниква цял ред от въпроси. Ако в ЕС са разтревожени за съдбата на нашето население, защо от Брюксел не отменят санкциите против Венецуела, за да можем да си купим всичко, което ни е нужно? Защо отказват да ни върнат златото, което сме внесли в Бенк ъф Ингланд? Защо „отвличат“ нашите предприятия, както се случи в САЩ със Citgo, «дъщерята» на нашата нефтена компания  PDVSA, в США? Тук има двойни стандарти. Те не се опитват да върнат в страната ни демокрацията – преследват нашата власт, за да сложат ръка на нефта ни.   „Известия“ : Сега в медиите се чуват много предположения за това дали венецуелският въпрос ще бъде решен чрез сила отвън. Готвят ли се за такъв сценарий в Каракас? Карлос Рафаел Фария Тортоса : Нашият президент неведнъж е казвал, че искаме всичко да решим по мирен път. Не търсим никаква конфронтация, но същевременно отричаме всякакво вмешателство от страна на САЩ и техните съюзници и сателити. Става дума за Колумбия, Аржентина, Бразилия, Чили, Парагвай, Коста Рика, където наскоро влязоха с взлом в нашето посолство и откраднаха документи и пари. За това не се говори открито, но в същото време и да се изключва то означава, че готвят военна намеса в страната ни. Вчера в Колумбия бяха вицепрезидентът на САЩ Майк Пенс и американския специален посланик за Венецуела Елиот Абрамс (свързват го с т. нар. „Ескадрони на смъртта в Латинска Америка и тайните доставки на американско оръжие за Иран. — бел. на «Известия»). Помним какво стори този човек в Централна Америка през 80-те години. Той мисли само за военни решения.  \r\nИ ги чакаме, готвим се, но в същото време и работим, за да си урегулираме проблемите с опозицията по мирен път.  Ивелина Ватова", "date": "2019.02.28", "title": "Карлос Рафаел Фария Тортоса: «Преследват властта ни, за да се доберат до нефта ни“"}
{"url": "http://www.focus-news.net/news/2019/02/28/2628951/broyat-na-zarazenite-s-morbili-prodalzhava-da-raste-51-sa-sluchaite-kam-momenta-obzor.html", "text": "Броят на заразените с морбили продължава да расте, като случаите към настоящия момент са 51. Това стана ясно по време на пресконференция в Министерство на здравеопазването, на която се обсъждаха ваксинопредотвратимите заболявания. В обсъждането на темата взеха участие главният държавен здравен инспектор доц. д-р Ангел Кунчев, директорът на Националния център по заразни и паразитни болести проф. Тодор Кантарджиев и изпълнителният директор на СБАЛИПБ „Проф. Иван Киров” проф. д-р Татяна Червенякова.  \r\nД-р Ангел Кунчев посочи, че от заразените с морбили 51 случая, 40 са в Благоевградска област, в град София са 7, в София област са 3 и във Варна 1. По думите му случаят във Варна е \"издънка\" на Благоевград, защото жената е имала контакт с болен от морбили по време на ски почивка. Само трима от заразените в България са били с непълен имунизационен статус, а останалите изобщо не са били имунизирани.  \r\nГлавният държавен здравен инспектор подчерта, че ескалацията на случаите на морбили в Европа през последните 3 години е започнала през 2016 година, с отделни взривове в Украйна, след това се е пренесла и в други страни, като Румъния, Франция, Дания, Германия, а по късно и в Сърбия, и Гърция. Той посочи, че до настоящия момент има вече някакъв спад в изброените балкански страни, но започва развитието на морбили в Македония. По думите му за 2016 година случаите на заразени с морбили в Европа са 5 273, за 2017 година стават 25 863 и за 2018 година са 82 596, като най-много смъртни случаи е имало в Румъния и Гърция. \r\nД-р Кунчев отбеляза, че в България за 2014 и 2015 година има нулеви случаи за морбили, 2016 година у нас има само един случай, но за 2017 година са 165. \r\nЗдравният инспектор припомни, че има механизъм за съобщаване на нежелани реакции, като това е възможно да се направи на интернет страницата на Изпълнителната агенция по лекарствата. По думите му всеки един човек може да изпрати такова съобщение. Той подчерта, че при 2 млн. и 200 хил. ваксинации през 2018 г. са съобщени едва 108 нежелани реакции, като само 15 са свързани с ваксини срещу морбили. Всички те са за преходни реакции, които по никакъв начин не са животозаплашващи. По думите му това са предимно повишаване на телесната температура, подуване или зачервяване около мястото на поставяне на ваксината. „Важно е да се знае, че 1 болен от морбили, срещнал 100 неимунизирани срещу заболяването лица, разболява 95 от тях“, каза. д-р Кунчев. Той подчерта, че формално в страната ваксинациите са задължителни и безплатни. „Миналата година в страната ни районните здравни инспекции са направили 16 хил. проверки за изпълнението на имунизационния календар и са съставили 112 акта на родители, които не са ваксинирали децата си. Отделно има актове и на общопрактикуващи лекари и друг медицински персонал“, отбеляза здравният инспектор, като допълни, че за родители, които не имунизират децата си глобата е от 50 до 100 лв. и може да достигне 200 лв. при повторно неваксиниране. \r\nДиректорът на Националния център по заразни и паразитни болести проф. Тодор Кантарджиев посочи, че в момента Националната референтна лаборатория към Националния център по паразитни и заразни болести, лабораторно проверява всеки докладван за съмнение от регионалните здравни инспекции случай на морбили извън благоевградското огнище. Той подчерта, че най-уязвими от заразата са неваксинираните деца до 13-месечна възраст и най-вече тези между 6 и 13 месеца, при които намалява защитата при предаваната от майката на плода.  \r\nИзпълнителният директор на СБАЛИПБ „Проф. Иван Киров” проф. д-р Татяна Червенякова уточни, че в момента в Инфекциозна болница има 7 пациента с морбили с благоприятен ход на заболяването.  \r\nПо отношение развитието на имунизационния календар доц. д-р Ангел Кунчев посочи, че Експертният съвет по имунопрофилактика е взел решение, чрез Националната програма за грип от следващия сезон, да бъде осигурен безплатен достъп до ваксина срещу грип за всички желаещи хора над 65 години. Те предлагат още да се намалят приемите на ваксина за туберкулоза от 4 на 3, да се промени схемата на прием за пневмококова ваксина - от 4 на 3 и да се въведе още една реимунизация срещу коклюш в по-висока възраст. Експертите предлагат и да се въведе препоръчителна ваксина срещу варицела, която чрез национална програма да се поставя безплатно на желаещите. \r\nИрина ИВАНОВА", "date": "2019.02.28", "title": "Броят на заразените с морбили продължава да расте - 51 са случаите към момента (ОБЗОР)"}
{"url": "http://www.focus-news.net/news/2019/02/28/2628948/the-guardian-pakistanskiyat-premier-imran-han-prizova-za-razgovori-s-indiya-za-da-se-izbegne-voyna.html", "text": "След въздушните удари Кашмир очаква да се разпали конфликт, но експертите се надяват, че страните ще намалят напрежението, пише британският  The Guardian .  \r\nИндия настоя за незабавното връщане на пилота, заловен от Пакистан след като самолетът му беше свален над Кашмир, което едва не доведе до избухване на война. \r\nВоенният летец на изтребителя се казва Абхи Нандан. Той се е появил в окървавена униформа при пакистанските военни и повтарял само едно нещо „Съжалявам, сър, това е всичко, което мога да ви кажа!“  \r\nОт Делхи са изразили възмущение „за вулгарното отношение на Пакистан спрямо ранен представител на индийските ВВС, което е в нарушение на всички норми на международното хуманитарно право ”. \r\nОт Външното министерство на Индия да заявили, че вече са влезли в контакт с изпълняващия длъжността върховен комисар на Пакистан Сайед Хайдер Шах и са изразили своя силен протест заради нарушаването на индийското въздушно пространство от Пакистан и обстрелването на индийски военни постове.   \r\nПо-рано Индия заяви, че един от нейните изтребители МИГ-21 се е „изгубил“ при среща с пакистански самолет във индийската част на Кашмир, а пилотът е изчезнал. Преди това Пакистан обяви, че е пленил два индийски самолета и е заловил пилотите, по-късно обаче отрече това твърдение.   \r\nВ сряда вечерта премиерът на Индия Нарендра Моди все още не беше направил публичен коментар за случилото се. Той беше в среща с  висши военни в резиденцията си в Делхи.   \r\nМеждувременно преимерът на Пакистан Имран Хан се обърна с призив за разговори, като насочи вниманието към ядрения арсенал и на двете държави.   \r\nВ телевизионно обръщение след ударите той е заявил, че е настъпило време за дипломатическо решаване на кризата.“С оръжието, което вие имате, и с оръжието, което ние имаме, може ли да се справим с неверните сметки, с лошото пресмятане на нещата? Не трябва ли да помислим, ако тази ситуация се разгорещи, до какво би довело това?”  Ивелина Ватова", "date": "2019.02.28", "title": "The Guardian: Пакистанският премиер Имран Хан призова за разговори с Индия, за да се избегне война"}
{"url": "http://www.focus-news.net/news/2019/02/28/2628954/mz-i-mon-razsledvat-kak-broshuri-sas-seksualno-sadarzhanie-sa-popadnali-v-uchilishta-obzor.html", "text": "Министерството на здравеопазването и Министерството на образованието и науката разследват как брошури със сексуално съдържание под надслов „Любов без последствия“ са попаднал в част от българските училища.  \r\nБрошурата е част от здравно-образователната програма, която се финансира по линията на Глобалния фонд на ООН. Тя е свързана с целевата група МСМ – мъже, които правят секс с мъже, и е предназначена за използване в кабинетите за анонимно и безплатно консултиране и изследване на ХИВ/СПИН (КАБКИС). Първото издание на брошурата у нас е от 2006 г., след това е преиздавана през 2009 г. и в началото на 2017 г., като се съхранява в Регионалните здравни инспекции (РЗИ). \r\n„Съществува разписан регламент, по който брошурата е следвало да бъде разпространена само и единствено в КАБКИС, поради което след като преди седмица получихме информация, че се разпространява в учебни заведения, съвместно с МОН веднага разпоредихме изтеглянето ѝ от училищата, за да не достигат до децата“, заяви министърът на здравеопазването Кирил Ананиев. Той посочи, че това е провокация, която ще се разследва, и всички длъжностни лица, които са допуснали разпространяването в училищата, ще понесат наказания. Според Ананиев ръководствата на пет регионални здравни инспекции самостоятелно са взели решение да разпространят брошурата в учебните заведения. Това са РЗИ - Монтана, РЗИ - Видин, РЗИ - Ямбол, РЗИ - Кърджали и РЗИ - Хасково. \r\nМинистърът на образованието и науката Красимир Вълчев посочи, че по първоначална информация брошурата е раздадена на учениците чрез медицинските специалисти в училищата, които не са на подчинение на директорите. \r\nЦветилена СИМЕОНОВА", "date": "2019.02.28", "title": "МЗ и МОН разследват как брошури със сексуално съдържание са попаднали в училища (ОБЗОР)"}
{"url": "http://www.focus-news.net/news/2019/02/28/2628955/sport-barselona-shte-igrae-na-finala-v-turnira-za-kupata-na-kralya.html", "text": "Късно в сряда Барселона победи Реал Мадрид с класическия резултат от 3:0 в мач-реванш от полуфиналите.  \r\nВ 50-тата минута Луис Суарес поведе отбора на Барселона на „Сантяго Бернабеу“. \r\nВ 69-тата Рафаел Варан си отбеляза автогол и така удвои резултата за каталонците. \r\nТретият гол за Барселона отново отбеляза Луис Суарес в 73-ата минута от дузпа. \r\nПървата среща между Барселона и Реал Мадрид завърши 1:1.", "date": "2019.02.28", "title": "Спорт: Барселона ще играе на финала в турнира за Купата на Краля"}
{"url": "http://www.focus-news.net/news/2019/02/28/2628956/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-гръцката граница на ГКПП „Кулата“ трафикът е интензивен на изход за леки и товарни автомобили. На българо-сръбската, българо-македонската граница трафикът е нормален на всички гранични контролно-пропускателни пунктове и българо-румънската граница трафикът е нормален на всички гранични контролно-пропускателни пунктове. \r\nПоради усложнена метеорологична обстановка в Румъния (силен вятър и снеговалеж) вероятно ще бъдат въведени ограничения за пътуване на МПС по републиканската пътна мрежа. При промяна на обстановката на територията на Р. Румъния ще има допълнителна информация.", "date": "2019.02.28", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/02/28/2628958/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от -12° до +5°. Времето над страната е предимно ясно. \r\nСлаб вятър духа в почти цялата страна. \r\nПътните настилки са предимно сухи, по усойните и планински райони частично заледени и заснежени, обработени и проходими при зимни условия. \r\nОграничена до 100 м е видимостта поради мъгла в района на Сандански. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nНа 28.02.2019 г. от 10:00 до 15:30 часа движението в тунел „Траянови врата“ в посока Бургас се осъществява само в изпреварващата лента поради ремонт на осветителната система в активната лента.  \r\nОбласт Стара Загора: \r\nДо 28.02.2019 г. движението се осъществява само в изпреварващата лента по от км 160 до км 165 в посока Бургас, поради ремонт на асфалтовата настилка. Трафикът се извършва по за движение и се регулира от сигналисти.  \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДвижението в До 11.03.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ – забранено е движението на всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Превала“ – забранено е движението на МПС над 12 т. както и тегленето на ремаркета и полуремаркета; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с.Бела - с.Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\nДвижението в участъка от тунел „Железница“ – Кресненско ханче от км 371+000 до км 390+291 се осъществява в едната лента поради ремонтни дейности на метални ограничители /мантинели/. Движението се регулира от сигналисти. Срок до 17:00 ч. на 28.02.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 28.02.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Ямбол:  \r\nДвижението в участъка Окоп – Елхово от км 271+000 до км 283+000 се осъществява в една лента поради изсичане на храсти. Движението се регулира чрез пътни знаци. Срок до 28.02.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nДвижението в участъка Момин проход - Ихтиман при Мирово от км 134+665 до км 135+335 се осъществява с повишено внимание в светлата част на денонощието поради изграждане на стационарна контролна единица на електронна система за събиране на таксите за ползване на Републиканската пътна мрежа. Движението се ограничава до 50 км/ч. Срок 02.03.2019 г \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът ІІ-11 : Движението по път ІІ-11 с. Орсоя – гр. Лом се осъществява в една лента, поради рязане на храсти. Движението се регулира от сигналисти на място. Срок до 28.02.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти и клони. Движението се регулира от сигналисти на място. Срок до 28.02.2019 г. \r\n Път ІІ-81: Движението по път ІІ-81 с. Бързия - гр. Берковица от км 73+000 до км 75+000 се осъществява в едната лента,  поради профилиране на банкети. Движението се регулира от сигналисти на място. Срок до 28.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът II-63: Движението по път II-63 Перник –Трън от км 4+600 до км 31+000 се осъществява в една лента поради ремонтни дейности на асфалтовата настилка. Организацията на движението е сигнализирана с пътни знаци. Срок: 28.02.2019 год        \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\n Път ІІ-82: Движението по път ІІ-82 Самоков – София от км 72+000 /Златна рибка/ до км 80+000 /Кокалянско ханче/ се осъществява в една лента поради подмяна на ограничителни системи /мантинели/ в посока София през светлата част на денонощието. Движението се извършва двупосочно в лентата посока Самоков. Срок 28.02.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.28", "title": "Актуална пътна обстановка"}
{"url": "http://www.focus-news.net/news/2019/02/28/2628959/predstoyashti-sabitiya-v-stranata-za-28-fevruari-agentsiya-fokus.html", "text": "*** \r\nОт 10.00 часа в зала „Концертна“ на Централния военен клуб, на бул. „Цар Освободител“ №7, ще се състои поклонението пред тленните останки на президента на Информационна агенция и Радиоверига „Фокус“ Красимир Узунов. От 13.00 часа в църквата „Света София“ викарият на Софийската митрополия епископ Поликарп ще извърши опелото. От 15.00 часа на Централните софийски гробище в Парцел 1, ред 8, гроб 26 ще се състои погребението.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.00 часа в зала „Роял“ на Project Lab (бул. „Мария Луиза\" 58) ще се проведе конференция на тема „Децата - от престъплението, през наказанието, до възстановяването”. \r\n*** \r\nОт 09.30 часа 6-и състав на Специализирания наказателен съд ще заседава по делото срещу Емил М., Мартин Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 09.30 часа в заседателната зала на Висшия съдебен съвет ще се проведе заседание на Пленума на ВСС.  \r\n*** \r\nОт 10.00 часа ще започне редовното заседание на Столичния общински съвет. \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно открито производство за прекратяване на лицензия за дейността „производство на електрическа и топлинна енергия“ и лицензия за дейността „пренос на топлинна енергия“, издадени на „Топлофикация Шумен“ ЕАД – в несъстоятелност.  \r\n*** \r\nОт 10.00 часа 12-и състав на Специализирания наказателен съд ще заседава по делото срещу Виктор В., Росен А. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 13-и състав на Специализирания наказателен съд ще заседава по делото срещу Йордан Ш., на когото е повдигнато обвинение за безстопанственост. \r\n*** \r\nОт 10.30 часа в зала № 2 на Централна поща (ул. „Гурко“ 6)  главният изпълнителен директор на „Български пощи” Деян Дънешки ще пусне в употреба издание на тема: „Велики пътешественици – Робърт Скот“ –  една пощенска марка в блок и специален пощенски печат. \r\n*** \r\nОт 11.00 часа Българският червен кръст и Националната гвардейска част организират поклонение пред Докторския паметник в София по повод 141-годишнината от Освобождението на България. \r\n*** \r\nОт 11.00 часа в зала №3 на Изпълнителна агенция по околна среда (бул. „Цар Борис ІІІ“ 136, ет.2) ще се състои пресконференция, на която ще бъде представен проектът „Реализиране на дейности по опазване на естественото състояние на природното местообитание 9130 – буков комплекс в ПР „Богдан” и предприемане на мерки за неговото подобряване”, чиято реализация започна в края на 2018 г. \r\n*** \r\nОт 11.00 часа председателят на Национално сдружение „Българската домашна ракия“ Андон Андонов и членове на сдружението ще дадат пресконференция в централата на НФСБ на ул. „Раковски“ 134. \r\n*** \r\nОт 11.00 часа 10-и състав на Специализирания наказателен съд ще заседава по делото срещу Цветомир М., Бойко Г. и др., на които са повдигнати обвинения за контрабанда. \r\n*** \r\nОт 11.00 часа пред Докторския паметник ще се състои поклонение пред подвига и паметта на загиналите за нашето Освобождение лекари, фармацевти, фелдшери, милосърдни сестри, самарянки и санитари.  \r\n*** \r\nОт 11.30 часа на ГКПП „Калотина“ гранични полицаи ще раздават разяснителни материали на чуждестранни водачи на товарни автомобили.  \r\n*** \r\nОт 11.30 часа във фоайето на Народното събрание ще бъде открит тематичен щанд с информационни материали по повод Деня на редките болести. От 13.00 часа пред централния вход на Народното събрание ще бъдат пуснати балони в подкрепа на пациентите с редки болести. Подобни събития ще се проведат в градове от цялата страна.  \r\n*** \r\nОт 12.30 часа в София тех парк, сграда Инкубатор ще започне събитието „Диалози в образованието“. Участие ще вземат близо 100 учители, директори, представители на РУО и МОН от 20 града в страната.   \r\n*** \r\nОт 13.00 часа в зала „Сердика“ на София хотел Балкан ще се проведе експертната дискусия на тема „Законът за киберсигурността и ефектите върху енергийния сектор“, част от поредицата Energy Managers’ Forum. \r\n*** \r\nОт 13.30 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери. \r\n*** \r\nОт 13.30 часа в Capital Fort ще се проведе специализираната конференция „Knowledge City – градове на бъдещето“. \r\n*** \r\nОт 14.00 часа в СОХО (ул. „Искър“ 4) ще се състои пресконференция по повод Международния ден за повишаване на осведомеността за човешкия папилома вирус (HPV). \r\n*** \r\nОт 18.00 часа в Софийска градска художествена галерия ще бъде открита изложбата „Омагьосаното царство“ по повод 130 години от рождението на Николай Райнов. \r\n*** \r\nОт 18.00 часа в Theatro Live Club ще се състои официален вечерен коктейл, на който ще бъде представено ново споразумение между Bulgaria Air и Air Italy, с което ще стартират трансферни полети през Милано между България, вътрешността на Италия, САЩ,  Канада и атрактивни дестинации в Южна Африка и Азия. \r\n*** \r\nВ 18.00 часа в галерия „Средец\" на Министерство на Културата ще бъдат обявени победителите в 17-ото издание на конкурса за репортажна фотография „Бг Прес Фото 2018\".  \r\n*** \r\nОт 18.30 часа в галерия „Сан Стефано“ ще се състои премиерата на книгата на члена на УС на Атлантическия съвет на България доц. д-р Александър Йорданов „Патриотични уроци“. \r\n*** \r\nОт 18.30 часа в Галерия CREDO BONUM ще бъде открита изложбата „Фигури” на Севда Семер. \r\n*** \r\nОт 18.30 часа в пространството на НДК ще бъде отбелязан 50-годишният юбилей на Крум Филипов. \r\n*** \r\nОт 19.00 часа в Кино Култура (ул. „Сан Стефано“ 22) ще се проведе пресконференция във връзка със старта на ефирното излъчване на  Национална телевизия „БЪЛГАРЕ“. \r\n*** \r\nОт 19.30 часа в хотел „Арена ди Сердика“ ще се състои двадесет и седмата церемония „Мъж на годината“. \r\n*** \r\nОт 20.00 часа в Зала 1 на НКД ще се състои концерт, на който ще бъде представен новият албум на Любо Киров „Както преди“. \r\n*** \r\nОт 11.00 часа в Регионалния исторически музей ще бъде представена изложба, посветена на 175 години от рождението и 110 години от смъртта на Кузман Шапкарев. \r\n*** \r\nОт 17.30 часа в Градска художествена галерия Йорданка Благоева ще представи в книгата си „Босоногата кралица“. \r\n*** \r\nОт 19.00 часа в зала „Яворов“ Ансамбъл „Пирин“ ще изнесе благотворителен концерт за помощ на танцьорка от състава.  \r\n*** \r\nОт 11.00 часа пред сградата на ОДМВР – Бургас ще бъде открит осмият републикански турнир „Освобождение” по стрелба с пистолет за служители на МВР. \r\n*** \r\nОт 17.00 часа в галерия „Георги Баев“ ще бъде открита изложбата „Освобождение“, посветена на 3 март. \r\n*** \r\nОт 18.00 часа в галерия „Ателие Р“ ще бъде открита обща изложба на 12 художнички. \r\n*** \r\nОт 18.00 часа в КЦ „Морско казино\" ще бъде открита изложба с лични оръжия на български революционери.  \r\n*** \r\nОт 19.00 часа в Културен дом на Нефтохимика ще бъде представена класическата постановка „В полите на Витоша“. \r\n*** \r\nОт 14.00 часа общинският съветник от ПП ГЕРБ Иво Иванов ще се срещнат с граждани в офиса на партията на ул. „Георги Бенковски” 1. \r\n*** \r\nОт 14.00 до 16.00 часа в офиса на ПП ГЕРБ – Варна на ул. „Георги Бенковски” 1, общинският съветник Калина Пеева ще приема граждани. \r\n***  \r\nОт 09.00 часа в голяма зала на Община Велико Търново ще се проведе сесия на Великотърновски общински съвет.  \r\n*** \r\nОт 11.00 часа в зала 302 на Общината ще се проведе пресконференция за предстоящ концерт по случая 150 години от основаването на читалище „Надежда – 1869“. \r\n***  \r\nОт 12.00 часа в пресклуба на БТА ще се състои пресконференция във връзка с номинацията на великотърновеца Георги Недев за президент на Българската федерация по мотоциклетизъм и предстоящото отчетно-изборно събрание на националната организация.  \r\n*** \r\nОт 13.45 часа в Основно училище „Христо Ботев“ ще се проведе час по професионално ориентиране с представители на сладкарската фабрика „Престиж – 96“. \r\n*** \r\nОт 16.30 часа в зала „Европа“ на ВТУ „Св. св. Кирил и Методий“ ще се състои среща-разговор с писателя Захари Карабашлиев. Събитието е част от инициативата Открий българския писател“. \r\n*** \r\nОт 17.30 часа в читалнята на Регионална народна библиотека „Петко Р. Славейков“ ще бъде представена книгата „Забравени и незабравими“ на д-р Радка Пенчева, дългогодишен уредник на къща музей „Емилиян Станев“ към Националния литературен музей. Събитието е по повод 112-годишнината от рождението на Емилиян Станев. \r\n*** \r\nОт 19.00 часа в Клуб 7 ще се състои Вечер с поезията на Красимира Христова.  \r\n*** \r\nОт 18.00 часа Клубът на винарите във Велинград организира „Празник на домашното вино“.  \r\n*** \r\nОт 14.00 часа в Зала 1 на Общината ще се проведе VIII-ми Културно-образователен форум „На България с любов“.  \r\n*** \r\nОт 09.30 часа в Младежкия център ще се проведат Общински ученически игри по шахмат. \r\n*** \r\nОт 11.00 часа в Малката заседателна зала на Община град Добрич ще се състои награждаването на лауреатите на Областен конкурс рецитал „За да я има България“. \r\n*** \r\nОт 11.00 часа в Художествената галерия ще се проведе работилница за въображение – „Направи си мартеница“. \r\n*** \r\nОт 11.00 часа в Младежкия център ще се проведат мотивационни срещи на тема „10 уникални факта за България“. \r\n*** \r\nОт 16.30 часа на пл. „Свобода“ ще започне концерт на учениците на СУ „Св. Климент Охридски“. \r\n*** \r\nОт 18.00 часа в Огледална зала „Нели Божкова“ ще се проведе тържество „Пътят към свободата“. \r\n*** \r\nОт 13.00 часа в конферентната зала на Royal Grand Hotel & SPA Община Каварна организира трудова борса за реализация на младежите в сферата на туризма. \r\n*** \r\nОт 14.00 часа в Народно читалище „Съгласие-1890“ ще се проведе кастинг за шоуто „Добруджа търси таланти”. \r\n*** \r\nОт 09.30 часа ще започне заседанието на Общински съвет – Казанлък. \r\n*** \r\nОт 10.00 часа в голямата зала на „Бизнес инкубатора“ Общинският съвет ще проведе заседание. \r\n*** \r\nОт 10.00 часа в заседателната зала на Община Кюстендил ще бъде представен проектът „Дългосрочна грижа и достоен живот за хората с увреждания в община Кюстендил“.  \r\n*** \r\nОт 14.00 часа ще започне заседание на Общински съвет – Кюстендил. \r\n*** \r\nПредседателят на АПИ Георги Терзийски ще провери напредъка при изграждането на АМ „Хемус“ в участъка между Ябланица и Боаза. В 10.00 часа той ще бъде в района на селище „Беклемето“ в Троянския проход. Около 12.30 часа ще започне инспекцията на изграждащата се отсечка Ябланица - Боаза от АМ „Хемус“.  \r\n*** \r\nОт 10.00 часа ще започне заседанието на Общински съвет - Ловеч. \r\n*** \r\nОт 09.30 часа ще започне редовно заседание на Общински съвет – Перник. \r\n*** \r\nОт 11.00 часа в къщата музей „Освобождението на Плевен“ ще се открие изложба „Възпоменателни знаци за Освобождението“. \r\n*** \r\nОт 13.00 часа в Община Плевен ще бъде подписан меморандум за сътрудничество между БАН и Община Плевен от председателя на БАН акад. Юлиан Ревалски и кмета Георг Спартански. \r\n*** \r\nОт 13.30 часа в Община Плевен Председателят на БАН акад. Юлиан Ревалски, кметът Георг Спартански и проф. д-р Славчо Томов, ректор на Медицински университет, ще дадат брифинг. \r\n*** \r\nОт 13.30 часа в Медицинския университет ще се проведе Денят на кандидат студента. \r\n*** \r\nОт 17.30 часа  в големия салон на Регионална библиотека „Христо Смирненски“ – гр. Плевен проф. Любомир Ковачев ще  представи на мемориалната си книга „Етюди за скалпел и баскетболна топка\" \r\n*** \r\nОт 18.30 часа на сцената на читалище ,,Съгласие\" ще се играе мюзикълът ,,Вражалец\". \r\n*** \r\nОт 09.00 часа в залата на Общинския съвет ще се проведе заседание.  \r\n*** \r\nОт 11.00 часа в конферентната зала на хотел „Рамада Пловдив Тримонциум“ Областният съвет на БЧК – Пловдив ще проведе отчетно общо събрание за 2018 година.  \r\n*** \r\nОт 13.00 часа ще се състои инициатива по масово вдигане на ръце пред сградата на Община Пловдив в знак на солидарност към милионите болни от редки болести по света. \r\n*** \r\nОт 14.00 часа в зала „Пълдин“ на Парк-хотел „Санкт Петербург“ зам.-министър Деница Николова ще открие 13-ото заседание на Комитета за наблюдение на Оперативна програма „Региони в растеж“ 2014 – 2020 г. \r\n*** \r\nОбщинските съветници от ГЕРБ ще проведат приемни с граждани. \r\nОт 16.00 часа Веселин Маневски ще приема граждани в офиса на партията в район „Южен” на ул. „Академик Петър Динеков” 1А. Пенчо Малинов ще проведе срещи от 17.00 часа в офиса на ГЕРБ в район „Източен” на ул. „Коста Паница” 5.  \r\nОт 17.30 часа Петър Попов, Ясен Михайлов и Дамян Петров ще се срещнат с жители в в офиса на ГЕРБ в район „Западен” на ул. „Царевец” 9. По същото време в офиса на партията на в район „Северен” на бул. „Марица” 91 приемна ще има общинският съветник Гошо Къчков.  \r\n*** \r\nОт 18.00 часа в Градската художествена галерия ще бъде представена първа самостоятелна изложба на Димитър Таушански в града. \r\n*** \r\nОт 17.00 часа в стъклената зала на Художествената галерия „Проф. Илия Петров“ областният управител на Разград Гюнай Хюсмен ще открие изложба, посветена на 140 години от Учредителното събрание и приемането на Търновската конституция. \r\n*** \r\nОт 11.30 часа в Историческия музей ще бъде открита обновената витрина с мартеници. Темата тази година – „Мартениците през социализма“. \r\n***   \r\nОт 09.00 часа в зала „Май“ на Община Сливен ще се състои редовно заседание на Общинския съвет.  \r\n***   \r\nОт 10.00 до 13.00 часа под Стария бряст в Сливен ще бъде отбелязан Международния ден на хората с редки болести. В 13.00 часа в небето ще бъдат пуснати балони в знак на съпричастност с хората, страдащи от такива заболявания.   \r\n***     \r\nОт 17.00 часа в „Узунова къща“ ще бъде прожектиран документалният филм „Паметникът“, посветен на  един от символите на град Сливен – паметника на Хаджи Димитър.  \r\n***    \r\nОт 18.30 часа в зала „Сливен“ Сливенският симфоничен оркестър ще представи „Класическите шедьоври“ – концерт под диригентството на маестра Yeojin Kim, Корея. Солист ще бъде Росен Идеалов – кларинет.  \r\n*** \r\nОт 12.00 часа в 247 зала на община Смолян ще се състои церемонията по изпращане на атлетите на Спешъл Олимпикс България от Смолян за Световните летни игри в Абу Даби'2019. \r\n*** \r\nОт 13.00 часа в Сесийната зала на Общината ще започне заседание на Общински съвет – Смолян. \r\n*** \r\nОт 14.30 часа в залата на Регионална библиотека „Захарий Княжески“ ще бъдат връчени наградите в националния ученически конкурс на Второ основно училище „П. Р. Славейков“ за есе, рисунка, фотография и презентация на тема „Ще обичам аз от сърце таз земя и тоз народ“. \r\n*** \r\nОт 18.00 часа в зала „Байер“ ще бъде представена изложбата „АЗ СЪМ БЪЛГАРЧЕ, ОБИЧАМ…“ на Школата по изобразителни изкуства при НЧ „Родина 1860”. \r\n*** \r\nОт 14.00 часа ще започне редовното заседание на Общински съвет – Трън.   \r\n***   \r\nОт 09.00 часа в зала 363 на Общината ще се проведе заседание на Общински съвет-Шумен.  \r\n***   \r\nОт 11.00 часа в залата на РУ - Шумен директорът на областната дирекция ст. комисар Ялчън Расим ще предостави информация за дейността и работата на кварталните полицаи.  \r\n*** \r\nОт 10.30 часа в Зрителната зала на Община Ямбол ще се проведе детският фолклорен празник „Аз съм кукерче!“. \r\n*** \r\nОт 15.00 часа в Културно-информационен център „Безистен“ ще започне „Анимационна Кукерландия“ - програма с анимационни филми и работилници.  \r\n*** \r\nОт 17.00 часа в Народно читалище „Съгласие – 1862“ ще бъде открита детската изложба „Моята Кукерландия” си ще бъдат наградени победителите в едноименния конкурс за детска рисунка. \r\n*** \r\nОт 18.00 часа в зала „Съвременност“ на Културно-информационен център „Безистен“ ще бъде представен филмът „Легенда за първия кукер“. С него ще бъде открита програмата на анимационното кино в рамките на маскарадния фестивал „Кукерландия“.", "date": "2019.02.28", "title": "Предстоящи събития в страната за 28 февруари (Агенция „Фокус“)"}
{"url": "http://www.focus-news.net/news/2019/02/28/2628953/the-daily-express-deputat-ot-konservatorite-pravi-udivitelno-priznanie.html", "text": "„Тереза Мей  по-скоро ще подаде оставка отколкото да удължи срока на действие на Член 50“. Това е заявил консерваторът Питър Боун, пише днешният вестник  The Daily Express . Според него Мей по-скоро ще се откаже от поста си на министър председател вместо да позволи излизането на Великобритания от Европейския съюз да се отложи и да се съгласи да се задейства механизмът на Член 50 от Лисабонския договор за напускане на ЕС. Тези размисли консервативният депутат е споделил в предаването на БиБиСи Newsnight  в сряда вечерта.  \r\nВъв вторник премиерът  обеща да даде възможност на парламентаристите да гласуват удължаване на срока за напускане до края на юни, ако нейният проект за излизане от Съюза на 29 март не мине успешно в британския парламент на 12 март. И въпреки това Питър Боун категорично твърди, че Мей няма да допусне подобно удължаване и на 29 март Великобритания ще има Брекзит.   \r\nНеговият коментар е, че “ ако тя не постигне смислен и съдържателен вот, а Камарата на общините гласува удължаване на срока, съгласно  Член 50, тогава за нея ще е въпрос на принцип да си подаде оставката именно на този етап. Мисля, че ние ще напуснем Евросъюза на 29 март, няма значение дали ще е със сделка или без сделка.”Той изрази увереност, че на 29 март ще се осъществи Брекзит, точно както е планиран. Според него позицията на правителството не е променена. А тя е, че „ние трябва да си тръгнем от Евросъюза на 29 март. Тереза Мей го каза поне 108 пъти в Камарата на общините“.   \r\nПреди премиерът да направи своето изявление трима министри заявиха, че ще се обявят против правителството и ще подкрепят допълнение, с което се дава възможност да се удължи действието на Член 50.  Това бяха Амбър Руд, Дейвид Гок и Грег Кларк. Те обявиха намерението си по време на интервю пред вестник Тhe Daily Mail. \r\n По-късно Тереза Мей се обърна към депутатите с думите „Вие трябва да гласувате за сделка. Просто е!“ \r\nА според Питър Боун: “Би било огромно предателство спрямо британския народ, ако не го направим. Това ще е твърде лошо и за Тереза Мей, и за моята партия.“, са думите на консерватора пред британската телевизия.   \r\nМей се бори за отстъпки от Брюксел, за да може да прокара своя проект за Брекзит в британския парламент.  Ивелина Ватова", "date": "2019.02.28", "title": "The Daily Express: Депутат от консерваторите прави удивително признание"}
{"url": "http://www.focus-news.net/news/2019/02/28/2628962/mkd-severna-makedoniya-v-stranata-prez-poslednoto-trimesechie-na-2018-ta-godina-chuzhdestrannite-investitsii-sa-nay-mnogo.html", "text": "През последното тримесечие на 2018-та година чуждите инвестиции са най-много. Това е обявил премиерът на Северна Македония Зоран Заев пред депутатите по време на парламентарния контрол в сряда след обед, информира електронната скопска медия  МКД .  \r\nСлед ратифицирането на Протокола за НАТО от Гърция, шест компании са проявили интерес да инвестират в страната. Последната заявка е от завод за производство на кабели.  \r\nЗасега разрешително е издадено само на германската „Герешаймер\", чиято инвестиция е в размер на 120 милиони евро. Заявка са подали и две гръцки компании, като едната е от областта на енергетиката. Общата им инвестиция е на стойност от 750 милиони евро.  Ивелина Ватова", "date": "2019.02.28", "title": "МКД (Северна Македония): В страната през последното тримесечие на 2018-та година чуждестранните инвестиции са най-много"}
{"url": "http://www.focus-news.net/news/2019/02/28/2628961/nimh-vremeto-shte-e-slanchevo-maksimalnite-temperaturi-shte-sa-mezhdu-8-i-13.html", "text": "Времето ще е слънчево, максималните температури ще са между 8 и 13°. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Красимир Стоев.  Ще духа слаб, в Дунавската равнина – умерен вятър от запад-северозапад. Дневните температури ще се повишат и максималните ще са между 8 и 13°. Над Черноморието ще е предимно слънчево Ще духа до умерен вятър от запад-северозапад. Максималните температури на въздуха ще бъдат 10°-12°. Температурата на морската вода е около 6°. Вълнението на морето ще бъде 1-2 бала. Атмосферното налягане е малко по-високо от средното за месеца - ще се понижава. Над планините ще е предимно слънчево. Ще духа силен, по високите и открити части - до бурен северозападен вятър. Максималната температура на височина 1200 метра ще е около 6°, на 2000 метра - около минус 1°.", "date": "2019.02.28", "title": "НИМХ: Времето ще е слънчево, максималните температури ще са между 8 и 13°"}
{"url": "http://www.focus-news.net/news/2019/02/28/2628963/prezidentat-rumen-radev-e-na-rabotno-poseshtenie-v-slovashkata-republika.html", "text": "Президентът Румен Радев ще бъде на работно посещение в Кошице, Словакия, за участие в срещата на високо равнище във формат Б9. Това съобщиха от  Прессекретариата на държавния глава . \r\nВ рамките на международния форум България, Естония, Латвия, Литва, Румъния, Словакия, Унгария, Чехия и Полша ще обсъдят въпроси на сигурността в рамките на колективния подход на НАТО.", "date": "2019.02.28", "title": "Президентът Румен Радев е на работно посещение в Словашката република"}
{"url": "http://www.focus-news.net/news/2019/02/28/2628952/the-telegraph-torite-imat-istoricheski-shans-da-unishtozhat-leybaristite-vednazh-i-zavinagi.html", "text": "Торите имат исторически шанс да унищожат веднъж и завинаги лейбъристите, пише  The Telegraph  и допълва, че госпожа Мей трябва да прекръсти своята партия на партия за Брекзит и да се придържа към неговите същински ценности   \r\nАбсолютна, неморална некомпетентност е новата нормалност в британската политика и това се доказва от спасителната все още елегантност в поведението на Консервативната партия.  \r\nОт времето, когато през 18 век лорд Норт е бил министър председател, Великобритания не се е управлявала по толкова ужасяващо уплашен начин. И колкото и да звучи парадоксално все пак торите имат възможност да смажат окончателно и завинаги лейбъристите и да спечелят следващите избори с преобладаващо мнозинство.  \r\nВ момента само провалите на Джеръми Корбин като стратег се оказват дори още по-негодни от проектите на Тереза Мей.  Ивелина Ватова", "date": "2019.02.28", "title": "The Telegraph: Торите имат исторически шанс да унищожат лейбъристите веднъж и завинаги"}
{"url": "http://www.focus-news.net/news/2019/02/28/2628949/argumenti-i-fakti-rusiya-kakvo-da-se-ochakva-ot-pregovoritei.html", "text": "Предишните преговори, които се проведоха през юни 2018 година, приключиха с договорката постепенно да се тръгне към денуклеаризация на Корейския полуостров, пише руското списание  „Аргументи и факти“ . Северна Корея замрази ракетните и ядрените изпитания, а между двете държави започна политически диалог.   \r\nСега и Ким Чен-ун, и Доналд Тръмп имат нужда от далеч по-конкретни резултати. Американският президент е притискан от совите вътрешнополитически противници, които смятат, че от тези преговори за Америка няма никакви дивиденти. Държавният глава на Северна Корея се страхува от международните санкции, които продължават да се налагат срещу страната му.   \r\nКакво точно биха желали САЩ да получат от тази среща обяснява специалният пратеник на САЩ по корейското урегулиране Стивън Бигън.  Според него Щатите искат да видят пълен списък на всички севернокорейски ядрени заряди, да обсъдят демонтажа на мощностите по обогатяване на плутония и урана и да засилят „междучовешките контакти“. По-скоро от всичко друго става дума за сътрудничество в области като културата и спорта.  \r\nВярно е, че преди срещата Тръмп се обърна към американската общественост и я предупреди да не очаква много. „Ние нямаме точно заявени срокове кога да решим този проблем»    \r\nКато цяло и за Ким, и за Тръмп е важно да покажат не толкова скорост за решаване на въпроса, колкото обща целенасоченост и някакви положителни придвижвания. От друга страна обаче и двамата вървят към риска. Ким рискува, че след като Тръмп вече не е президент, всички негови решения може да се окажат отменени.  Тръмп пък рискува със самия факт, че води преговори с главата на Корейската народно-демократична република, когото в САЩ смятат за диктатор и убиец на американски граждани.  За радикални крачки обаче нито една от двете страни в момента не е готова все още . И все пак според експертите много може да се реши, докато общуват очи в очи, лично.  \r\nДвамата нямат проблем с езика. Севернокорейският лидер като млад е учил в Швейцария и добре владее английския език. Между другото, за какво са си говорили Тръмп и Ким по време на едночасовата си разходка само двамата в парка в Сингапур и до този момент не е известно. Известно е обаче, че след тази среща нова ескалация на ситуацията така и не се появи , а американските и севернокорейските дипломати започнаха да водят активни преговори на високо равнище, нещо, което отдавна не се беше случвало.   Ивелина Ватова", "date": "2019.02.28", "title": "„Аргументи и факти“ (Русия):  Какво да се очаква от преговорите?"}
{"url": "http://www.focus-news.net/news/2019/02/28/2628964/vitseprezidentat-iliyana-yotova-e-na-rabotno-poseshtenie-v-saedinenite-amerikanski-shtati.html", "text": "Вицепрезидентът Илияна Йотова е на работно посещение в Съединените американски щати. Това съобщиха от  Прессекретариата на държавния глава . \r\nПосещението на вицепрезидента в САЩ започва днес от Сиатъл. Илияна Йотова ще посети централата на „Майкрософт“, където ще разговаря с Ерик Хорвиц – вицепрезидент и ръководител на изследователския център на технологичната компания. Вицепрезидентът ще се срещне и с българи, заемащи ръководни позиции в „Майкрософт“. \r\nНа 3 март в Музея на Холокоста и в Музея на толерантността в Лос Анджелис вицепрезидентът ще открие две възпоменателни плочи за спасяването на българските евреи, поставени благодарение на родолюбиви българи. По случай Националния празник на Република България заедно с българския генерален консул в Лос Анджелис Веселин Вълчев Илияна Йотова ще бъде домакин на официален прием. На него ще присъства и заместник-кметът на Лос Анджелис Нина Хачикян. На събитието са поканени българските генерални консули, представители на американските институции, представители на българската общност. \r\nНа 2 март в българското училище „Св. св. Кирил и Методий“ в Лос Анджелис вицепрезидентът ще участва в тържественото отбелязване на 141 години от Освобождението на България. \r\nНа остров Вашон Илияна Йотова ще гостува в дома на международно известния етнограф и радетел за популяризирането на българската култура Мартин Кьониг. Във водената от вицепрезидента делегация е и художникът фотограф Иво Хаджимишев – дългогодишен приятел на Кьониг. Заедно с него Илияна Йотова планира през септември изложба, която ще представи фотографии и автентични записи на български фолклор, които Мартин Кьониг прави по време на изследователските си пътувания в България през 60-те години на миналия век. \r\nСрещите с българската общност са акцент в посещението на вицепрезидента в САЩ. Днес Илияна Йотова ще разговаря със сънародниците ни в Сиатъл, на 1 март – в Лос Анджелис, на 2 март в Ървайн, Ориндж Каунти, вицепрезидентът ще се срещне с българската общност от Южна Калифорния. На тези срещи фотографът етнограф Асен Великов ще представи свои снимки, запечатали народни празници и обичаи в различни части на България, както и от Бесарабия. \r\nНа 1 март вицепрезидентът ще разговаря със заместник-кмета на Сиатъл Шефали Ранганатан. \r\nВъв водената от Илияна Йотова делегация е и Стефан Янев – секретар на президента Румен Радев по сигурност и отбрана.", "date": "2019.02.28", "title": "Вицепрезидентът Илияна Йотова е на работно посещение в Съединените американски щати"}
{"url": "http://www.focus-news.net/news/2019/02/28/2628965/parlamentat-shte-razgleda-predlozheniyata-za-promeni-v-pravilnika-na-parlamenta-za-otsastviyata-i-zaplatite-na-deputatite.html", "text": "Парламентът ще разгледа предложенията за промени в Правилника на парламента за отсъствията и заплатите на депутатите. Това предвижда  програмата за работа  на Народното събрание. Председателят на парламентарната правна комисия и депутат от ГЕРБ Данаил Кирилов  е внесъл предложение при неоправдано отсъствие от проверка на кворума да се прави удръжка в размер на 750 лв. от месечното възнаграждение. Кирилов предлага още всяка парламентарна група да има право до три процедурни въпроса, които се отнасят до начина на водене в рамките на едно гласуване. Сходно е предложението и на  ВМРО , с което се предлага на депутатите, които не са участвали в повече от половината регистрации за откриване в рамките на един месец или в повече от половината поименни проверки, да се прави удръжка в размер на 2/3 от основното им възнаграждения. Лидерът на НФСБ  Валери Симеонов и депутатът Христиан Митев  предлагат при неоправдано отсъствие от три поредни или общо 5 пленарни заседания за съответния месец на народния представител да се прави удръжка, която е равна на месечното му възнаграждение, и Народното събрание да не поема допълнителните му възнаграждения. От НФСБ предлагат още, когато депутатът е участвал в по-малко от половината гласувания в пленарно заседание, да му се прави удръжка, равна на 1/2 от дневното му възнаграждение. Предложението на  БСП  пък е за намаляване на депутатските заплати и замразяването им до новото от края на 43-тото Народно събрание. БСП предлагат депутатите да получават възнаграждение в размер на 2 976 лв. и настояват министърът на финансите в двумесечен срок от приемането на настоящото решение да изготви предложение за нов начин на определяне на размера на месечното възнаграждение, получавано от народните представители. Предложението на БСП беше отхвърлено на заседание на парламентарната правна комисия. \r\nНа вниманието на народните представители ще бъде представен и Годишният отчет за дейността на Комисията за защита на личните данни за 2018 г., както и проектът на Годишна работна програма на Народното събрание по въпросите на Европейския съюз. Депутатите ще гласуват на второ четене и Законопроекта за преброяване на земеделските стопанства в Република България през 2020 г. Програмата на парламента предвижда и изслушване на министъра на регионалното развитие и благоустройството Петя Аврамова относно напредъка по изграждането на автомагистрали и скоростни пътища в България.", "date": "2019.02.28", "title": "Парламентът ще разгледа предложенията за промени в Правилника на парламента за отсъствията и заплатите на депутатите"}
{"url": "http://www.focus-news.net/news/2019/02/28/2628966/zam-ministar-denitsa-nikolova-shte-otkrie-13-oto-zasedanie-na-komiteta-za-nablyudenie-na-op-regioni-v-rastezh-2014-2020-g.html", "text": "В града ще се проведе 13-ото заседание на Комитета за наблюдение на Оперативна програма „Региони в растеж“ 2014-2020 г. Това съобщиха от пресцентъра на  Министерство на регионалното развитие и благоустройството . Форумът ще бъде открит от заместник-министъра на регионалното развитие и благоустройството и ръководител на Управляващия орган на програмата Деница Николова от 14.00 часа в зала „Пълдин“ на парк-хотел „Санкт Петербург“. В рамките на заседанието ще бъдат представени информация за актуалното състояние на изпълнението на ОПРР, одобреното от ЕК изменение на оперативната програма, резултатите от извършения анализ на Рамката за изпълнение по приоритетните оси на програмата. Ще бъде представен също Доклад за изпълнението през 2018 г. и предвидените дейности за 2019 г. на Годишния план за действие на програмата в изпълнение на Националната комуникационна стратегия за програмен период 2014-2020 г.  \r\nНа 1 март от 09.00 часа в зала „Пълдин“ членовете на комитета ще дискутират Индикативната годишна работна програма на ОПРР за 2019 г., изменение на Плана за оценка на оперативната програма, както и предложение на УО за разпределение и използване на спестен финансов ресурс по приоритетни оси на програмата.", "date": "2019.02.28", "title": "Зам.-министър Деница Николова ще открие 13-ото заседание на Комитета за наблюдение на ОП „Региони в растеж“ 2014-2020 г."}
{"url": "http://www.focus-news.net/news/2019/02/28/2628967/predstoyashti-mezhdunarodni-sabitiya-za-28-fevruari-agentsiya-fokus.html", "text": "Ще се проведе втората по рода си среща на върха между държавния глава на САЩ Доналд Тръмп и лидера на Северна Корея Ким Чен-ун. \r\n***  Бившият адвокат на американския президент Доналд Тръмп Майкъл Коен ще свидетелства Комисията по разузнаване на Камарата на представителите на САЩ.  \r\n***  От ExxonMobil ще информират Република Кипър за резултатите от сондажите за природен газ и нефт край разделения остров. \r\n***  Делегация на САЩ пристига в Турция за обсъждане на изтеглянето на американските сили от Сирия. \r\n***  Генералният секретар на НАТО Йенс Столтенберг ще проведе среща с президентите на девет страни-членки от Източна Европа. \r\n***   Държавният секретар на САЩ Майк Помпео ще проведе разговор с президента на Филипините Родриго Дутерте.  \r\n***", "date": "2019.02.28", "title": "Предстоящи международни събития за 28 февруари (Агенция „Фокус“)"}
{"url": "http://www.focus-news.net/news/2019/02/28/2628968/sport-livarpul-pobedi-uotford-s-50.html", "text": "Късно в сряда вечерта Ливърпул разгроми с 5:0 Уотфорд в мач от 28-ия кръг на английското футболно първенство и остана начело във временното класиране. \r\nПо два гола вкараха Садио Мане и Ван Дайк, веднъж се разписа Ориги. \r\nОстаналите резултати от срещите, които се играха в сряда вечерта: \r\nАрсенал – Борнемут 5:1 \r\nСаутхемптън – Фулъм 2:0 \r\nЧелси – Тотнъм 2:0 \r\nКристъл Палас – Манчестър Юнайтед 1:3 \r\nМанчестър Сити – Уест Хем 1:0. \r\nНачело в класирането е Ливърпул с 69 точки, пред Манчестър Сити 68 и Тотнъм 60.", "date": "2019.02.28", "title": "Спорт: Ливърпул победи Уотфорд с 5:0"}
{"url": "http://www.focus-news.net/news/2019/02/28/2628969/izlozhbata-posvetena-na-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-bade-otkrita-v-razgrad.html", "text": "В навечерието на националния празник – Трети март, Областният управител на Разград Гюнай Хюсмен ще открие изложба, посветена на 140 години от Учредителното събрание и приемането на Търновската конституция. Това съобщиха от пресцентъра на  Народното събрание . Мото на изложбата са думи на Васил Левски: „Всичко се състои в нашите сдружени сили“.  \r\nЕкспозицията е организирана от Народното събрание на Република България със съдействието на Държавна агенция „Архиви“ и Областните администрации и се представя във всички областни центрове.  \r\nВ Разград изложбата е подредена в стъклената зала на Художествената галерия „Проф. Илия Петров“. Към паната, предоставени от парламента, ще бъдат включени и експонати от Регионалния исторически музей, свързани с депутатите от Разградски регион, участвали в заседанието на Учредителното събрание.  \r\nОткриването на изложбата е в 17.00 часа. Експозицията ще остане в Художествената галерия до 7 март 2019 г.", "date": "2019.02.28", "title": "Изложбата, посветена на 140 години от Учредителното събрание и приемането на Търновската конституция, ще бъде открита в Разград"}
{"url": "http://www.focus-news.net/news/2019/02/28/2628960/balgariya-se-sboguva-s-krasimir-uzunov.html", "text": "България се сбогува с Красимир Узунов - създател и собственик на първата частна информационна агенция „Фокус“ и едноименната радио верига. Поклонението пред тленните му останки ще се състои в 10.00 часа в зала „Концертна“ на Централния военен клуб, на бул. „Цар Освободител“ №7. Опелото ще отслужи викарият на Софийската митрополия епископ Поликарп в църквата „Света София“, от 13.00 часа.  \r\nОт 15.00 часа Красимир Узунов ще бъде погребан с военни почести в Парцел 1, ред 8, гроб 26 на Централните софийски гробища. \r\nКрасимир Узунов почина внезапно на 25 февруари 2019 г. на 56-годишна възраст. Журналист, патриот, българин, преди всичко човек - той остави трайна диря в българския обществен живот. Красимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят. \r\nКой беше Красимир Узунов? \r\nКрасимир Узунов е роден на 26 януари 1963 г. в град Пещера. Завършва Висшето военно артилерийско училище (ВНВАУ) „Георги Димитров“ в Шумен през 1985 г., специалност Политически профил. Произведен е в чин лейтенант на 31 август 1985 г. Випуск „Сливнишки“.  \r\nПрез 1990 г. става известен с прякора „Поручика“, след като публикува коментар във вестник „Демокрация“, подписан като Поручик Красимир Узунов. \r\nНа 7 юни 2000 г. създава първата българска частна информационна агенция „Фокус“.  \r\nПрез 2004 г. създава Радио „Фокус“ – Сливен, с което слага началото на най-голямата българска радиоверига „Фокус“, която в момента притежава 59 радиостанции, 15 регионални офиса и излъчва 12 самостоятелни програми. \r\nАвтор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. \r\nАвтор е на книгите „Проклятието на Суки“ – легенди (1992 г.), „Скок зад огледалото“ (1992 г.), „Приказки за армията“ (1993 г.), „Христос на Балканите“ (1993 г.), „Феноменът Дрангов“ (1997 г.), Пътеводител „Охрид“ (1998 г.), „Албанският фактор на Балканите“ (2001), „Българските бойни знамена – За честта и славата на България“ (2009), „История на 23-ти пехотен Шипченски полк във войните за национално освобождение и обединение“ (2011),„Възкресението на българското опълчение – Душата на Македония и Одринско“ (2012), „Забравената война 1912 – 1913 г.“ (2013), „Бойните маршове на честта и славата на България“ (2014) „Каймакъ – Чаланъ“, (2015), „Епопеята на Добруджа – Курт-Бунар, Кочмар, Карапелит, Тутракан, Сарсънлар, Добрич...“ – Том 1 (2016), „Азъ служихъ при Дранговъ“ (2017).  \r\nНа 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г. \r\nУдостоен е за „Следовник на народните будители“ за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен „Войнишки нож“ от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак „За принос към Министерството на отбраната“ от министъра на отбраната Ангел Найденов през 2014 г. и със знак „Достойнство и чест“ от министъра на отбраната Красимир Каракачанов през 2018 г. Удостоен е с титлата „Доктор хонорис кауза“ на Военна академия „Георги Раковски“ от 15 февруари 2017 г. \r\nПоклон пред Светлата ти памет! \r\nОт целия екип на Агенция и Радио „Фокус“", "date": "2019.02.28", "title": "България се сбогува с Красимир Узунов"}
{"url": "http://www.focus-news.net/news/2019/02/28/2628957/b92-sarbiya-srabskiyat-prezident-prie-delegatsiya-na-evropeyskiya-parlament.html", "text": "Сръбският президент Александър Вучич прие делегация на Европарламента, ръководена от Дейвид МакАлистър, се казва в съобщение на президентската пресслужба, цитирано от  B92 . \r\nС евродепутатите Вучич е обсъдил въпроси, свързани с европейския път на Сърбия, реформата в страната и ситуацията в региона. Както е било съобщено по-рано МакАлистър „не е обявил посланието, с което идва неговата делегация в Белград“.   \r\n„Тема на разговора на политиците беше също и диалогът между Прищина и Белград. Вучич и МакАлистър се съгласиха, че е необходимо да се възстанови позитивният дух, за да се създаде обстановка, в която диалогът между тях може да се поднови.“, се отбелязва в пресрелийза на президентската канцелария, разпространен в сряда.    \r\nВучич е \"изтъкнал, че неговите очаквания са международната общност да не запази мълчание, като вижда, че албанците не прилагат споразумението, постигнато в Брюксел, и че налагат антицивилизационни мита на стоките от Сърбия,\" като е повторил, че това е сръбската позиция и след като се реши проблемът с тях, тогава ще има възможност и диалогичният процес да продължи.  Ивелина Ватова", "date": "2019.02.28", "title": "B92 (Сърбия): Сръбският президент прие делегация на Европейския парламент"}
{"url": "http://www.focus-news.net/news/2019/02/28/2628971/denyat-28-fevruari-v-balgarskata-istoriya.html", "text": "На тази дата през 1910 г. в Русе избухват размирици: непълнолетно турско момиче пристава на български чиновник, след което е върнато на родителите си от полицията по заповед на вътрешния министър Михаил Такев. Разгневеното множество обсажда полицейския участък и го напада, но е отблъснато от армията. При стрелбата са убити 17 и са ранени 32-ма души. През 1978 година в чест на стогодишнината от Освобождението пак в Русе е открит Пантеонът на възрожденците - национален паметник-костница на героите, загинали за българската свобода. Разположен върху 4456 кв. м. площ, в средата на Пантеона под позлатения купол гори вечен огън. Костите на Любен Каравелов, Захари Стоянов, Стефан Караджа, Панайот Хитов, Баба Тонка Обретенова, Никола Обретенов, Панайот Волов и Ангел Кънчев се съхраняват в мраморната зала на пантеона. Тридесет и девет видни възрожденци са погребани в отделни гробове. Там са вписани имената на още 453 просветители, четници и опълченци. \r\n2018 г. \r\nПравителството предлага на Президента на Република България да издаде указ, с който да награди посмъртно Панде Ефтимов с орден „Стара планина“ – втора степен, за изключително големите му заслуги за популяризирането на българската история през периода на войните за национално обединение и за съхраняване на българщината в Република Македония. \r\n2013 г. \r\nПрезидентът Росен Плевнелиев връчва на Карол Мистрик, извънреден и пълномощен посланик на Словашката република в Република България орден „Стара планина“ първа степен „за изключително големите му заслуги за развитие на българо-словашките отношения и сътрудничество и по повод окончателното му отпътуване от страната \r\n2008 г. \r\nВъв влака София – Кардам на БДЖ при неизяснени обстоятелства възниква пожар. В пожара загиват 9 пътници. \r\n2007 г. \r\nПровежда се дебатът по вота на недоверие към правителството. Вотът на недоверие е внесен предишната седмица от 55 депутати от ДСБ, ОДС, БНС, “Атака”, както и независими народни представители. Основните мотиви на опозицията са, че българското здравеопазване е в дълбока криза и 92 % от българите са крайно недоволни от здравното обслужване. \r\nВ същия ден здравни работници от почти цялата страна провеждат протестни действия. \r\n2002 г. \r\nПрезидента Росен Плевнвлиев връчва на акад. Благовест Сендов орден „Стара планина“ за заслугите му към Република България в областта на образованието и науката и по случай неговата 70-годишнина \r\n2002 г. \r\nДвадесет и трима депутати от НДСВ подписват писмо до премиера. В писмото се настоява за незабавна промяна в икономическата и социална политика, прозрачност в управлението на държавата и демокрация в парламентарната група на НДСВ. В писмото се казва още: “Ние приехме вашите послания за висок морал и почтеност във всичко и бяхме избрани заради вас. В името на този обет сме длъжни откровено да ви кажем – необходима е незабавна промяна в икономическата и социална политика, пълна прозрачност в управлението на държавата и демокрация в парламентарната група, както и условия за гарантиране на демократични процеси в нея.” Симеон не приема критиките. \r\n2001 г. \r\nВ доклада на Държавния департамент на САЩ по развитието на човешките права е записано, че в България свободата на словото се спазва формално, но по същество правителството се намесва в работата на медиите както с помощта на рекламите, така и чрез НСРТ. \r\n2001 г. \r\nБСДП на Йордан Нихризов се договаря със СДС за общо участие в изборите. \r\nБългарският социалдемократически съюз (БСДС) е учреден на 16 януари 1999 г.от членове на БСДП, разграничили се от ръководството около д-р Петър Дертлиев. В съюза участват членове на Нова социалдемократическа партия (НСДП) с председател Красимир Пухтев. \r\n2001 г. \r\nТридесет и осмото НС приема промени в Закона за досиетата. Създадена е постоянно действаща парламентарна комисия, която периодично публикува официални списъци на агентите на ДС. Разсекретената информация става общодостъпна в Интернет. \r\n1998 г. \r\nПроведен е учредителен конгрес на Българската евролевица. За лидер е избран Александър Томов. Той е икономист, политически и държавен деец. Завършва икономика във Висшия икономически институт в София, след което работи като преподавател в СУ \"Св. Климент Охридски\" и като експерт и съветник в Министерския съвет. След 10 ноември 1989 г. се включва активно в обществено-политическия живот на страната. Заема и отговорни държавни постове като заместник-председател на Министерския съвет (1990-1991 г.). Депутат е в ХХXVII Народно събрание. На II конгрес на партията (3-4 юни 2000 г. ) е преизбран за неин председател. \r\n1984 г. \r\nЗавършва тридневното посещение на генералния секретар на ООН Хавиер Перес де Куеляр в България. Страната ни е член на ООН от 14 декември 1955 г. Тя три пъти е непостоянен член на Съвета за сигурност на ООН (1966 г., 1986-1987 г., 2002-2003 г.). \r\n1981 г. \r\nЛюдмила Живкова е на посещение в Мексико за участие в тържествата, посветени на 13-вековния юбилей на българската държава. На 4 март в гр. Мексико се открива изложбата \"Средновековна България - изкуство и цивилизация\". \r\n1978 г. \r\nВ чест на стогодишнината от Освобождението в Русе е открит Пантеонът на възрожденците - национален паметник-костница на героите, загинали за българската свобода. Паметникът е разположен върху 4456 кв. м. площ. В средата на Пантеонът под позлатения купол гори вечен огън. Костите на Любен Каравелов, Захари Стоянов, Стефан Караджа, Панайот Хитов, Баба Тонка Обретенова, Никола Обретенов, Панайот Волов и Ангел Кънчев се съхраняват в мраморната зала пантеона. Тридесет и девет видни възрожденци са погребани в отделни гробове. Там са вписани имената на още 453 просветители, четници и опълченци. \r\n1947 г. \r\nЗавършва общото събрание на БАН, което приема нов Устав на академията, основан на приетия по-рано Закон за БАН. \r\n1934 г. \r\nБългарският цар Борис III се среща в Германия с Хитлер и с външния министър фон Нойрат. Те го съветват за сближение със Югославия. \r\n1912 г. \r\nВ София е сключен договор за приятелство между България и Сърбия. Поставено е началото на създаването на Балканския съюз. \r\n1910 г. \r\nВ Русе след като непълнолетно турско момиче пристава на български чиновник, е върнато на родителите си от полицията по заповед на вътрешния министър Михаил Такев. Разгневено множество обсажда полицейския участък и го напада, но е отблъснато от армията. При стрелбата са убити 17 и са ранени 32-ма души. \r\n1907 г. \r\nВ България в обнародван първия Закон за кооперативните сдружавания. \r\n1895 г. \r\nСъздаден е първият градски парк от европейски тип в България Аязмото в Стара Загора. На тази дата са родени: \r\n1907 г. \r\nРоден е българският писател Емилиян Станев. Той учи живопис в Художествената академия в София в класа на проф. Ц. Тодоров. Следва финанси и кредит в Свободния университет. През 1950-1955 г. завежда отдел “Белетристика” във вестник “Литературен фронт”. Член е на Съюза на българските писатели. Първият му отпечатан разказ е “Срещу Великден”. В първият му сборник присъства социалната тема “Примамливи блясъци” (1938 г. ). Със сборника “Сами” (1940 г.) поставя началото на анималистичната тема в творчеството си: “Последна борба” (1942 г. ), “Вълчи нощи” (1943 г. ), “През води и гори” (1943 г. ), “Делници и празници” (1945 г. ), “Дива птица” (1946 г. ). С повестите “В тиха вечер” (1948 г. ), “Крадецът на праскови” (1948 г. ), “Повест за една гора”, “Когато скрежът се топи” (1950 г. ) и други бележи преход към епичния жанр. От 1950 г. в продължение на 14 години работи върху романа “Иван Кондарев”. Негови исторически романи са “Легенда за Сибин, преславския княз” (1968 г. ), “Антихрист” (1970 г. ). Автор е на произведенията “Вълкът” (1970 г. ), “Скот Рейнолдс и непостижимото” (1971 г. ), “Язовецът” (1975 г. ), “Насън и наяве” (1978-1979 г. ) и “Черният монах” (1979 г. ). Автор е на произведения за деца и юноши. Творбите му са преведени на повече от 20 езика. \r\n1893 г. \r\nРоден е Иван Цоков Васильов - български архитект. Следва живопис в Мюнхен; завършва архитектура в Карлсруе, Германия (1919 г.). Работи в общо бюро с арх. Д. Цолов (1927-1948 г.); заедно печелят много литературни конкурси и се проявяват като архитекти с богата творческа фантазия. По техни проекти са построени: новата църква \"Св. Неделя\" в София (1929-1930 г.), Университетска библиотека (1934 г.), Търговска академия \"Д. Ценович\" в Свищов (самостоятелен проект, 1928 г.), Българска народна банка, Народната библиотека (1939-1953 г.) и др. В периода 1948-1958 г. Иван Васильов е ръководител на ателие. Дооформя криптата на Паметника на свободата на връх Шипка (1927 г.). Умира на 6 април 1979 г. \r\n1892 г. \r\nРоден генерал-майор Александър поп Димитров, временен командващ 5-а армия (02.09. - 13.09.1944). \r\n1868 г. \r\nРоден е Борис Иванов Дякович - български археолог, библиотековед. Дядо му - Ал. Узунов, е сред създателите на българската гимназия в Болград. Борис Дякович получава начално образование в румънско-българското трикласно училище в Болград. Учи в гимназия в София, но завършва Пловдивската класическа гимназия през 1890 г. От 1891 до 1893 г. следва в Юридическия факултет на Новорусийския университет в Одеса. През 1894 г. със стипендия на МНП заминава за Прага, където 1 година учи в Немския университет. След това следва класическа история и археология в Сорбоната в Париж. Под ръководството на проф. Калигнан и Потие изучава антично изкуство, история, култура, архитектура и скулптура във Франция и Италия. Проучва разкопките на Помпей. През 1898 г. е уредник на Етнографския отдел в Народният музей. Две години по-късно е заместник-директор на Народната библиотека в София. През 1901 г. става директор на Народната библиотека в Пловдив, остава на този пост до 1932 г. През 1910 г. създава археологически музей към Народната библиотека в Пловдив. Той е сред учредителите на Пловдивско археологическо дружество, създадено през 1923 г. През 1937 г. става негов почетен член. В периода 1901-1906 г. реформира дейността на Народната библиотека в Пловдив. През 1909 г. участва в подготовката на \"Закон за народното просвещение\", автор е на раздела за културни институции (музеи и библиотеки). През 1919 г. създава нов правилник за Народната библиотека в Пловдив. Сътрудничи на сп. \"Книжовник\" (1910 г.) и сп. \"Читалище\" (1911 г.), където публикува статии. Прави важни разкопки и открития из страната. Автор е на съчиненията \"Исторически преглед на Народната библиотека и музея в Пловдив до Съединението\" (1907 г.), \"Народните библиотеки и читалища в Пловдивски окръг\" (1908 г.) и др. \r\n1859 г. \r\nРоден е Вълко Стамов Велчев – български офицер, генерал-майор (1901 г.). Завършва Военното училище в София и военна академия в Русия. По време на Сръбско-българската война (1885 г.) като офицер от генералния щаб участва в операциите при Драгоман, Цариброд и Пирот. При вестта за детронирането на княз Александър (9 август 1886 г.) организира контрапреврата в Пловдив. През Балканската война (1912-1913 г.) ген. Вълко Велчев е началник на новосформираната ХI пехотна сборна дивизия и след това началник на северния и източния сектор при обсадата на Одрин; прави дързък опит да нахлуе в крепостта. След войната участва в политическия живот. Умира на 6 ноември 1935 г. На тази дата умират: \r\n1988 г. \r\nУмира Стефан Любомиров Каракостов - български литературен историк, театровед и философ. Роден е на 7 септември 1915 г. През 1941 г. завършва славянска филология в СУ “Св. Климент Охридски”. В продължение на три години работи като редактор във вестник “Литературен глас”. След това е секретар на Общинския комитет в Бургас. Преподавател е в Държавното театрално училище. От 1951 г. до 1970 г. е професор във ВИТИЗ “Кр. Сарафов”. След това е професор в Института по философия при БАН. Редактор и главен редактор във в-к “Култура”, сп. “Социалистическа борба” (1946 г.), в-к “Народ” (1945-1946 г.) и др. Изследва дейността на видни възрожденски дейци като Ботьо Петков, Димитър Общи, македонски възрожденци, В. Левски и др. Издава книгите “Българският театър. Средновековие. Ренесанс. Просвещение. 865-1858” (1872 г. ), “Българският възрожденски театър” (1973 г.), “Революция и сцена” (1975 г.) и др. \r\n1972 г. \r\nУмира Бинка Манолова Златарева - българска художничка. През 1915 г. завършва живопис в Държавното художествено-индустриално училище в София, ученичка на Ив. Мърквичка. През 1923-24 г. специализира при В. Хинаис в Художествена академия в Прага. Рисува предимно портрети с маслени бои и пастел, пейзажи и натюрморти. Сред по-известните й творби са: \"Автопортрет\" (1920 г.), \"Майка ми\" (1923) г., \"Ботевият четник Никола Обретенов\" (1932 г.), \"Иван Мърквичка\" (1936 г.), \"Дора\" (1936 г.), \"Улица в Търново\", \"Пейзаж от Карлово\", \"Утро\", \"Полски цветя\" (1938 г.), \"Грозде\", \"Лилии\", \"Ружи\", \"Лалета\" (1971 г.), \"Портокали\" (1971 г.) и др. \r\n1936 г. \r\nУмира Иван Парашкевов Пашинов - български офицер, генерал-майор (1917 г.). През 1877 г. емигрира във Влашко. През 1885 г. завършва Военното училище в София. Участва в Сръбско-българската война през 1885 г. като командир на рота в VII пехотен Преславски полк. Проявява се в сражението при Сливница (5-7 ноември ). Сражава се при Цариброд (12 ноември ) и Пирот (14-15 ноември ). По време Балканската война (1912-1913 г.) е командир на 23-ти пехотен Шипченски полк. През Първата световна война е командир на 2 бригада от 8 пехотна Тунджанска дивизия. Автор е на книгата \"23-ти пехотен Шипченски полк във войната с турци и съюзници (1912-1913)\" (1928 г.). \r\n1906 г. \r\nУмира Марин Стоянов Дринов - български историк, филолог, фолклорист и етнограф. Той е един от основателите Българското книжовно дружество в Браила (1869 г.), пръв председател (1869-82 г., 1884-98 г.) на БКД. Действителен член на БДК от 1869 г., почетен член - от 1898 г. Следва в Историко-филологическия факултет на Московския университет (1861-1865 г.). Защитава магистърска дисертация в Московския университет през 1872 г., назначен е за доцент по славянознание в Харковския университет. Защитава докторска дисертация през 1876 г. и става професор. Вицегубернатор на София през Руско-турската война (1877-1878 г.) и министър на Отдела на народно просвещение в привременното правителство (1878-1879 г. ). Основните му научни интереси са в областта на историята. Трудовете му получават високи оценки сред славянски учени. Големи са заслугите му за българска филология и организационно-научната и просветна дейност. Негови трудове са \"Поглед връх произхожданието на българския народ и началото на българската история\", \"Заселване на Балканския полуостров от славяните\", \"Южните славяни и Византия през Х век\". \r\n1887 г. \r\nУмира Димитър Генков Филов - български офицер, подполковник (1885 г.). По време на Руско-турската война (1877-1878 г.) е командир на Трета, а след това на Девета опълченска дружина и участва в боевете при Шипка и Шейново. След Освобождението служи в Източнорумелийската милиция. Участва в подготовката и извършването на Съединението (6 септември 1885 г.). По време на Сръбско-българската война е командир на общия резерв и на централна колона, която овладява Цариброд и участва в боевете за Пирот (14 – 15 ноември 1885 г.). След войната е началник на Трета пехотна бригада в Русе и участва в бунта на офицерите-русофили (1887 г.). Ранен е тежко и е съден от военния трибунал. Умира в болницата. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.28", "title": "Денят 28 февруари в българската история"}
{"url": "http://www.focus-news.net/news/2019/02/28/2628974/bchk-i-natsionalnata-gvardeyska-chast-organizirat-poklonenie-pred-doktorskiya-pametnik-v-sofiya.html", "text": "В навечерието на 141-годишнината от Освобождението на България, Българският червен кръст (БЧК) и Националната гвардейска част организират поклонение пред Докторския паметник в София от 11.00 ч. Това съобщиха от пресцентъра на  БЧК . Официалната церемония е скромен акт на благодарност и признателност към подвига и паметта на загиналите за нашето Освобождение лекари, фармацевти, фелдшери, милосърдни сестри, самарянки и санитари. Гвардейският представителен духов оркестър и Националната гвардейска част ще отдадат военни почести и ще застанат на почетен караул пред паметника на героите, които със своята хуманна дейност по време на войната създадоха условията за възникването на Червения кръст в България. \r\nСвещеници от Българската и Руската православна църква ще отслужат панихида в памет на загиналите. \r\nЦветя ще поднесат деца от 38 ОУ „Васил Априлов“. В церемонията ще участват посланици, дипломати, политици, държавни ръководители, общественици и граждани.", "date": "2019.02.28", "title": "БЧК и Националната гвардейска част организират поклонение пред Докторския паметник в София"}
{"url": "http://www.focus-news.net/news/2019/02/28/2628973/stolichniyat-obshtinski-savet-shte-razgleda-byudzheta-osnovnite-nasoki-i-programata-za-deynost-na-asotsiatsiyata-za-razvitie-na-sofiya-za-2019-g.html", "text": "Столичният общински съвет ще разгледа доклад относно приемане на годишен отчет за дейността на Асоциация за развитие на София за 2018 г. Ще бъдат представени годишният финансов отчет за дейността на предприятията с нестопанска цел през миналата година на Асоциация за развитие на София и бюджета, основните насоки и програмата за дейност на Асоциацията за 2019 г. Това е заложено в програмата на редовното заседание на   Столичния общински съвет . Общинските съветници ще гласуват и доклад за актуализация на План за защита при бедствия – с приложение 1 за наводнение, приложение 2 земетресение и приложение 3 радиационна и ядрена авария. Вносител на документа е кметът на София Йорданка Фандъкова. На вниманието на заседаващите ще бъде поставен и доклад относно утвърждаване на Годишен план на Програма за ремонт на спортна инфраструктура за 2019 година. \r\nПо време на заседанието ще се гласува и доклад относно приемане на план за насърчаване на инвестициите и политиката в областта на инвестициите на Столична община, утвърден от кмета. Ще бъде разгледан и годишен общински план за работа по приватизация и следприватизационен контрол за 2019 г. и утвърждаване на отчет за извършената работа по изпълнението на дейностите по приватизация и следприватизационен контрол. \r\nОбщинските съветници ще разгледат и проект за изменение на Общия устройствен план на Столична община, част \"Комуникационно-транспортна система - масов градски релсов транспорт\", одобряване на задание за разрешаване изработването на проект за специализиран подробен устройствен план - изменение на план за регулация – разклонение  на „Трети метродиаметър“ на „Софийски метрополитен“ в обхвата от Военна академия „Г. С. Раковски“ до пътния възел на бул. „Цариградско шосе“ с ул. „проф. Петър Мутафчиев“.", "date": "2019.02.28", "title": "Столичният общински съвет ще разгледа бюджета, основните насоки и програмата за дейност на Асоциацията за развитие на София за 2019 г."}
{"url": "http://www.focus-news.net/news/2019/02/28/2628975/predsedatelyat-na-natsionalno-sdruzhenie-balgarskata-domashna-rakiya-andon-andonov-i-chlenove-na-sdruzhenieto-shte-dadat-preskonferentsiya-v-tsentralata-na-nfsb.html", "text": "Председателят на Национално сдружение „Българската домашна ракия“ Андон Андонов и членове на сдружението ще дадат пресконференция от 11.00 часа в централата на НФСБ на ул. „Раковски“ 134 във връзка с позиция на сдружението. Това съобщиха от пресцентъра на  НФСБ .", "date": "2019.02.28", "title": "Председателят на Национално сдружение „Българската домашна ракия“ Андон Андонов и членове на сдружението ще дадат пресконференция в централата на НФСБ"}
{"url": "http://www.focus-news.net/news/2019/02/28/2628976/denyat-28-fevruari-v-svetovnata-istoriya.html", "text": "На тази дата през 1066 година е открита сградата на Уестминстърското абатство, проектирана в стила на прочутите катедрали Кентърбъри и Шартр. Уестминстърското абатство е под личното разпореждане на краля. То не се смята нито за катедрала, нито за енорийска черква, въпреки че поддържа свой собствен хор. През 1066 г. в Уестминстърското абатство е коронясан нормандския херцог Вилхелм Завоевателя. Там е канонизиран Едуард Изповедник, короновани са и всички монарси на Великобритания с изключение на Едуард V и Едуард VII. Първите златотърсачи пристигат в Сан Франциско с кораба “Калифорния” (1849 г.). През 1940 г. за пръв път по телевизията е показан баскетболен мач. Двубоят е между баскетболните отбори на американски колежи. През 1994 г. самолети на НАТО, за пръв път в 45-годишната история на организацията, провеждат военна операция, бомбардирайки военен завод в Босна. Американската авиация сваля четири сръбски самолета по време на първия полет на силите на НАТО. \r\n2018 г. \r\nАфганистанският президент Ашраф Гани предлага мирни преговори на талибаните. Той настоява за признаването на талибаните като политическа група, като част от предложения политически процес, който може да доведе до мирни преговори, целящи да сложат край на 16-годишната война. \r\n2017 г. \r\nСтотици десни активисти се събират, за да протестират срещу разпореждането на съда за разрушаването на израелското селище Офра, което е построено върху частна палестинска земя на Западния бряг. Израелската полиция евакуира девет домове в селището, въпреки гладните стачки и хората, които се барикадират вътре. \r\n2015 г. \r\nВ Лесото се провеждат парламентарни избори \r\n2012 г. \r\nЕвропейският парламент получава петиция до евродепутатите с настояване да „защитят свободния и отворен интернет и да отхвърлят ратификацията на търговското споразумение за борба с фалшифицирането (ACTA)“. Петицията е подписана от над 2.5 милиона души от цял свят, като е представена от името на интернет гражданската група Avaaz. \r\n2012 г. \r\nПрезидентът на Сирия Башар ал-Асад подписва новата конституция на страната разрешаваща политически плурализъм. \r\n2012 г. \r\nКонституционният съвет на Франция отхвърля законопроекта забраняващ отричането на геноцидите, в това число и арменския геноцид като нарушаващ правото на изразяване на личността. Законопроектът става причина за дипломатическа криза между Франция и Турция. \r\n2007 г. \r\nИталианският Сенат гласува вот на доверие на правителството на премиера Романо Проди. Председателят на италианския парламент Франко Марини обявява, че правителството са подкрепили 162 сенатори, срещу 157 –гласували “против”. \r\nДвамата сенатори, чиито вот е трудно предвидим, Луиджи Поларо и Марко Фолини подкрепят правителството на Проди. \r\n2001 г. \r\nВ Египет на мюсюлманите се забранява да сключват брак с еврейки. \r\n2000 г. \r\nВ Триполи се провежда заседание по делото срещу шестимата български медици - Кристияна Вълчева, Нася Ненова, Валентина Сиропуло, Валя Червеняшка, Снежана Димитрова и д-р Здравко Георгиев. Заедно с тях подсъдим е и палестинският лекар Ашраф Ал-Хаджудж. Те са обвинени в умишлено заразяване със СПИН на 393 либийски деца в детската болница в Бенгази и в заговор срещу Джамахирията. Сред останалите обвинения са прелюбодеяние, валутна търговия, производство, разпространение и употреба на алкохол. \r\nНародният либийски съд заседава близо 10 минути, след което отлага делото за 3 април 2000 г. Отлагането е поискано от адвокат Осман Бизанти, за да може да се запознае по-добре с материалите по делото, които са 1600 страници. \r\n1994 г. \r\nСамолети на НАТО, за пръв път в 45-годишната история на организацията, провеждат военна операция, бомбардирайки военен завод в Босна. Американската авиация сваля четири сръбски самолета по време на първия полет на силите на НАТО. През 1991-1992 г. етническите и религиозни противоречия в СФР Югославия довеждат до избухването на военни конфликти между босненци, хървати и сърби. Това води до икономическа и политическа нестабилност. Босна и Херцеговина обявяват независимостта си от Белград. Международната общност под егидата на ООН се намесва чрез военен контингент на НАТО, за да бъде спрян конфликтът. През 1996 г. лидерите на трите етнически общности се споразумяват. Подписано е Дейтънското споразумение в Париж, според което Босна и Херцеговина става двуобщностна държава - Мюсюлманско-хърватска федерация и Република Сръбска. На 14 септември са проведени избори, спечелени от националистическите партии. Избрано е колективно Председателство, в което влизат А. Изетбегович - мюсюлманин, М. Краишник - сърбин и К. Зубак - хърватин. На 3 януари 1997 г. е сформирано правителството на Харис Силайджич и Светозар Михайлович. \r\n1991 г. \r\nИрак приема условията на ООН за освобождаване на Кувейт. Преустановено е настъплението на американската армия. Саддам Хюсеин призовава иракските войски да напуснат Кувейт. \r\nНа 1 август 1990 г. чрез военна агресия Хюсеин се опитва да присъедини към Ирак територията на Кувейт. Това довежда до обявяване на пълен ембаргов режим над страната от ООН. На 19 януари 1991 г. обединените сили на ООН, командвани от генерал Шварцкопф, започват операция \"Пустинна буря\" по въздух, суша и море, като разгромяват основните сили на Ирак и принуждават силите на Садам Хюсеин да освободят завзетите територии. ООН запазва ембаргото над страната. \r\n1979 г. \r\nВ Мозамбик е въведено смъртно наказание за престъпления срещу държавата. \r\n1976 г. \r\nАмериканският президент Джералд Форд обявява Фидел Кастро за “международен престъпник”. \r\n1975 г. \r\nВ Лондонското метро влак се блъска в стената. Загиват 42 човека. \r\n1974 г. \r\nСлед седем годишно прекъсване САЩ и Египет възстановяват дипломатическите си отношения. \r\n1972 г. \r\nСъздадена е Автономна област Южен Судан. \r\n1940 г. \r\nЗа пръв път по телевизията е показан баскетболен мач. Двубоят е между баскетболните отбори на американски колежи. \r\n1933 г. \r\nВ знак на протест срещу нацизма в Германия Бертолд Брехт напуска страната. Германският поет, драматург и театрален деец е роден на 10 февруари 1898 г. в Аусбург. Той е създател на теорията за \"епическия театър\". Най-значителни драматични произведения: \"Опера за три гроша\" (1928 г.), послужила за основа на \"Роман за три гроша\" (1943 г.); \"Пушките на г-жа Карар\" (1937 г.); \"Майка Кураж и нейните деца\" (1939 г.); \"Добрият човек от Сечуан\" (1938-1942 г.) и др. Бертолд Брехт умира в Берлин на 14 август 1956 г. \r\n1924 г. \r\nАмериканската армия окупира Хондурас. \r\n1922 г. \r\nОбединеното кралство приема независимостта на Египет. \r\n1849 г. \r\nВ Сан Франциско с кораба “Калифорния” пристигат първите златотърсачи. \r\n1813 г. \r\nВ град Калиш е подписан съюзен договор между Русия и Прусия. Двете страни се договарят да водят съвместни действия срещу Наполеон I и да не сключват сепаративен мир или примирие. Тайните клаузи на договора предвиждат възстановяване на Прусия в границите й от 1806 г. и увеличаване на територията й за сметка на северногерманските държави. Калишкият съюзен договор слага началото на шестата антинаполеонова коалиция. \r\n1780 г. \r\nРуската императрица Екатерина ІІ призовава неутралните страни в Европа да подкрепят борбата за независимост на американските колонии от Англия. \r\n1609 г. \r\nРусия и Швеция сключват отбранителен съюз. Швеция получава земи в Карелия в замяна на помощта, която страната оказва на Русия в борбата с Лъжедмитрий ІІ. \r\n1525 г. \r\nПоследният император на ацтеките Куаутемока е екзекутиран от испанския конкистадор Кортес. \r\n1066 г. \r\nОткрита е сградата на Уестминстърското абатство. Сградата е проектирана в стила на прочутите катедрали Кентърбъри и Шартр. Уестминстърското абатство е под личното разпореждане на краля. То не се смята нито за катедрала, нито за енорийска черква, въпреки че поддържа свой собствен хор. През 1066 г. в Уестминстърското абатство е коронясан нормандския херцог Вилхелм Завоевателя. Там е канонизиран Едуард Изповедникът, короновани са и всички монарси на Великобритания с изключение на Едуард V и Едуард VII. На 2 юни 1953 г., когато е коронацията на кралица Елизабет II в абатството присъстват 8200 гости. На същата сцена се състои венчавката на лейди Даяна и принц Чарлз. По-късно там е и опелото на принцесата. На тази дата са родени: \r\n1930 г. \r\nРоден е Леон Купър - американски физик теоретик, професор. През 1956 г. установява, че при особеното състояние на силно охладено вещество електроните се свързват в двойки (двойки на Купър) в резултат от обмен на фонони. През 1957 г. заедно с Дж. Бардийн и Дж. Р. Шрифър създават микроскопичната теория на свръхпроводимостта. През 1958 г. въз основа на нея авторите предсказват свръхфлуидността на течен хелий (3He) близо до абсолютната нула. Тя е експериментално потвърдена през 1962 г. През 1972 г. Дж. Бардийн, Дж. Р. Шрифър и Леон Купър получават Нобелова награда за физика. \r\n1901 г. \r\nРоден е Лайнъс Карл Полинг – американски физик и химик, професор. Завършва Орегонския колеж (1922 г.), специализира в университетите в Мюнхен, Копенхаген и Цюрих (1926-1927 г.). Ръководи изследователската работа в Калифорнийския технологичен институт (1921-1925 г., 1927-1964 г., от 1931 г. професор). От 1969 г. е преподавател по химия в Станфордския университет. През 1948 г. става председател на Американското химическо дружество. Член е на Националната АН на САЩ. Изследва строежа на молекулите и природата на химичните връзки, като използва методи от квантовата механика. Съставя таблици на йонните радиуси, формулира някои общи правила на образуването на йонните кристални структури. Описва хомеополярните връзки от гледна точка на квантовата механика. Изучава причините за заболяванията на молекулярно равнище. Активен обществен деец, един от инициаторите на Пъгуошките конференции. Инициатор за съставяне на петицията до американския президент за прекратяване на опитите с ядрено оръжие (1957 г.) и на петиция с аналогично съдържание, изпратена до ООН, подписана от 9 000 учени от различни страни (1958 г.). Получава Нобелова награда за химия (1954 г.) и за мир (1962 г.). \r\n1866 г. \r\nРоден е Вячеслав Иванович Иванов - руски поет и драматург. През 1904 г. публикува книгата \"Елинската религия на страдащия бог\", посветена на елинския култ към Дионисий. Изявява се като поет след 1898 г. Първата му книга с лирика \"Кормчии на звездите\" излиза през 1903 г., след нея се появяват сборникът \"Прозрачност\" (1904 г.) и трагедията с \"античен хор\" \"Тантал\" (1905 г.). Смятан е за един от теоретиците на второто поколение руски символисти. В периода 1917-1924 г. се занимава предимно с научна и културно-педагогическа дейност (защитава дисертацията \"Донисий и прадионисийството\", 1921 г. ). През 1924 г. напуска Русия, живее в Италия. В емиграция превежда на руски език Данте, Петрарка и други. \r\n1833 г. \r\nРоден е Алфред фон Шлифен - германски граф, офицер, генерал-фелдмаршал (1911 г.), военен теоретик. Като офицер от Генералния щаб участва в Австро-пруската война (1866 г.) и Френско-пруската война (1870-1871 г. ). В периода 1891-1905 г. е началник на Генералния щаб. Той подобрява подготовката на офицерите. Като последовател на Х. Молдке Старши е един от идеолозите на германската военна доктрина. Разработва теорията за обкръжение и унищожаване на противника чрез решителен удар по единия или по двата фланга. Автор е на плана за война на 2 фронта - срещу Франция и срещу Русия. Най-известното му съчинение е “Gesammelte Schriften”, (т. 1-2, 1913 г.). \r\n1533 г. \r\nРоден е Мишел дьо Монтен - френски философ и писател. Получава домашно класическо образование, завършва колеж, учи право. През 1580-1588 г. публикува основното си съчинение “Опити” (“Essais”, кн. 1-3). Монтен критикува моралната структура на цивилизованото, но все още варварско общество. Той е един от първите, които осъзнават възпитателното значение на труда. Монтен предлага идеята за трудовите училища. Много от идеите на Монтен са възприети от Ш. Л. Монтескьо, от просветителите през ХVIII в. и Ж.-Ж. Русо. Мишел дьо Монтен умира на 13 септември 1592 г. На тази дата умират: \r\n1986 г. \r\nВ Стокхолм е застрелян министър-председателя на Швеция Улоф Палме. Нападението срещу него е първото политическо убийство в Швеция от 1810 г. насам. През 1988 г. за убийството е осъден Кристер Петершон, който по-късно е оправдан. Петершон умира на 29 септември 2004 г., но оставя около 40 писма, в които поема пълна отговорност за убийството. \r\nУлоф Палме е роден на 30 януари 1927 г. През 1952 г. основа Социалдемократическата партия и става неин лидер. Той е депутат в първата камара на риксдага от 1958 г. През 1965-1966 г. е министър на комуникациите. През 1969-1976 г. става министър-председател. След това работи в ООН и изпълнява посреднически мисии в Близкия изток. През 1982 г. отново става министър-председател. \r\n1963 г. \r\nУмира Раджендра Прасад - индийски държавен и политически деец. От 1952 до 1962 г. е президент. По образование е адвокат. През 1911 г. влиза в Индийския национален конгрес (ИНК). Последовател е на М. К. Ганди. Участва в националното-освободително движение на Индия. През 1934 г., 1939 г. и 1947-1948 г. е председател на ИНК. От 1946 г. до януари 1948 г. е министър по продоволствието и селското стопанство. В периода 1946-1950 г. е председател на Учредителното събрание на Индия. След провъзгласяването на Индия за република през 1950 г. е избран за неин временен президент. \r\n1961 г. \r\nУмира Андрей Николаевич Москвин - руски кинооператор. Той е сред основоположниците на съветската операторска школа. Снима филмите “Дяволското колело” (1926 г. ), “Новият Вавилон” (1929 г.), трилогията за Максим - “Младостта на Максим” (1935 г.), “Завръщането на Максим” (1937 г.), “Виборгска страна” (1939 г.). През 1944-1945 г. заедно с Едуард Тисе снимат “Иван Грозни”. С Дмитрий Месхиев създават “Дамата с кученцето” (1960 г.), това е един от последните му филми. \r\n1936 г. \r\nУмира Шарл Жул Анри Никол - френски микробиолог. През 1893 г. завършва университета в Руан. От 1903 до 1936 г. е директор на института \"Пастьор\" в Тунис. Изучава причинителите на редица инфекциозни заболявания (токсоплазмоза, трахома, скарлатина, грип и др.) и разработва начини за приготвяне на специфични ваксини и серуми. През 1928 г. получава Нобелова награда за физиология и медицина за изследванията си върху петнистия тиф. \r\n1925 г. \r\nУмира Фридрих Еберт – немски политик, държавник. Заема висши постове в бременската социалдемократическа организация. След 1906 г. е секретар на ЦК на ГСДП, а от 1913 г. (след смъртта на А. Бебел) е съпредседател на партията (заедно с Х. Хаазе). Ръководи социалдемократичната фракция в Райхстага в годините на Първата световна война. На 9 ноември 1918 г. е обявен за канцлер, а ден по-късно е избран за председател на Съвета на народни представители. Той е първият в историята на Германия райхспрезидент, избран на 11 февруари 1919 г. от заседаващото във Ваймар Националното събрание и заема поста до смъртта си. Като канцлер и президент допринася за омиротворяването на страната, за утвърждаването на Ваймарската република и възстановяване мястото на Германия сред водещите европейски държави. \r\n1869 г. \r\nУмира Алфонс Мари Луи дьо Ламартин - френски поет и политически деец. Роден е през 1790 г. От 1829 г. е член на Френската академия. Известно време е дипломат. Обикаля Италия и печата първите си стихотворни творби. Член е на Временното правителство, на Учредителното и Законодателното събрание. Оттегля се от политиката, когато Наполеон III е избран за държавен глава. Автор е на \"Поетични размишления\", \"Нови размишления\", \"Поетични и религиозни хармонии\", \"Пътуване по Изток\", \"Жослен\", \"Падението на един ангел\", \"Поетични съзерцания\", \"Изповеди\", повестта \"Грациела\" и др. През 1832 г. Ламартин пътува през България. Пътуването е отбелязано в съчинението \"Пътуване по Изток\". \r\n1810 г. \r\nУмира Жак Андре Нежон - френски философ материалист и атеист, представител на младото поколение просветители. От 1795 г. е член на Френския институт, а от 1803 г. е член на Френската академия. Той сътрудничи на П. Холбах и участва в подготовката на неговите произведения \"Система на природата\", \"Разобличеното християнство\" и др. Ръководи нелегалното издаване в чужбина на много произведения на П. Холбах и трудовете на М. Монтен, Ж.-Ж. Русо и Д. Дидро. Смята се за автор на анонимно издадената книга \"Воинът философ\" (1768 г.), включена в папския \"Индекс на забранените книги\" (от 1771 г.). Ръководи издаването на големия раздел \"Систематични енциклопедии\", замислен като продължение и допълнение на съответните раздели на \"Енциклопедията\" на Д. Дидро. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.02.28", "title": "Денят 28 февруари в световната история"}
{"url": "http://www.focus-news.net/news/2019/02/28/2628977/burgas-v-galeriya-georgi-baev-shte-bade-otkrita-izlozhbata-osvobozhdenie-posvetena-na-treti-mart.html", "text": "Изложбата „Освобождение“, посветена на Трети март – Национален празник на Република България, ще бъде открита от 17.00 часа в галерия „Георги Баев“. Това съобщиха от пресцентъра на  Община Бургас . В експозицията са включени картини и графики на бургаски художници, съхранявани във фонда на Бургаска художествена галерия „Петко Задгорски“. Изложбата ще бъде открита със спектакъл на Детска театрална формация „Усмивки“ и Вокална група „Слънчеви капки“ към Народно читалище „Фар“ – Бургас. Тя може да бъде разгледана в дните до 30 март.", "date": "2019.02.28", "title": "Бургас: В галерия „Георги Баев“ ще бъде открита изложбата „Освобождение“, посветена на Трети март"}
{"url": "http://www.focus-news.net/news/2019/02/28/2628970/predsedatelyat-na-api-georgi-terziyski-shte-proveri-napredaka-pri-izgrazhdaneto-na-am-hemus-v-uchastaka-mezhdu-yablanitsa-i-boaza.html", "text": "От 10.00 часа в района на селище Беклемето в Троянския проход председателят на Управителния съвет на Агенция „Пътна инфраструктура“ Георги Терзийски ще провери напредъка при изграждането на участъка между Ябланица и Боаза на АМ „Хемус“. Това съобщиха от пресцентъра на  Агенция „Пътна инфраструктура“ . \r\nСтроителството на близо 10-километровия участък започна в края на март м. г. Проектът се изпълнява изцяло със средства от републиканския бюджет. Инвестицията е за близо 55 млн. лв. Работата на обекта напредва и в момента се извършват земни и пътни работи, водостоци и др., каквито дейности са възможни при настоящите метеорологични условия. \r\nАвтомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще има 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с път I-4 Коритна - Белокопитово ще се осъществява чрез етапна връзка при 87-ти километър, която ще се изгради в близост до село Брестница.  \r\nПредседателят на УС на АПИ Георги Терзийски ще провери и работата на пътноподдържащата фирма, която през миналата седмица започна разчистването на Троянския проход. През зимните месеци трафикът през най-високия старопланински проход бе ограничен, за да се гарантира безопасността на шофьорите, поради силния вятър, снеговалежите и натрупаните преспи на места до 3 - 4 метра. Разчистването на пътното платно от огромните снегонавявания се извършва от специализирани машини. Целта е поетапно възстановяване на движението по второкласния път II-35 Троян – Кърнаре във възможно най-кратък срок. С пускането на движението през Троянския проход ще се улесни пътуването на шофьорите от областите Ловеч и Пловдив, както и връзката между Северна и Южна България.", "date": "2019.02.28", "title": "Председателят на АПИ Георги Терзийски ще провери напредъка при изграждането на АМ „Хемус“ в участъка между Ябланица и Боаза"}
{"url": "http://www.focus-news.net/news/2019/02/28/2628979/pleven-den-na-biomeditsinata-shte-se-provede-v-meditsinskiya-universitet-v-grada.html", "text": "Във връзка със 150-ата годишнина на Българската академия на науките и 45-ата годишнина от основаването на Медицински университет – Плевен, Регионалният академичен център – Плевен (РАЦ), съвместно с БАН и МУ - Плевен организират поредица от официални чествания и научни събития, които ще се проведат до 15 март 2019 г. Това съобщиха от пресцентъра на  Медицинския университет в Плевен . В днешния ден  ще се състои тържествено подписване на Меморандума за сътрудничество между Българска академия на науките, представлявана от  Председателя на БАН акад. Юлиан Ревалски, и Кмета на Община Плевен Георг Спартански. Споразумението предвижда задълбочаване на сътрудничеството между институтите на БАН и местните власти, културните и образователните институции, бизнеса в региона, както и кандидатстването със съвместни проекти. След сключването на меморандума за сътрудничество в сградата на Общината ще се проведе брифинг на Председателя на БАН акад. Юлиан Ревалски, Кмета на Община Плевен Георг Спартански, Ректора на Медицински университет - Плевен проф. д-р Славчо Томов, д.м.н., както и проф. дфн Петър Петров, Главен координатор на Националната академична мрежа, членове на Събранието на академиците и член-кореспондентите (САЧК) и доц. Т. Вълова, д.п., Координатор на Регионалния академичен център – Плевен (РАЦ). \r\nСлед тържественото подписване от 14.00 часа в Телекомуникационния център на МУ - Плевен акад. Димитър Димитров, САЧК, ще открие изложбата „Жените в историята на Българската академия на науките“ от художествено-документалното наследство на БАН. Нейни съорганизатори са: научният архив на БАН, РАЦ – Плевен и Медицински университет – Плевен. Изложбата ще бъде експонирана във фоайето на Факултет „Фармация“ и фоайето на Телекомуникационния център до 15 март 2019 г.  На 1 март 2019 г., петък, Медицински университет – Плевен ще бъде домакин на Ден на биомедицината, който ще се проведе под патронажа на Председателя на БАН акад. Юлиян Ревалски и Кмета на Община Плевен Георг Спартански. Научният форум се организира от Регионалния академичен център – Плевен с подкрепата на БАН и в тясно сътрудничество с Националната академична мрежа. Научната сесия ще се проведе в зала „Амброаз Паре” на Телекомуникационния център на МУ-Плевен, от 9.30 часа до 13.00 часа. Лекции ще изнесат водещи учени от БАН - акад. Дамян Дамянов, Председател на САЧК, и членовете на САЧК: акад. Александър Александров, акад. Атанас Атанасов, акад. Димитър Димитров, проф. дин Гарабед Минасян – ИКИ, БАН. Участие от МУ-Плевен в програмата на форума ще вземат проф. д-р Славчо Томов, д.м.н., Ректор на висшето училище, и чл.-кор. проф. д-р Григор Горчев, д.м.н., Директор на Научноизследователския институт. На форума ще присъстват членове на академичната общност, ръководители на общинската и областната управи, ръководството и сътрудници на Съюза на учените в България – клон Плевен, представители на местния бизнес, студенти, средношколци и граждани. Официални гости на Деня на биомедицината са акад. Богдан Петрунов, председател на Съвета на настоятелите на МУ-Плевен и проф. Иван Черноземски, д.м.н., председател на Международната изследователска фондация „Хасуми – България“.", "date": "2019.02.28", "title": "Плевен: Ден на биомедицината ще се проведе в Медицинския университет в града"}
{"url": "http://www.focus-news.net/news/2019/02/28/2628981/kardzhali-patnite-nastilki-v-oblastta-sa-obraboteni-i-prohodimi-pri-zimni-usloviya.html", "text": "Пътните настилки в областта са обработени и проходими при зимни условия, на места са възможни заледени участъци. Това съобщиха от за  Радио „Фокус“  Областно пътно управление - Кърджали. Времето е ясно и тихо, няма мъгли и ветрове. Заледени на места, но обработени са пътищата в районите на Даладжа, Черноочене, Паничково, Мост. Сухи са настилките на Звездел, Чал, Крумовград, Кирково, Кърджали. Температурите са от 0 до 2 градуса.  \r\nДарина ДЕЕНИЧИНА", "date": "2019.02.28", "title": "Кърджали: Пътните настилки в областта са обработени и проходими при зимни условия"}
{"url": "http://www.focus-news.net/news/2019/02/28/2628980/blagoevgrad-ansambal-pirin-shte-iznese-blagotvoritelen-kontsert-v-zala-yavorov-v-pomosht-na-tantsyorka-ot-sastava.html", "text": "Благотворителен концерт в помощ на Мария Янева, танцьорка от Ансамбъл „Пирин“, ще се проведе в Благоевград. Концертът ще започне в 19.00 часа в зала „Яворов“. Това съобщиха от пресцентъра на  Община Благоевград . На входа на залата ще има поставена кутия за дарения, като всеки, който желае и има възможност може да се включи в благотворителната инициатива.  \r\nУчастие в концерта ще вземат фолклорни състави и школи от градове от цяла България. В благотворителната инициатива се включват, както домакините Ансамбъл „Пирин“, Фолклорен танцов ансамбъл „Пиринче“, „Пиринска китка“, Пирински танцов ансамбъл, Ансамбъл „Вихрен“, Денс център „Влахов\", танцов състав „Зора\" и Фолк фитнес - град Дупница, Вокален ансамбъл „Вихрен”, Трио „Мегдана\" и Клуб „Македонка” при Народно читалище „Бр. Миладинови” - Петрич.  \r\nМария Янева има нужда от помощ за бързо и успешно възстановяване. Тя пострада в тежката верижна катастрофа на автомагистрала „Струма“, вследствие на което и бе открита фрактура на подбедрицата.", "date": "2019.02.28", "title": "Благоевград: Ансамбъл „Пирин“ ще изнесе благотворителен концерт в зала „Яворов“ в помощ на танцьорка от състава"}
{"url": "http://www.focus-news.net/news/2019/02/28/2628982/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Торите имат исторически шанс да унищожат веднъж и завинаги лейбъристите, пише  The Telegraph  и допълва, че госпожа Мей трябва да прекръсти своята партия на партия за Брекзит и да се придържа към неговите същински ценности   \r\nАбсолютна, неморална некомпетентност е новата нормалност в британската политика и това се доказва от спасителната все още елегантност в поведението на Консервативната партия.  \r\nОт времето, когато през 18 век лорд Норт е бил министър председател, Великобритания не се е управлявала по толкова ужасяващо уплашен начин. И колкото и да звучи парадоксално все пак торите имат възможност да смажат окончателно и завинаги лейбъристите и да спечелят следващите избори с преобладаващо мнозинство.  \r\nВ момента само провалите на Джеръми Корбин като стратег се оказват дори още по-негодни от проектите на Тереза Мей. \r\n*** След въздушните удари Кашмир очаква да се разпали конфликт, но експертите се надяват, че страните ще намалят напрежението, пише британският  The Guardian .  \r\nИндия настоя за незабавното връщане на пилота, заловен от Пакистан след като самолетът му беше свален над Кашмир, което едва не доведе до избухване на война. \r\nВоенният летец на изтребителя се казва Абхи Нандан. Той се е появил в окървавена униформа при пакистанските военни и повтарял само едно нещо „Съжалявам, сър, това е всичко, което мога да ви кажа!“  \r\nОт Делхи са изразили възмущение „за вулгарното отношение на Пакистан спрямо ранен представител на индийските ВВС, което е в нарушение на всички норми на международното хуманитарно право ”. \r\nОт Външното министерство на Индия да заявили, че вече са влезли в контакт с изпълняващия длъжността върховен комисар на Пакистан Сайед Хайдер Шах и са изразили своя силен протест заради нарушаването на индийското въздушно пространство от Пакистан и обстрелването на индийски военни постове.   \r\nПо-рано Индия заяви, че един от нейните изтребители МИГ-21 се е „изгубил“ при среща с пакистански самолет във индийската част на Кашмир, а пилотът е изчезнал. Преди това Пакистан обяви, че е пленил два индийски самолета и е заловил пилотите, по-късно обаче отрече това твърдение.   \r\nВ сряда вечерта премиерът на Индия Нарендра Моди все още не беше направил публичен коментар за случилото се. Той беше в среща с  висши военни в резиденцията си в Делхи.   \r\nМеждувременно преимерът на Пакистан Имран Хан се обърна с призив за разговори, като насочи вниманието към ядрения арсенал и на двете държави.   \r\nВ телевизионно обръщение след ударите той е заявил, че е настъпило време за дипломатическо решаване на кризата.“С оръжието, което вие имате, и с оръжието, което ние имаме, може ли да се справим с неверните сметки, с лошото пресмятане на нещата? Не трябва ли да помислим, ако тази ситуация се разгорещи, до какво би довело това?” \r\n*** „Тереза Мей  по-скоро ще подаде оставка отколкото да удължи срока на действие на Член 50“. Това е заявил консерваторът Питър Боун, пише днешният вестник  The Daily Express . Според него Мей по-скоро ще се откаже от поста си на министър председател вместо да позволи излизането на Великобритания от Европейския съюз да се отложи и да се съгласи да се задейства механизмът на Член 50 от Лисабонския договор за напускане на ЕС. Тези размисли консервативният депутат е споделил в предаването на БиБиСи Newsnight  в сряда вечерта.  \r\nВъв вторник премиерът  обеща да даде възможност на парламентаристите да гласуват удължаване на срока за напускане до края на юни, ако нейният проект за излизане от Съюза на 29 март не мине успешно в британския парламент на 12 март. И въпреки това Питър Боун категорично твърди, че Мей няма да допусне подобно удължаване и на 29 март Великобритания ще има Брекзит.   \r\nНеговият коментар е, че “ ако тя не постигне смислен и съдържателен вот, а Камарата на общините гласува удължаване на срока, съгласно  Член 50, тогава за нея ще е въпрос на принцип да си подаде оставката именно на този етап. Мисля, че ние ще напуснем Евросъюза на 29 март, няма значение дали ще е със сделка или без сделка.”Той изрази увереност, че на 29 март ще се осъществи Брекзит, точно както е планиран. Според него позицията на правителството не е променена. А тя е, че „ние трябва да си тръгнем от Евросъюза на 29 март. Тереза Мей го каза поне 108 пъти в Камарата на общините“.   \r\nПреди премиерът да направи своето изявление трима министри заявиха, че ще се обявят против правителството и ще подкрепят допълнение, с което се дава възможност да се удължи действието на Член 50.  Това бяха Амбър Руд, Дейвид Гок и Грег Кларк. Те обявиха намерението си по време на интервю пред вестник Тhe Daily Mail. \r\n По-късно Тереза Мей се обърна към депутатите с думите „Вие трябва да гласувате за сделка. Просто е!“ \r\nА според Питър Боун: “Би било огромно предателство спрямо британския народ, ако не го направим. Това ще е твърде лошо и за Тереза Мей, и за моята партия.“, са думите на консерватора пред британската телевизия.   \r\nМей се бори за отстъпки от Брюксел, за да може да прокара своя проект за Брекзит в британския парламент.", "date": "2019.02.28", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/28/2628983/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с монтаж на спирателен кран на ул. „Проф. Джовани Горини“ в кв. „Подуяне“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Джовани Горини“ от ул. „Русалка“ до ул. „Оборище“; ул. „Русалка“ от ул. „Алеко Константинов“ до ул. „Мърфи“; ул. „Мърфи“ от ул. „Русалка“ до ул. „Оборище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Русалка“ №10. \r\nВъв връзка с реконструкция на уличен водопровод на ул. „Фердинанд Урбих“ в кв. „Манастирски ливади - запад“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Иван Сусанин“ от ул. „Ген. Стефан Тошев“ до ул. „Родопски извор“; ул. „Родопски извор“, ул.“Мур“, ул. „Ралевица“, ул. „Българска легия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родопски извор“ ъгъла с ул. „Фердинанд Урбих“. \r\nВъв връзка с изпълнение на инвестиционен проект за реконструкция на уличен водопровод на ул. „Без име“ в жк. „Западен парк“ се налага спиране на водоподаването от 09.00 до 21.00 часа на клиентите на „Софийска вода”, живеещи в: бл. 90, бл. 92, бл. 93, бл. 94, бл. 95 и цех пред бл. 93. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: прд бл. 93. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на бул. „Ген. Едуард Тотлебен“ в кв. „Крива река“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: бул. „Ген. Едуард Тотлебен“ (южен локал) от бул. „Академик Иван Гешов“ до бул. „Пенчо Славейков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред Министерство на отбраната. \r\nСлед възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на спирателни кранове на ул. „Св. Иван Рилски“ и бул. „Пенчо Славейков“ в кв. „Център“, Красно село, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Св. Иван Рилски“ от бул. „Пенчо Славейков“ до бул. „Ген. Скобелев“ и бул. „Пенчо Славейков“ от бул. „Прага“ до ул. „Люлин планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Иван Рилски“ на ъгъла с бул. „Пенчо Славейков“. \r\nВъв връзка с монтаж на спирателен кран на ул. „Сава Михайлов“ в жк. „Гевгелийски“ се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Сава Михайлов“ №57, бл. 8 вх. В, вх. Г, вх. Е, вх. Д, вх. Ж. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сава Михайлов“ ъгъла с ул. „Иван Карасулски“. \r\nВъв връзка с изграждане на сградно водопроводно отклонение на ул. „Каменоделска“ в НПЗ „Хаджи Димитър“ се налага спиране на водоподаването от 10.00 до 15.00 часа на клиентите на „Софийска вода”, живеещи в района на: ул. „Каменоделска“ от ул. „Първа Българска армия“ до ул. „Кожарска“, ул. „Малашевска“, ул. „Кожарска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кожарска“ пред №2. \r\n Във връзка с неотложен авариен ремонт се налага спиране на водоподаването от 09.00 до 14.00 часа на клиентите на „Софийска вода”, живеещи в района на ж.к. „Западен парк“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/02/28/2628984/oblastniyat-savet-na-bchk-plovdiv-shte-provede-otchetno-obshto-sabranie-za-2018-godina.html", "text": "Областният съвет на Българския червен кръст – Пловдив ще проведе Областното отчетно общо събрание на организацията. Това съобщиха за  Радио „Фокус“- Пловдив  от организацията. Събранието е от 11.00 чaса в Конферентната зала на хотел „Рамада Пловдив Тримонциум”. Пловдивската червенокръстка организация ще отчете своята дейност през 2018 година и ще приеме план за дейността си през 2019 година. Гости на събранието ще бъдат зам.-председателят на БЧК д-р Валентин Пеев, зам.-генералният директор и други представители на националното ръководство на БЧК, както и доброволци и партньори.", "date": "2019.02.28", "title": "Областният съвет на БЧК – Пловдив ще проведе отчетно общо събрание за 2018 година"}
{"url": "http://www.focus-news.net/news/2019/02/28/2628985/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "По данни на лондонската компания Kpler, обслужваща морски превози на товари, през февруари част от суровия петрол на Венецуела не е стигал до САЩ, заради санкциите, а се е насочвал към Индия и страни от Европа, пише  „Взгляд“  като цитира данни от  The Wall Street Journal . \r\nСпоред министъра на петролната промишленост на Венецуела и ръководител на държавната компания PDVSA Мануел Кеведо през февруари експортният обем на суров петрол от Боливарската република средно е нараснал с 1,2 млн барела за денонощие. \r\nВ същото време доставките за САЩ са се намалили от 484 хиляди до 149 хиляди в денонощие. \r\nПак по данни на лондонската компания износът на петрол от Венецуела за Индия през февруари е нараснал с 40 000 барела дневно. Това съвпада с казаното от Кеведо.   \r\nЕкспортът за Китай през февруари е намален два пъти, а за Великобритания е увеличен с 11 000 барела на денонощие. Няма промяна в количествата, които се изнасят за Испания и Швеция.   \r\nПо информация на управлението за енергийна информация към Министерството на енергетиката на САЩ за една седмица само износът на венецуелски нефт за тази страна е намалял три пъти.   \r\nПреди време венецуелският министър на нефта Мануел Кеседо разказвал как Венецуела възнамерява да се справя с американските санкции.  \r\n*** Предишните преговори, които се проведоха през юни 2018 година, приключиха с договорката постепенно да се тръгне към денуклеаризация на Корейския полуостров, пише руското списание  „Аргументи и факти“ . Северна Корея замрази ракетните и ядрените изпитания, а между двете държави започна политически диалог.   \r\nСега и Ким Чен-ун, и Доналд Тръмп имат нужда от далеч по-конкретни резултати. Американският президент е притискан от совите вътрешнополитически противници, които смятат, че от тези преговори за Америка няма никакви дивиденти. Държавният глава на Северна Корея се страхува от международните санкции, които продължават да се налагат срещу страната му.   \r\nКакво точно биха желали САЩ да получат от тази среща обяснява специалният пратеник на САЩ по корейското урегулиране Стивън Бигън.  Според него Щатите искат да видят пълен списък на всички севернокорейски ядрени заряди, да обсъдят демонтажа на мощностите по обогатяване на плутония и урана и да засилят „междучовешките контакти“. По-скоро от всичко друго става дума за сътрудничество в области като културата и спорта.  \r\nВярно е, че преди срещата Тръмп се обърна към американската общественост и я предупреди да не очаква много. „Ние нямаме точно заявени срокове кога да решим този проблем»    \r\nКато цяло и за Ким, и за Тръмп е важно да покажат не толкова скорост за решаване на въпроса, колкото обща целенасоченост и някакви положителни придвижвания. От друга страна обаче и двамата вървят към риска. Ким рискува, че след като Тръмп вече не е президент, всички негови решения може да се окажат отменени.  Тръмп пък рискува със самия факт, че води преговори с главата на Корейската народно-демократична република, когото в САЩ смятат за диктатор и убиец на американски граждани.  За радикални крачки обаче нито една от двете страни в момента не е готова все още . И все пак според експертите много може да се реши, докато общуват очи в очи, лично.  \r\nДвамата нямат проблем с езика. Севернокорейският лидер като млад е учил в Швейцария и добре владее английския език. Между другото, за какво са си говорили Тръмп и Ким по време на едночасовата си разходка само двамата в парка в Сингапур и до този момент не е известно. Известно е обаче, че след тази среща нова ескалация на ситуацията така и не се появи , а американските и севернокорейските дипломати започнаха да водят активни преговори на високо равнище, нещо, което отдавна не се беше случвало.    \r\n*** В специално интервю за вестник  „Известия“  посланикът на Венецуела в РФ Карлос Рафаел Фария Тортоса разказва за силовите сценарии за развитие на събитията и ситуацията с хуманитарните конвои   Информационна агенция “Фокус“ публикува интервюто без редакторска намеса „Известия“ : Ситуацията с постъпването на хуманитарната помощ във Венецуела се превърна в още един „препъни камък“ в политическата криза. Защо официален Каракас се отказа от стоките, които опозицията искаше да преминат през границата в  събота? Карлос Рафаел Фария Тортоса : нека в началото на кажа, че онова, което САЩ и техните сателити предлагат, ние не възприемаме като хуманитарна помощ. Нашето мнение споделят и такива авторитетни хуманитарни международни организации като Червения кръст (организацията съобщи за незаконно използване на нейната емблема при стълкновенията във Венецуела. Хора, които не са нейни сътрудници, носеха отличителните знаци на Червения кръст и на Червения полумесец на границата между Колумбия и Венецуела. – бел. „Известия“.) и ООН (генералният секретар на ООН Антониу Гутериш изрази тревога от политизацията на хуманитарната помощ. — бел. «Известия»). \r\nДокато ние отказваме да ги приемем, САЩ се опитват по насилствен начин да ги вкарат в нашата територия. Колумбия затвори границата си, а ние затворихме подстъпа само към три моста, свързващи двете държави. Според международното право затварянето на границата означава забрана за нейното преминаване. Вашингтон прекрасно знае, че от наша страна ще се окаже съпротива и въпреки това изпрати хуманитарен конвой в страната ни. Няма съмнение, че при тези условия, а и при провокациите от колумбийска страна, за които може да се види от видеозаписите в социалните мрежи, беше възможно да има и ранени, и убити. Единствената цел на случилото се е да се създаде на границата напрежение, което да позволи да се организира настъпление против страната ни. „Известия“ : Получава се така, че правителството на Венецуела и в бъдеще ще се бори с настъплението на хуманитарни конвои по границите си? Карлос Рафаел Фария Тортоса : Естествено, с това трябва да се борим.  Тук, между другото, трябва да добавя, че САЩ изпращат продукти, които никой не е проверявал. Из наши източници ни е известно, че сред тях е имало и развалени хранителни продукти, медикаменти с изтекъл срок на годност и лекарство, негодни за приложение. Те не бяха проверени от нито една организация, която е упълномощена да се занимава с това в целия свят, в частност става дума за Червения кръст.   „Известия“ : Щом така категорично Каракас отхвърля помощта на САЩ, тогава приема ли от други държави? Карлос Рафаел Фария Тортоса : Да, приемаме хуманитарна помощ. Например, от Русия приехме един плавателен съд със 7 тона медицински изделия. Нищо страшно от това не последва, защото знаем, че такава помощ се оказва добросъвестно, без никакви подводни камъни. \r\nПрезидентът ни заяви, че сме готови да приемем помощ от ЕС, включително и храни, и медицинско оборудване, и лекарства (миналата седмица Мадуро заяви, че Каракас е приел хуманитарно-техническа помощ от ЕС по линия на ООН за 2 млрд. долара. — «Известия»). Ние сме готови да заплатим за нея. Досега няма отговор от Брюксел. \r\nПо адрес на ЕС възниква цял ред от въпроси. Ако в ЕС са разтревожени за съдбата на нашето население, защо от Брюксел не отменят санкциите против Венецуела, за да можем да си купим всичко, което ни е нужно? Защо отказват да ни върнат златото, което сме внесли в Бенк ъф Ингланд? Защо „отвличат“ нашите предприятия, както се случи в САЩ със Citgo, «дъщерята» на нашата нефтена компания  PDVSA, в США? Тук има двойни стандарти. Те не се опитват да върнат в страната ни демокрацията – преследват нашата власт, за да сложат ръка на нефта ни.   „Известия“ : Сега в медиите се чуват много предположения за това дали венецуелският въпрос ще бъде решен чрез сила отвън. Готвят ли се за такъв сценарий в Каракас? Карлос Рафаел Фария Тортоса : Нашият президент неведнъж е казвал, че искаме всичко да решим по мирен път. Не търсим никаква конфронтация, но същевременно отричаме всякакво вмешателство от страна на САЩ и техните съюзници и сателити. Става дума за Колумбия, Аржентина, Бразилия, Чили, Парагвай, Коста Рика, където наскоро влязоха с взлом в нашето посолство и откраднаха документи и пари. За това не се говори открито, но в същото време и да се изключва то означава, че готвят военна намеса в страната ни. Вчера в Колумбия бяха вицепрезидентът на САЩ Майк Пенс и американския специален посланик за Венецуела Елиот Абрамс (свързват го с т. нар. „Ескадрони на смъртта в Латинска Америка и тайните доставки на американско оръжие за Иран. — бел. на «Известия»). Помним какво стори този човек в Централна Америка през 80-те години. Той мисли само за военни решения.  \r\nИ ги чакаме, готвим се, но в същото време и работим, за да си урегулираме проблемите с опозицията по мирен път.", "date": "2019.02.28", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/28/2628986/pregled-na-mezhdunarodnite-novini-do-6-chasa-agentsiya-fokus.html", "text": "Късно в сряда венецуелският опозиционен лидер Хуан Гуайдо ще има среща с бразилския президент Жаир Болсонаро, информира източници и от двете страни, предава  AFP .  \r\nГуайдо, който вече е признат от 50 държави за временен президент, ще пътува за бразилската столица от Колумбия, където е от петък, след като му беше наложена забрана за пътуване от режима на Николас Мадуро.   \r\nБразилия и Колумбия подкрепят Гуайдо и помагаха при организирането на хуманитарната помощ, която председателят на Народното събрание искаше да вкара във Венецуела, информира AFP.   \r\nГуайдо се срещна с американския вицепрезидент Майк Пенс по време на срещата на Групата от Лима в понеделник в Богота, след което заяви, че ще се върне у дома въпреки заплахите, които му се отправят: „Един затворник не е от полза за никого. Нито пък президент в изгнание“, заяви във вторник Гуайдо за телевизионния канал NTN24, и поясни: „Моята роля и моят дълг е да съм в Каракас, въпреки рисковете.\" \r\nЗа американската телевизионна мрежа ABC News Мадуро заяви, че Гуайдо трябва да се изправи пред правосъдието, когато се върне, тъй като има забрана да пътува в чужбина. \r\n****  СДСМ и „Демократичен съюз за интеграция“ (ДСИ) ще издигнат съвместен кандидат за президентските избори в Македония през април. Това обяви председателят на ДСИ Али Ахмети след разговори с премиера и лидера на СДСМ Зоран Заев, предава скопската телевизия  „Сител“ . Името на кандидата ще бъде обявено в петък, 1 март. \r\n„Договорихме се на тези избори да излезем с общ кандидат. Имахме съдържателна среща, направихме съществен анализ, решихме, че трябва да установим един стандарт в нашата страна. Макар да имаше опити за това и преди, те не бяха успешни“, заяви Ахмети пред медиите след едночасовата среща със Заев. \r\nТой посочи, че иска гражданите да изпратят послание, че в страната – съгласно думите му – „имаме достатъчно зрели политически партии, но и общество, за да може да се вземе съвместно решение за президента на страната\". \r\nАхмети поясни, че консултациите с другите албански политически партии за общ кандидат ще продължат и през следващите дни. \r\n*** Русия и Израел възнамеряват да създадат работна група за изтегляне на чуждите сили от Сирия, към нея по-късно може да се присъединят и други страни, предава  ТАСС , като се позовава на неназован източник. \r\nВ сряда тази информация са получили журналисти в Тел Авив от високопоставен правителствен източник във връзка с визитата на премиера Бенямин Нетаняху в Москва.  \r\nПосещението в сряда, 27 февруари, е първото на израелския премиер в Русия след 17 септември, когато руски самолет Ил-20 беше смъкнат край бреговете на Сирия. В резултат на инцидента загинаха 15 руски военни.   \r\n***  В сряда британските депутати подкрепиха обновеният план на Тереза Мей за напускане на Европейския съюз. Така се създава възможност да се отложи Брекзит, току-що предаде  AFP .  Законотворците от Уестминстър одобриха тристепенен проект на Мей, който тя им представи на заседанието на Долната камара във вторник. Той дава възможност премиерът на Великобритания да  има повече време, за да предоговори споразумението, което миналата година постигна със Съюза.   \r\n*** Канада е сериозно разтревожена от засилващото се напрежение в отношенията между Индия и Пакистан и призива двете съседни държави да потърсят дипломатическо решение на ситуацията. За това в сряда е обявила в специално съобщение Кристия Фриланд, външен министър на Канада, предава руската телеграфна агенция  ТАСС . \r\n\"Канада сериозно е обезпокоена от увеличаващото се напрежение в отношенията между Индия и Пакистан. Призоваваме и двете страни да проявят максимална сдържаност и да избягват по-0нататъшна военна ескалация“.   \r\nПричина за напрежението между Ню Делхи и Исламабад е нападение над индийска военна колона, при което на 14 февруари в северните щати Джаму и Кашмир бяха убити 45 души. Отговорността за него пое групировката \"Даиш-е-Мухаммад“ (Армията на Мухаммед). \r\nВъв вторник Индия нанесе въздушен удар по лагер на групировката, разположен в контролираната от Пакистан част на Кашмир. В сряда военновъздушните сили на Пакистан удариха по военни обекти в двата индийски щата Джаму и Кашмир. И Ню Делхи, и Исламабад твърдят, че по време на въздушен бой са смъкнали противникови самолети. \r\n*** Премиерът на Пакистан Имран Хан обяви, че  никой няма интерес да насърчава тероризма, а разговорите са единственият изход, пише индийският вестник  Business Today  на електронната си страница.   \r\nПакистанската страна е готова да обсъди проблемите с тероризма. Той специално акцентира, че този път е добре по-вярното чувство да преобладава при намирането на изход от ситуацията. В обръщението си към нацията Хан е намекнал както за двете световни войни, така и за Виетнамската война, като е обърнал внимание на факта, че всички войни винаги са лошо премислени и това е изводът на историята. В допълнение той е пояснил, че ако сега отново избухне война, тя ще бъде извън контрол, както негов, така и на индийския премиер Нарендра Моди. \"Нека да отворим коридорите на преговорите и да уредим всички неуредени и спорни въпроси,\" е заявил в обръщението си към нацията пакистанският министър-председател Имран Хан.   \r\nЩо се отнася до нападението в Пулвама, той е казал: \"Предлагаме на Индия всяка възможна подкрепа, за да се разследва нападението в Пулвама. Не е в интерес на Пакистан да се насърчава тероризмът. Не е в интерес на Пакистан неговата земя да се използва, за да се изнася терор. Също така пакистанската земя не може да бъде и подлагана на терор,\" \r\nТой е заявил също, че нито една суверенна държава не може да позволи на друга да стане съдник, жури и екзекутор. Заради това той се обръща към Индия – „ в случай на агресия, за Пакистан няма да има друга възможност освен да отговори.“ \r\n***  След топли ръкостискания и „социална вечеря“ американският президент Доналд Тръмп и севернокорейският лидер Ким Чен-ун се насочват към деловия четвъртък, предава  AFP . В разговорите, които ще се проведат във формат „среща на върха“, целта е да се излезе от „задънената улица“ във връзка с ядрената програма на Пхенян. \r\nДвамата лидери, които преди време си разменяха лични обиди и заплахи за разрушения, сега провеждат своята втора среща само осем месеца след първата. От нея те трябва да си тръгнат с по-ясна и конкретна представа за бъдещите стъпки отколкото при първата, в Сингапур.   \r\nТогава се излезе с топли имиджи и неясното обещание от Ким „да се работи по денуклеаризацията на Корейския полуостров“. От тогава дипломацията не може да си изясни какво точно се има пред вид.   \r\nВ Ханой двамата отново започнаха с размяна на знаци за необичайно за дипломацията поведение - ръкостискания, размяна на шеги, докато репортерите викат въпросите си.   \r\nТръмп описва Ким като „велик лидер“, а страната му – като притежаваща „страхотен икономически потенциал, невероятен и неограничен“. \r\nНа свой ред, Ким сякаш е броял дните до срещата си отново с Тръмп: \"Преминахме целия този път до Ханой, за да се срещнем отново, 261 дни по-късно.\". \r\nДвойката след това се оттегли на вечеря само с най-близките си помощници. \r\nЗа AFP анализаторът Даниъл Дейвис е казал: „ Като си помислим къде бяхме през декември 2017-та, когато буквално се бяхме изправили на ръба на войната... и как сега се движим по посока на мира, тук [в Ханой – бел. ред.] никой дори и не мисли да говори за война точно сега. Само по себе си това вече е победа\". \r\n*** Белият дом не позволи на репортерите на Ройтерс, АР, Блумбърг и Лос Анджелис Таймс да отразяват вечерята между президента Доналд Тръмп и севернокорейския лидер Ким Чен-ун в сряда, след като двама от тях задаваха въпроси на Тръмп по време на неговото общуване насаме с Ким преди нея, предава  Reuters .   \r\nРепортерите са част от медийния екип на Белия дом, който винаги съпровожда президента. Те редовно задават въпроси на лидерите и в сряда са попитали Тръмп за срещата на върха и за изслушването в Конгреса на неговия бивш адвокат Майкъл Коен.     \r\nРепортерите по-късно не са били допуснати до отразяване на вечерята, защото, както заяви говорителката на Белия дом Сара Сандърс , са “проявили чувствителност при задаване на предишните въпроси,” пише „Вашингтон поуст“. \r\nЕкипът е присъствал, когато Тръмп и Ким са се срещнали в началото и са стиснали ръце. По време на тази кратка интимна среща, докато камерите са работели, кореспондентът на Ройтерс Джеф Мейсън е попитал Тръмп какво иска да постигне от срещата и дали се е отказал от настояването си за денуклеаризация на Северна Корея.  Тръмп е отговорил с „Не“ на втория въпрос и е дал по-дълъг отговор на първия.   \r\nВеднага след него, репортерът на AP Джонатън Лемайър е попитал Тръмп дали очаква да се сложи край на Корейската война. Тръмп е отговорил с „Ще видим“.  Той е попитал Тръмп и дали има мнение за изслушването на Коен, което също е планирано за сряда. Тръмп се е намръщил и е поклатил глава.  \r\nВ писмено съобщение Сандърс е обяснила, че “Поради чувствителната природа на срещите ние ограничихме броя на журналистите, отразяващи вечерята. Продължаваме да уточняваме отделни аспекти от тази историческа среща и винаги ще работим тъй, че де сме сигурни, че американските медии имат колкото е възможно по-голям достъп.“   \r\nОт агенция Ройтерс са изразили „дълбока тревога“ заради изключването на техния репортер и на неговите колеги от групата, отразяваща вечерята.   \r\n*** Кимчи, скариди и дипломация имаше в менюто за вечерята в сряда, информира агенция  AFP .  \r\nЛидерите се срещнаха за частна „социална вечеря“ след като се ръкуваха и размениха кратки реплики в историческия хотел „Метропол“ в комунистическата столица. Това е втора лице-в-лице среща след срещата на върха в Сингапур през юни, 2018-та.      \r\nВечерта предложи нещо повече от обикновените медийни прояви. Двамата седнаха на една маса и споделиха трапезата си с няколко близки съветници в петзвездния хотел.   \r\nМенюто, чиито детайли бяха разработени от Белия дом, се явяваше като кулинарен мост между културните различия. В него бяха включени корейски и американски класически ястия.    \r\nПърво ястие: коктейл от скариди и авокадо, салатка и дресинг „Хиляда острова“, напомняне за популярната американска салата.   \r\nВторо ястие: говеждо филе на скара, гарнирано с кимчи, оформено като круша като жест към корейската традиционна кухня.  \r\nШоколадова торта беше върхът на пиршеството за Ким и за американския лидер, който е известен с добрия си апетит.  \r\nВ менюто нямаше алкохол – Тръмп е известен въздържател. Вместо това се сервираше коктейл от  специален сорт северноамериканска слива, подобна на фурма, и мед; шестте чаши за вино, които бяха на масата, се пълнеха с вода.  \r\nСлед вечерята Тръмп туитва: \"Велика среща и вечеря с Ким Чен-ун\".  \r\nВ компанията около масата бяха държавният секретар Майк Помпео и главният емисар на Ким Ким Йон-чол.    \r\nВечерята в сряда не беше първа среща от този род  за Тръмп през този ден. Обяда сподели с виетнамския премиер Нгуен Суан Фук. На него бяха сервирани разнообразни вкусни деликатеси от виетнамската кухня: салата от манго, пържени пролетни ролца, кралски раци и 'cha ca', - пържена риба, която е деликатес и се смята за „специален автограф от Ханой“, последвани от десерт от семена на лотос, лонган и бели гъби „дървено ухо“, сервирани топли и с лек захарен сироп. \r\nЧетвъртък е вторият и последен ден от разговорите между Ким и Тръмп за севернокорейския ядрен арсенал. \r\n*** След САЩ и Русия разпространи своя проекторезолюция за Венецуела, в която предлага да се отстояват два основни принципа -  независимостта и суверенитета на държавата, пише вестник  „Известия“ . \r\n Пресекретарят на постоянното представителство на РФ към Световната организация Фѝодор Стржижовский е съобщил, че този проект предлага да се приложи „механизмът от Монтевидео“ за разрешаване на ситуацията.   \r\nЗаседанието на СС на ООН, на който трябва да се гласуват резолюциите вероятно ще се проведе в четвъртък вечерта. \r\nВ същото време САЩ в своя документ предлагат да се проведат нов президентски избори под международно наблюдение.  \r\n«Механизмът от Монтевидео », който е представен от Мексико, Уругвай и Карибската общност (КАРИКОМ),  предвижда четири етапа – незабавно стартиране на диалога за регулиране на ситуацията, преговорен процес, изработване на споразумение и неговата реализация.", "date": "2019.02.28", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/28/2628987/dobrich-s-tarzhestvo-patyat-na-svobodata-v-grada-shte-zapochne-praznichnata-programa-za-otbelyazvane-na-141-godini-ot-osvobozhdenieto-na-balgariya.html", "text": "С богата празнична програма в града ще бъдат отбелязани 141 години от Освобождението на България. Това съобщиха от пресцентъра на  Община Добрич . Проявите, посветени на Освобождението започват с тържество „Пътят на свободата“, което ще бъде открито в 18.00 часа в Огледална зала „Нели Божкова“. Тържествено слово по повод празника ще представи културологът Надежда Иванова. В паметната вечер ще участват ученици от 11-и клас на Езикова гимназия „Гео Милев“ и Хора на учителките с диригент Маргарита Русева- Ганева.  \r\nНа 3 март от 9.30 часа пред паметника на Васил Левски ще бъде отслужена панихида от добрички духовници в памет на героите на Освобождението на България. Празничен водосвет ще благослови добруджанци за здраве и благополучие. В 10.30 часа на Мемориалния комплекс „Хан Аспарух“ ще започне тържествен ритуал с отдаване на военни почести на всички знайни и незнайни герои, отдали живота си за нашето Освобождение. За празничната атмосфера ще допринесе и празничен концерт на ПФА „Добруджа“ от 12.00 часа на Площад „Свобода“. За всички жители и гости на града са организирани от 9.00 до 17.00 часа Дни на отворените врати в Музея в Градски парк „Свети Георги“ и Военно гробище музей. Посетители ще посреща от 11.00 до 17.00 часа и Художествената Галерия. През целия ден ще бъдат поднасяни цветя на паметниците на видни дейци за Освобождението на България.     \r\nЗа първи път на Националния празник на България Община Добрич ще проведе празнично шествие, което ще тръгне в 10.00 часа от храм „Свети Георги“ и ще стигне до мястото на тържествения ритуал - мемориалния комплекс „Хан Аспарух“. Нарекли сме шествието „Първите“, защото ще бъде предвождано от портретите на 11 видни възрожденци, поставили началото и участвали в борбите на народа ни за новобългарска просвета, църковна независимост и национално освобождение: Паисий Хилендарски, Софроний Врачански, д-р Петър Берон, Васил Априлов, Иларион Макариополски, Неофит Бозвели, Екзарх Антим І, Г. С. Раковски, В. Левски, Л. Каравелов, Хр. Ботев, както и на онези българи, които са свързали своето име с освободителните борби на Добрич и Добруджа и чиито снимки са налични към момента в архивните фондове - Ивън Кършовски, Анастасия Димитрова, Иван хаджи Вълков, Кръстю Мирски, Стефан Караджа и Стефан Баев. Идеята е, шествието да стане традиционно, а към плеядата личности всяка година да бъдат добавяни нови имена. Тази година портретите ще носят ученици от  СУ „П. Р. Славейков“.   \r\nОбщина Добрич кани своите граждани да участват в тази инициатива, както и във всички събития от празничната програма, посветена на Националния празник на България.", "date": "2019.02.28", "title": "Добрич: С тържество „Пътят на свободата“ в града ще започне празничната програма за отбелязване на 141 години от Освобождението на България"}
{"url": "http://www.focus-news.net/news/2019/02/28/2628988/sport-sestri-stoevi-prodalzhavat-vav-vtoriya-krag-ot-turnira-po-badmington-v-myulhaym.html", "text": "Европейските шампионки Габриела и Стефани Стоеви се класираха за втория кръг на двойки жени в турнира по бадминтон от Световните суперсерии 300 в Мюлхайм (Германия). \r\nТе победиха германките Линда Ефлер и Изабел Херттрих с 21:19, 21:15 за 47 минути. \r\nВ спор за място на четвъртфиналите българките ще играят срещу Вин Юн Нг и Нга Тин Еун (Хонконг). \r\nСъстезанието има награден фонд от 150 хиляди долара.", "date": "2019.02.28", "title": "Спорт: Сестри Стоеви продължават във втория кръг от турнира по бадмингтон в Мюлхайм"}
{"url": "http://www.focus-news.net/news/2019/02/28/2628989/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници на ГЕРБ ще проведат приемни с граждани. Това съобщиха от пресцентъра на  ГЕРБ . Общинските съветници от ГЕРБ в Пловдив ще проведат приемни с гражданите, както следва: \r\nПетър Попов - от 17.30  до 19.00 часа в офиса на ГЕРБ в район „Западен” на ул. „Царевец” 9.  \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. „Царевец” 9.  \r\nДамян Петров - от 17.30 до 19.00 часа в офиса на ГЕРБ в район „Западен” на ул. „Царевец” 9.  \r\nГошо Къчков - от 17.30  до 19.00 часа в офиса на ГЕРБ в район „Северен” на бул. „Марица” 91.  \r\nПенчо Малинов - от 17.00  до 18.30 часа в офиса на ГЕРБ в район „Източен” на ул. „Коста Паница” 5.  \r\nВеселин Маневски, от 16.00 до 18.00 часа в офиса на ГЕРБ в район „Южен” на ул. „Академик Петър Динеков” 1А.", "date": "2019.02.28", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2019/02/28/2628990/pregled-na-osnovnite-temi-v-dobrudzhanskiya-pechat.html", "text": "„Суджукгейт“: Спецсъдът отхвърли всички искания на Живко Мартинов“, съобщава на първа страница вестник  „Добруджанска трибуна“ . Състав на Специализирания съд е отхвърлил всички искания на бившия депутат от ГЕРБ. Съдът е потвърдил постановените първоначално мерки спрямо Мартинов. Делото продължава по същество на 9 април. „Очаквайте! Родината в 5100 минути по влакове релси“, анонсира всекидневникът. Журналистът Мирослав Балчев е осъществил уникална за страната железопътна обиколка на България. Пътуването е започнало рано сутринта на 15 февруари и е приключило в следобедните часове на 22 февруари. Община град Добрич ще награди отличилите се на конкурса-рецитал „За да я има България“, както и победителите в конкурса „Мартеница ти дарявам“. Награждаването на победителите в третия областен конкурс ще се състои днес от 11,00 часа в Малката заседателна зала. 454 деца и младежи са участвали в този конкурс. В другия – за изработване на мартеници – 283 деца от добруджанския град. Награждаването на победителите е на 1 март в Голямата заседателна зала на Общината. \r\n„БЧК помогна над 8 000 души“, съобщава на първа страница другият регионален вестник  „Нова добруджанска трибуна“ . 8 367 души е подпомогнала милосърдната организация в Добричка област. В края на миналата година ОС на БЧК е връчил първите юбилейни стипендии в размер на 1100 лв. на двама студенти от областта. Това са Весела Михайлова от Добрич, специалност „Акушерка“ в Медицинския университет във Варна, и Красимир Колев от Тервел, специалност „Химия“ в Софийския университет. За растеж на приходите от местата за настаняване в Добричка област съобщава изданието. По-висок е ръстът също на броя на стаите в местата за настаняване, както и на леглата. Общият брой на нощувките е 31% или 14,5 хиляди. „Жп спирката в Генерал Тошево вече е собственост на Общината“, съобщава всекидневникът. Деактуването на сградата от държавна в общинска собственост е станало с решение на Министерски съвет от 27 февруари. Инициативата за прехвърлянето е дошла след множество запитвания на граждани заради окаяното състояние на спирката.", "date": "2019.02.28", "title": "Преглед на основните теми в добруджанския печат"}
{"url": "http://www.focus-news.net/news/2019/02/28/2628992/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ПП ГЕРБ - ще се срещнат с граждани. Това съобщиха от пресцентъра на  ПП ГЕРБ . Приемното време на общинските съветници ще бъде от 14.00 часа до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015. \r\nПриемният ден на Иво Иванов – на 28 февруари, на Калин Калевски, председател на комисията за противодействие на корупцията към ОбС – на 1 март.", "date": "2019.02.28", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2019/02/28/2628994/mvr-granichni-politsai-shte-razdavat-na-gkpp-kalotina-razyasnitelni-materiali-na-chuzhdestranni-vodachi-na-tovarni-avtomobili.html", "text": "Гранични полицаи ще раздават на ГКПП \"Калотина\" разяснителни материали на чуждестранни водачи на товарни автомобили, които преминават през територията на страната от 11.30 часа. Това съобщиха от пресцентъра на  МВР . В изготвените листовки са описани подробно изискванията на Закона за движение по пътищата.", "date": "2019.02.28", "title": "МВР: Гранични полицаи ще раздават на ГКПП \"Калотина\" разяснителни материали на чуждестранни водачи на товарни автомобили"}
{"url": "http://www.focus-news.net/news/2019/02/28/2628993/blagoevgrad-retrospektivna-izlozhba-na-skulptora-mihail-shapkarev-shte-bade-otkrita-v-regionalniya-istoricheski-muzey.html", "text": "Изложбата „Ретроспективна изложба на скулптора Михаил Шапкарев – пра-внук на Кузман Шапкарев\" показва приемствеността, която съществува в големият Шапкарев род. Това каза за  Радио „Фокус“ – Пирин  историкът и уредник в Регионален исторически музей – Благоевград д-р Елена Чалгънова по повод експозицията, която ще бъде открита от 11.00 часа в залите на музея. „Самата изложба е посветена както на големият възрожденски деец Кузман Шапкарев, така и на неговият пра-внук - скулптора Михаил Шапкарев. Идеята да направя това събитие е да бъде показана приемствеността, която съществува в големият Шапкарев род. Друга от целите ни е да покажем, че пламъкът, който „запалва“ Кузман Шапкарев през епохата на Възраждането, продължава да „гори“ и в неговите потомци“, заяви д-р Чалгънова. Тя отбеляза, че в случая визира неговият пра-внук, който е един виден представител на българската интелигенция през годините, в които твори. „В този аспект е и изложбата, която ще представи и открие неговата сестра арх. Здравка Шапкарева. Озаглавили сме изложбата „Ретроспективна изложба на скулптора Михаил Шапкарев – пра-внук на Кузман Шапкарев“, посочи д-р Чалгънова. \r\nЛивия НИНОВА", "date": "2019.02.28", "title": "Благоевград: Ретроспективна изложба на скулптора Михаил Шапкарев ще бъде открита в Регионалния исторически музей"}
{"url": "http://www.focus-news.net/news/2019/02/28/2628996/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус” . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.02.28", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/02/28/2628991/stara-zagora-obshtinskiyat-savet-v-kazanlak-shte-provede-50-to-si-redovno-zasedanie.html", "text": "Общинският съвет в Казанлък ще проведе 50-то си редовно заседание, каза за  Радио „Фокус”  председателят му Николай Златанов. Той поясни, че заседание е с начален час 9.30 часа, като в дневния ред са включени 32 точки. Сред акцентите в дневния ред председателят на местния парламент посочи някои въпроси, върху които ще дебатират съветниците. Единият от тях е разрешаване на Община Казанлък да поеме общински дълг за изпълнение на проект ”Интегриран градски транспорт на град Казанлък - Етап 1” по Оперативна програма ”Региони в растеж 2014-2020 г.”,. Максималният размер на дълга е 1 млн. 550 хил. лева, като срокът за погасяване е до 24 месеца. Съветниците ще разгледат и въпросите свързани с даряване от Общината на общинската болница в Казанлък на общински имот с цел продажба и подпомагане на финансовото състояние на здравното заведение, с Общински план за младежта за 2019 година на община Казанлък, с Отчет на План на дейностите за подкрепа на личностното развитие на община Казанлък за 2018 г. към Стратегия за личностно развитие на децата и учениците в община Казанлък (2017-2019), годишен План за действие за 2020 г. по изпълнение на Стратегията за развитие на социалните услуги в Община Казанлък 2016 - 2020 година, с проект за изграждане на войнишки паметник в село Шейново. Общинският съвет ще изслуша отчет за работата на обществения посредник на община Казанлък за 2018 г., както и ще се произнесе по въпроса за откриване на процедура за провеждане на конкурс за управител на ”МБАЛ д-р Христо Стамболски”  в Казанлък.  \r\nСлавяна ГАЙДАРОВА", "date": "2019.02.28", "title": "Стара Загора: Общинският съвет в Казанлък ще проведе 50-то си редовно заседание"}
{"url": "http://www.focus-news.net/news/2019/02/28/2628997/burgas-prozhektsiyata-na-filma-nyama-kade-da-se-skriesh-shte-zakrie-mezhdunarodniya-proekt-za-dokumentalno-kino-kinedok.html", "text": "Международният проект за авторско документално кино „Кинедок“ завършва своя сезон 2018/2019 с прожекцията на филма „Няма къде да се скриеш“. Това съобщиха от пресцентъра на  Община Бургас . Лентата, продукция на Норвегия и Швеция от 2016 година, ще бъде излъчена в зала „Петя Дубарова“ на Културен център „Морско казино“ от 18.30 часа при вход свободен. Оригиналното заглавие на филма е „Nowhere to Hide“. Неговият режисьор Зарадаш Ахмед е сътворил безспорен шедьовър в селекцията за 2018 година, изследвайки петгодишната промяна в една от най-опасните зони в света – „триъгълника на смъртта“ в централен Ирак, през камерата на главния протагонист – медика Нори Шариф. Първоначалната ангажираност с оцелелите и надеждите им за по-добро бъдеще след изтеглянето на американските войски постепенно се измества от все по-отчайващо опустошение в град Джалавла, докато накрая всички жители, включително и главният герой Нори, бягат от жестокото настъпление на Ислямска държава.", "date": "2019.02.28", "title": "Бургас: Прожекцията на филма „Няма къде да се скриеш“ ще закрие международния проект за документално кино „Кинедок“"}
{"url": "http://www.focus-news.net/news/2019/02/28/2629000/veliko-tarnovo-v-obshtinata-shte-se-provede-preskonferentsiya-za-predstoyashti-initsiativi.html", "text": "Пресконференция за предстоящ концерт по случай 150-годишнината от основаването на читалище \"Надежда - 1869\", 120-годишнината от рождението на големия български композитор Панчо Владигеров, Националния празник на България - 3 март, и Празника на Велико Търново - 22 март, ще се проведе от 11.00 ч. в зала 302 на Община Велико Търново. Това съобщиха от пресцентъра на  Общината . Съпътстващи събития ще бъдат майсторски класове по цигулка и контрабас под надслов \"Среща на поколенията в Царевград Търнов\". Организатори са Община Велико Търново, сдружение \"Силания\" и Читалище \"Надежда - 1869\".", "date": "2019.02.28", "title": "Велико Търново: В Общината ще се проведе пресконференция за предстоящи инициативи"}
{"url": "http://www.focus-news.net/news/2019/02/28/2629004/burgas-postanovkata-v-polite-na-vitosha-na-teatar-balgarska-armiya-shte-bade-predstavena-v-doma-na-neftohimika.html", "text": "Постановката „В полите на Витоша“ на Театър „Българска армия“ ще бъде представена в Дома на нефтохимика. Това съобщиха от пресцентъра на  Община Бургас . Автор е Пейо К. Яворов, а сценичната версия и постановка е на Красимир Спасов. Сценографията и костюмите са на Нина Пашова, а музикалното оформление е на Красимир Спасов. В спектакъла участват: Веселин Анчев, Радина Кърджилова, Иван Радоев, Стефка Янорова, Тигран Торосян, Явор Бахаров и др. Богатото семейство на Мила е против любовта ѝ към умния политик Христофоров и иска да я омъжи за глуповатия ѝ втори братовчед д-р Чипиловски. Развръзката е трагична като живота на самия автор. За прототипа на Мила – Мина Тодорова – Яворов пише: „Блага вест я нарекох аз в своя живот. И тя радваше очите ми подобно на бяла лилия, сред поле през май, покрито с цветя, подобна на една лилия, от която не е по-бял снега, по-висока от другите, но навела своята ароматна главица. Тя радваше очите ми – и опияняваше душата ми“. Тези авторови чувства струят от редовете на драмата и правят „В полите на Витоша“ шедьовър в българската драматургия. За поддържаща мъжка роля номинация „ИКАР 2015“ получава Иван Радоев за ролята му на Стефан Драгоданоглу. Театър „Българска армия“ отбелязва стогодишнината от смъртта на поета с нов прочит на класическата му творба. Билети се продават на касата на НХК. За повече информация тел.: 0894 898 098 – Маруся Русева (организатор).", "date": "2019.02.28", "title": "Бургас: Постановката „В полите на Витоша“ на Театър „Българска армия“ ще бъде представена в Дома на нефтохимика"}
{"url": "http://www.focus-news.net/news/2019/02/28/2629001/kardzhali-obshtinskiyat-savet-shte-prieme-otcheta-za-izpalnenieto-na-kulturniya-kalendar-na-obshtinata-za-2018-g-i-shte-glasuva-kalendara-za-2019-g.html", "text": "Общинският съвет ще проведе заседание на 28 февруари 2019 от 10.00 часа в голямата зала на „Бизнес инкубатора“. Това съобщиха от пресцентъра на  Община Кърджали . Дневният ред включва важни за града теми, които ще бъдат представени пред общинските съветници за обсъждане и вземане на решения по тях. Ще се разисква по отчета за дейността на Общинския съвет по наркотични вещества през 2018 г. и планът за дейността през 2019 г. Ще бъде обсъдена спортната и културна дейност в Общината. Предвижда се приемане на отчет за 2018 г. за развитието на детско-юношеския, училищния, спорт за всички и спорт за високи постижения в Община Кърджали. Очаква се да бъдат приети план–програма и Спортен календар за 2019 година. Общинският съвет ще приеме отчета за изпълнението на Културния календар на Община Кърджали за 2018 г. и ще се приеме Културен календар на Общината за 2019 година. \r\nАдминистрацията предлага да се предостави безвъзмездна финансова помощ на проекта ,,Областен информационен център в град Кърджали – Заедно с информираните граждани”, финансиран по процедура ,,Осигуряване функциониране на националната мрежа от 27 областни информационни центрове през периода 2019-2021 г.” по Оперативна Програма ,,Добро управление” 2014-2020 г.  \r\nЩе бъде гласувана нова Наредба за реда за придобиване, управление и разпореждане с общинско имущество на Община Кърджали. \r\nЧувствителна е темата по предложенията за избор на обществен посредник на община Кърджали. \r\nНа заседанието ще се определи нов състав на Местната комисия по Закона за уреждане правата на граждани с многогодишни жилищно-спестовни влогове. \r\nОбщинските съветници ще гласуват продажбата на имоти - частна общинска собственост, включени в Програмата за управление и разпореждане с общинска собственост за 2019 г., и ще определят пазарните цени и начина на продажба на имотите.", "date": "2019.02.28", "title": "Кърджали: Общинският съвет ще приеме отчета за изпълнението на Културния календар на Общината за 2018 г. и ще гласува календара за 2019 г."}
{"url": "http://www.focus-news.net/news/2019/02/28/2629002/burgas-tsentarat-za-podkrepa-na-lichnostnoto-razvitie-shte-provede-viktorina-po-bezopasnost-na-dvizhenieto-za-uchenitsi.html", "text": "За поредна година Община Бургас и Център за подкрепа на личностното развитие (ЦПЛР) организират общинска викторина по безопасност на движението – „Да запазим децата на пътя“, със съдействието на Областна дирекция на МВР – Сектор „Пътна полиция“, Съюз на българските автомобилисти-Бургас и Български червен кръст-Бургас. Това съобщиха от пресцентъра на  Общината . Във викторината ще вземат участие ученици от V до VII клас от училищата на територията на община Бургас. Викторината е част от общинската програма за безопасност на движението на подрастващите. Събитието ще се проведе в Културен център „Морско казино“, зала „Георги Баев“, с регистрация на отборите от 09.00 часа, конференция от 09.30 часа и откриване на викторината от 10.00 часа.  Отборите тази година са от осем училища: ОУ „Васил Априлов“, ОУ „Княз Борис“, ОУ „Елин Пелин“, СУ „Константин Преславски“, ОУ „Пейо Яворов“, ОУ „Любен Каравелов“, ОУ „Христо Ботев“- кв. Долно Езерово и ОУ „Антон Страшимиров“. Учениците отборно ще решават теоретичен тест, тест за първа долекарска помощ и практическа задача по темата и ще подреждат пъзели на пътни знаци. Грамоти и награди, осигурени от Община Бургас, СБА и ЦПЛР-Бургас, ще получат всички отбори-участници.", "date": "2019.02.28", "title": "Бургас: Центърът за подкрепа на личностното развитие ще проведе викторина по безопасност на движението за ученици"}
{"url": "http://www.focus-news.net/news/2019/02/28/2629003/dobrich-obshtina-kavarna-organizira-trudova-borsa-za-realizatsiya-na-mladezhite-v-sferata-na-turizma.html", "text": "Общината организира трудова борса за реализация на младежите в сферата на туризма. Това съобщиха от пресцентъра на  Общината . Събитието ще се проведе от 13.00 часа в конферентната зала на Royal Grand Hotel & SPA в Каварна – морска зона. Инициативата е в изпълнение на проекта „Подобряване на условията за младежка заетост в туризма”, финансиран по договор за безвъзмездна помощ №60226 от 17 май 2017 г. от програма ИНТЕРРЕГ V – A Румъния-България. Община Каварна е водещ партньор по проекта. На събитието поканени за участие са: младежи, търсещи работа; работодатели (физически и/или юридически лица); представители на фирми от туристическия сектор.  \r\nОсновна цел на събитието е да подпомогне трудовата реализация на младежите в сферата на туризма, както и да улесни информирането и подбора на кандидатите за заемане на свободните работни места за предстоящия активен туристически сезон. \r\nРаботодателите могат да представят своята дейност и перспективи за развитие, да обявят свободни работни места и др.", "date": "2019.02.28", "title": "Добрич: Община Каварна организира трудова борса за реализация на младежите в сферата на туризма"}
{"url": "http://www.focus-news.net/news/2019/02/28/2628972/the-guardian-tramp-i-kim-odobryavat-ideyata-sasht-da-otkriyat-ofis-v-phenyan.html", "text": "Двамата лидери са приели идеята в столицата на Северна Корея да се открие офис на САЩ.Тя им е била казана от американски журналист преди да започне вечерята в тесен кръг в сряда вечерта, пише вестник  The Guardian \r\nИ докато денуклеаризацията е във фокуса на втората среща между Доналд Тръмп и Ким Чен-ун, японския премиер е изразил надежда, че Тръмп ще обсъди и въпросът за похищението на японски граждани от севернокорейски шпиони.  \r\nВ четвъртък Шиндзо Абе е обявил в японския парламент, че е „убеден“, че президентът ще спаси отвлечените. Темата е особено чувствителна за японците. Другият въпрос, по който Абе е убеден, че ще има прогрес, е за ракетните и ядрени програми на Северна Корея, които той определя като „главна заплаха“ за Япония.   \r\nМиналата седмица Тръмп е уведомил Абе, че той ще подкрепи опитите за репатрирането на 12 граждани на Япония, които са отвлечени през 70-те и 80-те години. Петима са били върнати на Япония през 2002 година. \r\nСпоред Пхенян осем от останалите жертви са починали, а другите четирима никога не са влизали в страната. Токио обаче не вярва на тези твърдения.  Ивелина Ватова", "date": "2019.02.28", "title": "The Guardian: Тръмп и Ким одобряват идеята САЩ да открият офис в Пхенян"}
{"url": "http://www.focus-news.net/news/2019/02/28/2629005/yambol-s-prozhektsiya-na-filma-legenda-za-parviya-kuker-shte-zapochne-programata-na-animatsionnoto-kino-v-ramkite-na-maskaradniya-festival-kukerlandiya.html", "text": "С прожекция на филма „Легенда за първия кукер“ в Ямбол се открива програмата на анимационното кино в рамките на маскарадния фестивал „Кукерландия“. Това съобщиха от пресцентъра на  Общината . Представянето на лентата е от 18.00 часа в зала „Съвременност“ на Културно-информационен център „Безистен“. В продължение на три дни (до 2 март, включително) Безистенът ще бъде домакин на програма на анимационното кино, съчетана с арт-работилници и забавления за децата, с които да се посветят в тайната на изработване на анимирани картинки. Инициативата се реализира съвместно с Международния фестивал на анимационния филм „Златен кукер“ - София.  \r\nПрограмата на „Анимационната Кукерландия“ е само част от събитията, посветени на детската аудитория по време на фестивала. От 10.30 часа в Зрителната зала на Община Ямбол започва фолклорният празник „Аз съм кукерче“ с участието на състави от детски градини и училища в града. От 17.30 часа във фоайето на НЧ „Съгласие – 1862“ ще бъде награждаването на победителите в конкурса за детска рисунка „Моята Кукерланандия\", организиран от най-старото читалище в града. Половин час след това в Безистена ще бъде открита изложбата на кукерски маски, отличени в конкурса на Общинския детски комплекс.  \r\nНа 1 март представителни групи от училища и детски заведения ще се включат в традиционното карнавално шествие, предшестващо официалното откриване на фестивала. Много изненади, игри и награди очакват децата и в двата почивни дни (2 и 3 март) на две ключови зони – пред Безистен – Юг и в Градския парк на Втора сцена (Шоу в Кукерово). Районът около Младежки дом „Георги Братанов“ пък отново ще се преобрази в духа на фестивала с пана от графити. На територията на „Кукерград“ ще бъде и любимата на децата „Алея на гигантските маски с 20 страховити великани – най-предпочитаните „партньори“ за снимки. \r\nПовече за програмата на ХХ Международен маскараден фестивал „Кукерландия“ – Ямбол `2019 (28 февруари – 3 март) е публикувана на сайта на Община Ямбол   , на туристическия портал: www.tourism-yambol.com, както и във Фейсбук страниците на Община Ямбол и на фестивала.", "date": "2019.02.28", "title": "Ямбол: С прожекция на филма „Легенда за първия кукер“ ще започне програмата на анимационното кино в рамките на маскарадния фестивал „Кукерландия“"}
{"url": "http://www.focus-news.net/news/2019/02/28/2629010/plovdiv-zaledeni-na-mesta-sa-patnite-nastilki-v-planinskite-rayoni-na-oblastta.html", "text": "Интензивен е трафикът по основните направления на територията на Пловдивска област. Това съобщиха за  Радио „Фокус“ – Пловдив  от Областната дирекция на МВР. Най-засилено автомобилно движение се отчита по пловдивския участък на АМ „Тракия“, също по пътищата Пловдив-Асеновград и Пловдив-Карлово. Пътните настилки в равнинните райони на областта са предимно сухи и нормално проходими при зимни условия. В усойните и планински райони пътищата са заледени на места, но обработени и също нормално проходими. Проходът Троян-Кърнаре остава затворен за движение на всички моторни превозни средства. Опасност от падащи камъни има по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец. Забранено все още е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е също преминаването на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. \r\nНатоварено е движението и на територията на град Пловдив. Колони от автомобили се образуват по булевардите „Христо Ботев“, „Цар Борис III Обединител“, „Васил „Априлов“, „Руски“, „Шести септември“, „Източен“, „Марица-юг“ и „България“. Интензивен е трафикът и по входно-изходните артерии. Пътните настилки на територията на града са предимно сухи и нормално проходими. Временна организация на движението е въведена за времето до 18 март на кръстовището на бул. „Свобода“ с ул.  „Владивосток“ в града, заради полагане на топлопровод. Промените касаят само маршрута на автобусните линии №10 и 15, като движението на останалите моторни превозни средства се извършва с повишено внимание. \r\nТони МИХАЙЛОВ", "date": "2019.02.28", "title": "Пловдив: Заледени на места са пътните настилки в планинските райони на областта"}
{"url": "http://www.focus-news.net/news/2019/02/28/2629006/dobrich-dvizhenieto-po-glaven-pat--9-v-uchastaka-kranevo-varna-pri-km-83-e-ogranicheno-za-dvizhenie-na-tovarni-avtomobili-nad-10-t.html", "text": "Затворена за движение на автомобили е улица „Теменуга“ заради дейности по направа на водопроводна връзка, предаде кореспондент на  Радио „Фокус” – Варна . Движението по главен път І-9 в участъка Кранево – Варна при км 83+100 е ограничено за движение на МПС над 10 т. Движението по част от път II-29 разклон Варна – Добрич трябва да се осъществява с повишено внимание поради частични ремонтни дейности на асфалтовата настилка. Продължава и ремонтът на асфалтова настилка по част от околовръстния път на Добрич. Срокът за приключване на дейностите е до края на деня. В двата участъка на ремонт движението на превозни средства се регулира с пътни знаци и се осъществява с повишено внимание.  \r\nВ Добрич времето е ясно, духа слаб вятър, нама превалявания. Температурата на въздуха е около минус 1 градус. Пътните настилки са сухи. Няма въведени промени в движението на автомобили в областта.  \r\nЖулиета НИКОЛОВА", "date": "2019.02.28", "title": "Добрич: Движението по главен път І-9 в участъка Кранево – Варна при км 83 е ограничено за движение на товарни автомобили над 10 т"}
{"url": "http://www.focus-news.net/news/2019/02/28/2629007/sliven-simfonichniyat-kontsert-klasicheskite-shedyovri-shte-se-sastoi-v-zala-sliven.html", "text": "Концертът „Класическите шедьоври“ в изпълнение на Сливенския симфоничен оркестър ще се състои в зала „Сливен“ от 18.30 часа. Това съобщиха от пресцентъра на  Община Сливен . За първи път в града концертът ще премине под диригентството на маестра Yeojin Kim, Корея. Солист ще бъде Росен Идеалов – кларинет. Сливенската публика ще има възможност да чуе Концерт за кларинет и оркестър на Моцарт и „Симфония № 4“ на Лудвиг ван Бетховен. Билети могат да бъдат закупени на касата на зала „Сливен“. За повече информация – тел. 0879 261 483.", "date": "2019.02.28", "title": "Сливен: Симфоничният концерт „Класическите шедьоври“ ще се състои в зала „Сливен“"}
{"url": "http://www.focus-news.net/news/2019/02/28/2629009/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Натоварен е трафикът по основните улици и булеварди в града, предаде репортер на  Радио „Фокус“ – Велико Търново . Пътните настилки са сухи. Времето е слънчево. Температурата  на въздуха е минус 1 градус. Натоварен е трафикът в района на пътен възел  „Качица“, Южен пътен възел, по ул. „Магистрална“, по бул. „България“, ул. „Никола Габровски“ и ул. „Васил Левски“. \r\nСухи са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.02.28", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/02/28/2629008/burgas-chitalishtata-v-grada-organizirat-initsiativi-posveteni-na-3-mart.html", "text": "Читалищата в Бургас готвят инициативи, посветени на 3 март. Това съобщиха от пресцентъра на  Общината . През последните години много от бургаските читалища не просто разчитат на стари лаври и формална дейност, а се развиват адекватно, привличат и увличат млади и стари в дейността си. Община Бургас и занапред ще продължи да поощрява най-активните сред тях. Ето няколко събития, които отделни читалища са подготвили по повод националния ни празник 3 март, Ден на Освобождението от османско иго: \r\n- НЧ „Пенчо Славейков 1983“ – Бургас инициира презентация на тема „Нашата свобода“ пред ученици от началния курс по повод 3 март. Ще бъде дискутирана темата за връзката между имената на бургаските улици и най-бележитите личности и събития от времето на Освобождението. Презентацията ще се състои от 11.30 часа в читалищната библиотеката; \r\n- НЧ „Христо Ботев 1937“ – Бургас организира изложба и рецитал на самодейците от  школите при читалището по повод 3 март. Инициативата ще се осъществи на 1 март, от 13.00 часа в салона на читалището; \r\n- НЧ „Възраждане 1927“ – Бургас – кв. „Рудник“ –  съвместно с пенсионерския клуб „Кунка Драгоева“ организират концерт – спектакъл, рецитал, патриотични песни, разясняване на историческите събития и др. Събитието ще се състои на 1 март, от 10.30 часа в салона на читалището; \r\n- НЧ „Съгласие 1905“ – Българово, съвместно с кметство град Българово, организира ритуал по поднасяне на венци  и цветя в костницата на храм „Св. Атанасий“ и издигане на националния флаг. Ученици от ОУ „Васил Левски“ ще представят програма по този повод. Очаква се и факелно шествие от Бургас. Инициативата ще се осъществи от 10.00 часа на 3 март.", "date": "2019.02.28", "title": "Бургас: Читалищата в града организират инициативи, посветени на 3 март"}
{"url": "http://www.focus-news.net/news/2019/02/28/2629011/pregled-na-osnovnite-temi-v-starozagorski-pechat.html", "text": "„В Шейново вдигат паметник на 86 загинали във войните“, е водещо заглавие във вестник  „Старозагорски новини“ . Паметник в прослава паметта на 86 загинали в Балканската, Междусъюзническата и Първата световна война ще бъде издигнат в казанлъшкото село Шейново. Проектът е изработен от скулптора Велин Дечков, имената са издирени с помощта на специалистите на Държавен военен архив - Велико Търново. Идеята за монумента е многолетна, още преди 11 години е започнало набирането на средства, но след това тя била изоставена. През лятото на 2018 г. на общоселско събрание е избран Инициативен комитет начело с Яни Ташев (с двама близки в рода му, загинали в битките), който започва отново работа. Проектът предвижда имената на загиналите за Отечеството да бъдат изписани върху 5 черни гранитни плочи, а над тях да има отлят от бронз лъв и надпис \"Българийо, за тебе те умряха!\". В съседство е проектирано място и за жертвен огън. Височината на барелефа е 3 м, а ширината на гранитния постамент е 2.7 м. Вече е избрано мястото за съграждането в центъра на селото. Местните жители припомнят, че преди много години върху една от стените на местния храм били изписани имената на загиналите по бойните полета, но с времето надписите се похабили и станали почти неразчитаеми. Около 20 000 лв. ще струва реализацията на идеята, очаква се на своето заседание от 28 февруари казанлъшките съветници да дадат зелена светлина за направата на мемориала. „Кметът на Стара Загора Живко Тодоров: Бизнес и инвестиции без инфраструктура не се правят“ е друго водещо заглавие във вестника. \"Бизнес и инвестиции без инфраструктура не се правят. Някои политици казват, че асфалт не се яде, а в същото време 90% от хората ни питат точно за това. Искат магистрали, добри пътища, нови ВиК мрежи, модерни училища и детски градини, паркове.\" Това заяви кметът на Стара Загора и член на Изпълнителната комисия на ГЕРБ Живко Тодоров по време на проведения във вторник вечерта граждански диалог \"Европа в нашия дом\" на тема \"Регионално развитие и благоустройство\". Министър Аврамова посочи, че предстои актуализация на изготвения преди 12 години технически проект за разширението на отсечката между АМ \"Тракия\" и Стара Загора. \"Факт е, че много пъти е обещавано двулентовият път да бъде реновиран в четирилентов, извършени са всички отчуждителни процедури, ще търсим вариант за изпълнението на проекта\", пое ангажимент министърът на регионалното развитие. Тя коментира още тунелът под Шипка, както и програмата за енергийно обновяване на българските домове. \"75 са завършените сгради в Стара Загора, 19 са в Казанлък, по 7 са в Раднево и Гълъбово, по 1 са в Павел баня и Николаево. Обмислят се различни варианти за продължаване на програмата\", обясни министърът на МРРБ след множеството зададени въпроси по темата. Аврамова съобщи още, че след Стара Загора нови автобуси ще има и в Казанлък, а от МРРБ ще бъдат отпуснати средства за финансиране на проекта за водоснабдяване на град Гурково. Според евродепутатa от ЕНП/ГЕРБ Андрей Новаков фалшива новина е, че парите от Европа спират след 2020 г. \"През следващия програмен период средствата за България не само че не спират, а дори точно обратното - увеличават се, особено за регионалния, кохезионния и социалния фонд\", поясни Новаков. Евродепутатът коментира и един от най-важните въпроси за Старозагорски регион - бъдещето на енергийния комплекс \"Марица изток\". \"През изминалия мандат в Европейския парламент заедно с Владимир Уручев подкрепяхме безрезервно работата на мините. Личното ми мнение е, че те трябва да работят, докато има въглища\", категоричен бе Новаков. \"Регионът ни е с много различен профил за всяка една община. Енергетика, селско стопанство, IT сектор, машиностроене, промишленост\", посочи областният координатор на ГЕРБ Пламен Йорданов. Той припомни, че общо девет общини от областта са получили през изминалите години помощ от националния бюджет за решаване на инфраструктурни проекти. „ВМРО - Стара Загора, досущ като БСП – Казанлък“ е сред заглавията на вестника. И двете партийни структури предлагат парично стимулиране на раждаемостта на образовани семейства, но в разрез с Конституцията. Месец, след като беше приет бюджетът на Община Стара Загора, от областното ръководство на ВМРО вчера съобщиха, че ще внесат доклад-предложение, който предвижда отпускане на еднократна финансова помощ за насърчаване раждаемостта и отглеждането на деца на територията на община Стара Загора, съобщиха от партийната организация. Предложението им е за осигуряване на помощ на млади семейства при раждането им на първо, второ или трето дете, като условието е родителите да имат минимум завършено средно образование, като за родители с по-висока степен на образование еднократната помощ ще бъде в по-голям размер. Другото изискване е постоянен или настоящ адрес на територията на община Стара Загора поне на единия от родителите през последните 3 години. \"Това наше предложение е свързано с актуалната демографска политика на ВМРО. Ние винаги сме били за насърчаването на разумната и образована раждаемост. Именно тези семейства могат да осигурят нормални условия за развитие на децата си, а не това, което наблюдаваме по катуни и махали\", коментира за медията ни общинският съветник от ВМРО в Стара Загора Антон Андонов. По думите му раждаемостта в Стара Загора е около 1 800 деца на година, от които една трета - от малцинствата, но няма точна информация какъв е образователният ценз на семействата. Андонов уточни, че програмата ще бъде разпратена до всички политически сили и до общинската администрация и се надява някои от тях да станат съвносители на предложението на някои от предстоящите през март или април сесии на местния парламент. Медията ни припомня, че такова предложение направиха и общинските съветници от БСП - Казанлък, но за разлика от ВМРО не постфактум, а преди гласуването на бюджета на община Казанлък. И двете политически структури обаче не посочват откъде ще се вземат парите в предвид разходите на местните бюджети за образование, чистота, инфраструктура и т.н. Освен че са с предизборен мирис, предложенията де юре влизат и в противоречие с най-важния закон на България - Конституцията, чийто чл. 6 гласи:\" (1) Всички хора се раждат свободни и равни по достойнство и права. (2) Всички граждани са равни пред закона. Не се допускат никакви ОГРАНИЧЕНИЯ НА ПРАВАТА ИЛИ ПРИВИЛЕГИИ, основани на раса, народност, етническа принадлежност, пол, произход, религия, ОБРАЗОВАНИЕ, убеждения, политическа принадлежност, лично и обществено положение или имуществено състояние.\" Или казано по друг начин - няма как да бъдат приети решения, противоречащи на основния закон на Републиката.", "date": "2019.02.28", "title": "Преглед на основните теми в старозагорски печат"}
{"url": "http://www.focus-news.net/news/2019/02/28/2629013/pleven-v-meditsinskiya-universitet-v-grada-shte-se-provede-traditsionniyat-den-na-kandidat-studenta.html", "text": "От 13.30 часа ще се проведе традиционният Ден на кандидат-студента в Медицински университет – Плевен. Това съобщиха от пресцентъра на  МУ - Плевен . За поредна година, в рамките на Кандидатстудентска кампания 2019 под мотото \"Успяваме заедно\", висшето училище ще отвори врати, за да посрещне учениците от гимназиите в града и региона, техните учители и родители.  \r\nВсички кандидат-студенти, които са решили да се посветят на медицината, фармацията или друга здравна специалност, ще имат възможност да се запознаят със съвременната база и високотехнологичните решения в обучението на висшето училище. Условията за кандидатстване и балообразуване, както и графика на конкурсните изпити ще представят председателите на комисиите за оценка на конкурсните работи по биология и химия.  \r\nСтуденти и преподаватели ще посрещнат учениците и гостите в Деня на кандидат-студента от 13.30 часа на 28 февруари 2019 г. във фоайето на Телекомуникационния ендоскопски център при МУ - Плевен. \r\nСъбитието ще протече със следната програма: \r\n13.30 часа – Разглеждане на Музей на минимално инвазивната хирургия и роботизирана система da Vinci във фоайето на ТЕЛЕЦ; \r\n14.00 часа - Откриване на Деня на кандидат-студента; презентационно видео за МУ-Плевен; приветствие от зам.-ректора по учебната дейност; \r\n14.30 часа – Представяне на 3D медицинска маса за виртуални дисекции и 3D студио за обучение; \r\n15.00 часа – Среща-разговор с най-изявени преподаватели за 2018 година; \r\n15.30 часа – Среща-разговор с най-изявени студенти за 2018 година; \r\n15.30 часа -  Викторина за кандидат-студенти с награди; \r\n16.00 часа - Въпроси към комисиите за оценяване на конкурсните работи по биология и химия.", "date": "2019.02.28", "title": "Плевен: В Медицинския университет в града ще се проведе традиционният Ден на кандидат-студента"}
{"url": "http://www.focus-news.net/news/2019/02/28/2629014/burgas-v-galeriya-atelie-r-shte-bade-otkrita-obshta-izlozhba-na-12-hudozhnichki.html", "text": "В галерия „Ателие Р“ ще бъде открита художествена изложба. Това съобщиха от пресцентъра на  Община Бургас . Тя ще представи творчеството на цяла дузина талантливи дами. Изложбата ще бъде открита в 18.00 часа в галерията на ул. „Възраждане“ №5.", "date": "2019.02.28", "title": "Бургас: В галерия „Ателие Р“ ще бъде открита обща изложба на 12 художнички"}
{"url": "http://www.focus-news.net/news/2019/02/28/2629012/", "text": "Унгарците са по-позитивни към ЕС от гражданите на Съюза като цяло, пише унгарското англоезично издание  Hungary Today . \r\nВ доклада на Евробарометър за Унгария се посочва, че 43% от унгарците, участвали в проучването имат положително мнение за ЕС, 19% имат негативно мнение и 38% имат неутрално отношение към Съюза. Средният резултат за ЕС е сходен. \r\nАнкетираните, които одобряват ЕС блока, като цяло са посочили своето усещане за свобода като основание за своето мнение. Онези, които имат негативно отношение към ЕС, посочват бюрокрацията като причина. \r\nЩо се отнася до вярата в бъдещето на ЕС, 57% от унгарците изразяват оптимизъм, в сравнение със средните за ЕС 58%. \r\nВъпреки това проучването установи, че делът на онези, които смятат, че ЕС се движи в погрешна посока, се увеличава. Общо 39% от унгарците заявиха, че ЕС е на правилния път в сравнение със средните за ЕС 29%. Според 49% от унгарците ЕС се движи в погрешна посока. \r\nПовечето от анкетираните в проучването посочват като основна грижа имиграцията, докато тероризмът сега се разглежда като по-малко притеснителен фактор, отколкото в предишни години. Имиграцията и тероризмът бяха най-често посочваните проблеми от унгарците досега.  Юлиян Марков", "date": "2019.02.28", "title": "Hungary Today: Унгарците са по-позитивни към ЕС от гражданите на Съюза като цяло"}
{"url": "http://www.focus-news.net/news/2019/02/28/2629015/gabrovo-dvizhenieto-po-patya-mezhdu-sevlievo-i-selo-draganovtsi-tryabva-da-se-osashtestvyava-s-povisheno-vnimanie-poradi-stroitelno-montazhni-raboti.html", "text": "Сухи са пътните настилки на територията на областта. Това казаха за  Радио „Фокус“ – Велико Търново  от Областно пътно управление - Габрово. По високите и усойни места има мокри и заледени участъци. Времето е предимно слънчево. Температурата е минус 3 градус. На прохода Шипка остава в сила ограничение за МПС за превоз на товари над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.02.28", "title": "Габрово: Движението по пътя между Севлиево и село Драгановци трябва да се осъществява с повишено внимание поради строително-монтажни работи"}
{"url": "http://www.focus-news.net/news/2019/02/28/2629017/kardzhali-izlozhbata-50-godini-chovek-na-lunata-balgarskata-sleda-shte-bade-otkrita-v-uchilishte-otets-paisiy.html", "text": "Астрономическа изложба „50 години човек на луната. Българската следа“ ще бъде открита в училище „Отец Паисий“. Това съобщи за  Радио „Фокус“  директорът на Астрономическа обсерватория „Славей Златев“ в Кърджали Агоп Узунбохосян. Тематичната изложба разкрива участието на трима българи, които са работили в екипа на Американската космическа програма „Аполо“. \r\nДарина ДЕЕНИЧИНА", "date": "2019.02.28", "title": "Кърджали: Изложбата „50 години човек на луната. Българската следа“ ще бъде открита в училище „Отец Паисий“"}
{"url": "http://www.focus-news.net/news/2019/02/28/2629016/sliven-v-grada-shte-bade-otbelyazan-mezhdunarodniyat-den-na-horata-zasegnati-ot-redki-bolesti.html", "text": "Международният ден на хората, засегнати от редки болести, ще бъде отбелязан за седма поредна година в Сливен. Това съобщи пред  Радио „Фокус“ – Сливен  председателят на Националната асоциация па мукополизахаридоза Десислава Христакева. Събитието ще се проведе пред Стария бряст от 10.00 до 13.00 часа, като в 13.00 часа ще бъдат пуснати балони в небето в знак на солидарност към хората засегнати от редки болести. Всички които изкажат своята подкрепа са добре дошли. \r\nСъбитието получава подкрепа от институциите в лицето на кмета на Сливен Стефан Радев, зам.-кмета от здравния ресор Пепа Чиликова, доброволци от Червеният кръст, представители от Асоциацията на пациенти с таласемия, студенти от МУ Варна-филиал Сливен, както и директора на филиала доц. д-р И. Димитров и зам.-директора доц. д-р И. Александров, децата от ДЦДВУ „Св. Стилиян Детепазител”. \r\nЗа поредна година навсякъде по света пациентски организации и техните партньори ще обединят усилия за насърчаване осведомеността за редки болести и за проблемите на милионите хора, засегнати от тях. \r\nВ България Международният ден на хората, засегнати от редки болести ще бъде отбелязан в още 14  града с вдигане на ръце и пускане на балони в знак на солидарност към хората засегнати от редки болести.", "date": "2019.02.28", "title": "Сливен: В града ще бъде отбелязан Международният ден на хората, засегнати от редки болести"}
{"url": "http://www.focus-news.net/news/2019/02/28/2629018/plovdiv-pred-sgradata-na-obshtinata-shte-se-sastoi-initsiativa-po-povod-svetovniya-den-na-redkite-bolesti.html", "text": "Масово вдигане на ръце ще се състои пред сградата на Община Пловдив в знак на солидарност към милионите болни по света, съобщиха за  Радио „Фокус“ - Пловдив  организаторите. Инициативата е по повод отбелязването на Световния ден на редките болести, който всяка година се определя последният ден от месец февруари. В 13.00 часа присъстващите ще се включат в масовото вдигане на ръце, което се осъществява по едно и също време в цяла Европа, а в небето ще бъдат пуснати разноцветни балони, символизиращи хилядите видове редки болести. Главната цел на събитието е да се повиши осведомеността сред широката публика за редките болести и тяхното влияние върху пациентите и техните семейства.  \r\nКампанията е създадена от EURORDIS и нейния Съвет на националните сдружения през 2008 г. и постепенно се превръща в световен феномен. Всяка година стотици градове вземат участие в тази мащабна инициатива. Национален алианс на хората с редки болести организира серия от събития в цялата страна. В Пловдив събитието се организира от Национален алианс на хора с редки болести и Асоциация НАЕ (наследствен ангиоедем) с подкрепата на Община Пловдив, Професионална гимназия по хранителни технологии и техника, Група „Персенк”, представители на пациентски организации, членове на техните семейства и приятели.", "date": "2019.02.28", "title": "Пловдив: Пред сградата на Общината ще се състои инициатива по повод Световния ден на редките болести"}
{"url": "http://www.focus-news.net/news/2019/02/28/2629020/montana-pochisteni-i-opesacheni-sa-patnite-nastilki-v-prohoda-petrohan.html", "text": "Почистени и опесъчени са пътните настилки в прохода Петрохан. Това каза за  Радио „Фокус“ – Видин  дежурният служител в Областно пътно управление – Монтана. Температурата на прохода в сутрешните часове е минус 2 градуса. Пътят през прохода е проходим при зимни условия, остава забраната за преминаване през Петрохан на автомобили над 12 тона. Трафикът през Петрохан се нормално. \r\nСуха е пътната настилка на главен път I-1 Монтана – Видин, трафикът е интензивен и в двете посоки, като пътуват предимно тежкотоварни камиони. \r\nАнна ЛОЗАНОВА", "date": "2019.02.28", "title": "Монтана: Почистени и опесъчени са пътните настилки в прохода Петрохан"}
{"url": "http://www.focus-news.net/news/2019/02/28/2629021/smolyan-na-mesta-v-oblastta-ima-zaledeni-i-zasnezheni-uchastatsi-izvarsheni-sa-pochistvane-i-obrabotka-na-nastilkite.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, без валежи. Пътните настилки са предимно мокри, на места има заледени и заснежени участъци. Извършени са почистване и обработка на настилките. Остава в сила ограничението за движение на автомобили над 12 т с ремаркета и полуремаркета през прохода Превала поради снегопочистване. Няма въведени ограничения по другите проходи в областта, с изключение на Пампорово, където целогодишно е забранено движението на товарни автомобили над 3,5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Очаква се движението да бъде нормализирано в средата на април. Повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е слънчево и ясно, а пътните настилки са предимно сухи. Автомобилният трафик в сутрешните часове и по-интензивно по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.28", "title": "Смолян: На места в областта има заледени и заснежени участъци, извършени са почистване и обработка на настилките"}
{"url": "http://www.focus-news.net/news/2019/02/28/2629019/sport-grigor-dimitrov-trenira-za-turnira-v-indian-uels-sasht.html", "text": "Тенис: Българският тенисист Григор Димитров вече тренира на кортовете в Индиън Уелс за предстоящия турнир и проведе занимание с Доминик Тийм. \r\nГригор Димитров пропусна последните няколко седмици, след като лекуваше контузия в рамото. За последно българинът игра на 20 януари срещу Франсис Тиафо на осминафинал на Australian Open 2019, където отпадна.   \r\nОчаква се за предстоящия Мастърс в Калифорния Григор Димитров да бъде подкрепен от авторитетното име в своя щаб Андре Агаси.", "date": "2019.02.28", "title": "Спорт: Григор Димитров тренира за турнира в Индиън Уелс, САЩ"}
{"url": "http://www.focus-news.net/news/2019/02/28/2629022/veliko-tarnovo-obshtinskiyat-savet-shte-glasuva-statut-za-opredelyane-i-razpredelyane-na-stipendii-na-detsa-obuchavashti-se-v-mladezhki-dom.html", "text": "Статут за определяне и разпределяне на стипендии на деца, обучаващи се в различни форми за творческо развитие в Младежкия дом в града ще утвърди на днешното си редовно  заседание Общински съвет – Велико Търново, предаде репортер на  Радио “Фокус“ – Велико Търново . Заседанието започва в 9.00 часа в Голяма зала на Общината. В дневния ред са включени 21 точки. Съветниците ще приемат отчет за изпълнение на Програма за управление 2015 - 2019 г. за 2018 година, както и доклад за изпълнение на Общия устройствен план на община Велико Търново за 2018 година. Ще бъде прието изменение на Наредбата за търговската дейност и преместваемите съоръжения на територията на община Велико Търново. Ще бъде определен размерът на трудовите възнаграждения на кмета на Община Велико Търново, кметовете на кметства и председателя на Великотърновски общински съвет. Общинските съветниците ще дадат съгласие за кандидатстване на Община Велико Търново по ОП „Развитие на човешките ресурси“ 2014-2020, Процедура, чрез директно предоставяне на безвъзмездна финансова помощ „Патронажна грижа за възрастни хора и лица с увреждания“. \r\nНадежда КРЪСТЕВА", "date": "2019.02.28", "title": "Велико Търново: Общинският съвет ще гласува статут за определяне и разпределяне на стипендии на деца, обучаващи се в Младежки дом"}
{"url": "http://www.focus-news.net/news/2019/02/28/2629023/smolyan-obshtinskiyat-savet-shte-provede-zasedanie.html", "text": "Общинският съвет ще проведе заседание от 13.00 часа в Сесийната зала на Общината. Това съобщиха от  Община Смолян . В дневния ред са включени общо 54 докладни записки. Сред тях са предложения за избор на управители на „Ученическо и столово хранене“ ЕООД и „Смолян-автотранспорт“ ЕООД и за сключване на договор за управление на дружествата. Общинските съветници ще гласуват и определяне пасищата, мерите и ливадите от общинския поземлен фонд на Общината, разположени във всички населени места на територията на община Смолян, за общо и индивидуално ползване на основание чл. 37и, ал. 3 от Закона за собствеността и ползването на земеделските земи. Общинският съвет ще обсъди и Годишния план за ползване на дървесина, добив и ползване на дървесина от горски територии, собственост на Община Смолян, съгласно Наредбата за условията и реда за възлагане изпълнението на дейности в горските територии – държавна и общинска собственост, и за ползването на дървесина и не дървесни горски продукти (Наредбата за възлагане в горски територии).", "date": "2019.02.28", "title": "Смолян: Общинският съвет ще проведе заседание"}
{"url": "http://www.focus-news.net/news/2019/02/28/2629024/dobrich-v-narodno-chitalishte-saglasie-1890-v-kavarna-shte-se-provede-kasting-za-shouto-dobrudzha-tarsi-talanti.html", "text": "В залата на Народно читалище „Съгласие-1890“ в Каварна ще се проведе кастинг за „Добруджа търси таланти” - шоу, което се реализира от Народно читалище „Добрич-2017“ – град Добрич, под патронажа на Красимир Кирилов – областен управител на Добрич. Това съобщиха от пресцентъра на  Община Каварна . \r\nКастингът започва от 14.00 часа, а избраните таланти ще се изявят от 19.00 часа. Възрастови ограничения няма. Изпълнителите имат пълна творческа свобода и са допустими изпълнения във всички жанрове, изкуства и пърформанси. Времетраенето трябва да е до 5 минути.  \r\nВсеки изпълнител трябва сам да си осигури акомпанимент и всички необходими пособия.  \r\nПобедителите ще вземат участие в заключителния тур заедно с победителите от другите общини в областта. Наградният фонд включва безплатен запис на песен в студио и много други награди.  \r\nФормуляр за участие и декларация се попълват предварително от всички участници, индивидуални и групови, те могат да бъдат изтеглени от:  сайта и „Фейсбук” страницата  на Община Каварна, след това изпратени на: kultura_kv@mail.bg, nch_saglasie@abv.bg, или на място в отдел „Духовни и социални дейности“ и НЧ „Съгласие-1890“. Не се изисква такса за участие.  \r\nКастингът и шоуто ще бъдат излъчвани на живо по интернет от „Регионална телевизия Добрич - телевизията на Добруджа“.  \r\nПовече информация може да бъде получена на тел.: 0570 820 77, 0570 844 20, 0570 85041.", "date": "2019.02.28", "title": "Добрич: В Народно читалище „Съгласие-1890“ в Каварна ще се проведе кастинг за шоуто „Добруджа търси таланти”"}
{"url": "http://www.focus-news.net/news/2019/02/28/2629025/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.28", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/28/2628995/the-guardian-bez-da-barzame-tramp-i-kim-popariha-nadezhdite-za-barzi-rezultati-ot-sreshtata-na-varha-vav-vietnam.html", "text": "Доналд Тръмп е споменал, че разговорите му в Ханой със севернокорейския лидер Ким Чен-ун може и да не доведат до незабавен прогрес по въпросите на разоръжаването, но е обнадежден за дългосрочни бъдещи контакти между двамата, пише  The Guardian . \r\nАмериканският президент е казал това в началото на втория ден от разговорите във виетнамската столица. Рано след обед ще бъде подписано общо изявление и след него ще има пресконференция на Доналд Тръмп преди да отпътува за САЩ.   \r\n“Сигурен съм, че с течение на годините ние ще сме заедно доста много време. Убеден съм, че ще сме заедно дори и след като приключим тази сделка. Снощи по време на вечерята имахме много добри разговори. Много велики идеи се родиха. Така че не мога да говоря непременно за днес, но мога да кажа, че пред нас има много време. ” \r\nЗапитан дали е уверен за предстоящата сделка, Ким е отговорил: „Е, много е рано да говоря, но не мога да кажа и че съм песимист. ” \r\nЗа първи път 35-годишният севернокорейски лидер отговаря на въпрос от чужд журналист.   Ивелина Ватова", "date": "2019.02.28", "title": "The Guardian: „Без да бързаме“: Тръмп и Ким попариха надеждите за бързи резултати от срещата на върха във Виетнам"}
{"url": "http://www.focus-news.net/news/2019/02/28/2629026/d-r-angel-kunchev-glaven-zdraven-inspektor-nyakolko-sluchaya-na-morbili-v-opredelena-oblast-ne-sa-predpostavka-za-obyavyavane-na-natsionalna-epidemiya.html", "text": "Няколко случая на морбили в определена област, не са предпоставка за национална епидемия. Това каза в сутрешният блок „Добро Утро България“ на  Радио „Фокус“  д-р Ангел Кунчев, главен държавен здравен инспектор. Той добави, че в момента няма предпоставка за притеснение, но опасността е около нас, защото има доста източници, които са потенциална заплаха като ситуацията в Украйна, Румъния, Гърция, Сърбия, особено в Македония. Д-р Кунчев добави, че всички усилия в момента са насочени да бъдат имунизирани децата, за да се предотврати една предстояща епидемия. По данни покритието на страната ни е много добро, добави той и поясни, че в отделните региони от 91% до 93% е проведена първата имунизация.  Главният здравен инспектор уточни, че не са постигнати заветните 95%, които ще дадат голяма сигурност, че епидемия не може да бъде развита, но усилията на лекарите продължават в тази насока. „Основният ми съвет е и това, което сме разпоредили преди повече от 2-3 седмици- всеки общопрактикуващ лекар да направи преглед на списъците със деца записани при него и всички, които са по някакъв начин пропуснати, отложени във времето или не е направена имунизация, да я получат, колкото може по-бързо. Имунизацията е единствената бариера, която може да спре развитието на епидемичния процес. При пътувания в чужбина особено за деца, които остават в под имунизационна възраст трябва да сме изключително внимателни. Понеже 1/3 от случаите са точно в тази група деца, които не са достигнали имунизационна възраст и не са получили първата си имунизация. За тях е препоръчително да се избягва пътуване в тези най-засегнати страни тъй като не голям, но има шанс да се срещнат с носители на вирус“, поясни той. Д-р Ангел Кунчев каза още, че за изминалата година са създадени над 110 акта на родители, които не са направили имунизациите и тази практика не е спирана и ще продължи и занапред. \r\nЕлеонора ЧОЛАКОВА", "date": "2019.02.28", "title": "Д-р Ангел Кунчев, главен здравен инспектор: Няколко случая на морбили в определена област, не са предпоставка за обявяване на национална епидемия"}
{"url": "http://www.focus-news.net/news/2019/02/28/2629027/sliven-obshtinskiyat-savet-shte-glasuva-izmenenieto-na-naredbata-za-nasarchavane-na-investitsiite-s-obshtinsko-znachenie.html", "text": "Изменението на Наредбата за насърчаване на инвестициите с общинско значение в общината и издаване на сертификати клас В ще бъде гласувано на днешното заседание на Общински съвет, предаде репортер на  Радио „Фокус“ – Сливен . Така наредбата ще се актуализира съгласно промените в Закона за насърчаване на инвестициите. Друга точка от дневния ред е утвърждаване на доклада и финансовия отчет за дейността на комисията на общински фонд за асистирана репродукция и лечение на репродуктивни проблеми на семейства и лица в общината за 2018 г. \r\nЩе бъдат разгледани и гласувани отчетите за дейността на Общински фонд „Култура“, както и на Местната комисия за борба срещу противообществени прояви на малолетни и непълнолетни за предходната година, а също и Програмата за развитие на туризма на Община Сливен за 2019 г. \r\nОбщинските съветници ще гласуват и предоставяне ползването на пасищата, мерите и ливадите от общинския поземлен фонд на територията на общината за стопанската 2019 - 2020 г. \r\nПредвидени са разпоредителни сделки и отпускане на финансови помощи на граждани на общината. \r\nТри допълнителни точки влизат в дневния ред на сесията на Общинския съвет. Едната е свързана с провеждането на публичен търг за продажба на частен имот за отварянето на лекарски кабинет в село Камен. Идеята е лекарските кабинети в малките населени места да продължат дейността си, така че жителите им да не остават без здравни грижи. \r\nВтората допълнителна точка се отнася за предоставяне на Общината безвъзмездното право на управление на два имота, които са държавна собственост. Единият е Калояновската тракийска гробница в село Калояново, а другият имот се намира в бившата текстилна фабрика. Предложението е свързано с участието на Регионалния исторически музей „Д-р Симеон Табаков“ в два европейски проекта.", "date": "2019.02.28", "title": "Сливен: Общинският съвет ще гласува изменението на Наредбата за насърчаване на инвестициите с общинско значение"}
{"url": "http://www.focus-news.net/news/2019/02/28/2629028/makfaks-makedoniya-chetirima-politsai-i-edin-protestirasht-byaha-raneni-po-vreme-na-protest-v-gratskiya-grad-ptolemaida.html", "text": "Четирима полицаи и един протестиращ бяха ранени по време на малоброен протест в гръцкия град Птолемаида срещу споразумението от Преспа, съобщиха гръцките медии, цитирани от македонската агенция  “Макфакс“ . \r\nСблъсъци между полицията и демонстрантите започнаха, когато гръцкият министър на гражданската защита Олга Геравасили е присъствала на среща в града. \r\nПолицията използва сълзотворен газ, а ранените са приети и прегледани в болница. \r\nМинистърът на гражданската защита на официалния си профил в социалната мрежа „Фейсбук“ пише, че само 15 души и депутатът от партията \"Златната зора\" Христос Папас са участвали в протеста. \r\n„Гражданите на Птолемаида им обърнаха гръб. Те обърнаха гръб на насилието и нетърпимостта, ” пише Геровасили след инцидентите.  Юлиян Марков", "date": "2019.02.28", "title": "„Макфакс“ (Македония): Четирима полицаи и един протестиращ бяха ранени по време на протест в гръцкия град Птолемаида"}
{"url": "http://www.focus-news.net/news/2019/02/28/2629030/stara-zagora-v-shesto-osnovno-uchilishte-sveti-nikola-se-provedoha-urotsi-po-rodolyubie.html", "text": "В навечерието на националния празник на България – 3 март в Шесто основно училище „Свети Никола“ се проведоха уроци по родолюбие със съдействието на фондация „Въздигане“, чиято дейност е насочена към съхраняване на българския дух и култура. Това съобщиха от пресцентъра на  Община Стара Загора . \r\nБлагодарение на интерактивните занятия, проведени от активистите на фондацията, учениците имаха невероятната възможност да се докоснат до реплики на прабългарски оръжия и военно облекло, маската на цар Терес и още редица предмети, използвани в бита на предците ни за различни ритуали. Прехвърляйки мост във времето, с цел изграждане на национално самосъзнание, светиниколските ученици бяха запознати с българските военни подвизи и успехи от далечното минало. За да поддържат интереса си към славната история на родината ни, учениците се сдобиха с информационни брошури с изображения на уникалните по рода си български златни съкровища и се докоснаха до различни книги с комикси и приказки за прабългарски владетели и богове и историческия роман „Тлееща жарава“, описващ по увлекателен начин въстанието на цар Ивайло.  \r\nНе на последно място „архитектите“ на съвременната българска история успяха да направят виртуална разходка до исторически значими места чрез „Пътеводител на старите български земи – 100 обекта на българското културно-историческо наследство извън България“.  \r\nУроците по родолюбие завършиха тематично със завета на хан Кубрат, че „заедно сме по-силни и нищо не може да ни пречупи“.", "date": "2019.02.28", "title": "Стара Загора: В Шесто основно училище „Свети Никола“ се проведоха уроци по родолюбие"}
{"url": "http://www.focus-news.net/news/2019/02/28/2629029/kardzhali-oblastniyat-upravitel-nikola-chanev-ochakva-uskoryavane-realizatsiyata-na-stroitelstvo-na-nova-sportna-zala-v-grada.html", "text": "Областният управител Никола Чанев очаква ускоряване реализацията на строителство на нова спортна зала в града. Това съобщиха от пресцентъра на  Областната администрация - Кърджали . На днешното заседание на Общинския съвет областният управител Никола Чанев очаква кметът Хасан Азис да внесе в ОбС предложение за промяна на статута на имота, върху който предстои да бъде изградена новата многофункционална спортна зала в Кърджали - от публична общинска в частна общинска собственост. Това е сериозна стъпка напред към ускоряване реализацията на един обществено значим проект, за който получихме подкрепата и на спортното министерство, и на цялото правителство, което осигури необходимите средства в размер на 3.6 млн. лева, коментира областният управител Никола Чанев. Става дума за терен с площ от 7 310 кв. м, в района на комплекс „Арпезос“. Промяната на статута предхожда прехвърлянето на терена в собственост на Министерството на младежта и спорта, което ще строи съоръжението. „Радвам се, че държавата и местната власт постигнаха консенсус по отношение местонахождението на залата и промяната на собствеността\", подчерта Чанев. „Разчитам, че предложението на кмета ще бъде подложено на гласуване и подкрепено от общинските съветници от всички групи. Обратното би било във вреда на гражданите и поставяне на тясно партийния интерес над обществения. Силно се надявам, че една мащабна инвестиция няма да бъде провалена, заради личностни амбиции и в края на март имотът окончателно ще влезе във владение на спортното министерство“, казва още областният управител.", "date": "2019.02.28", "title": "Кърджали: Областният управител Никола Чанев очаква ускоряване реализацията на строителство на нова спортна зала в града"}
{"url": "http://www.focus-news.net/news/2019/02/28/2629031/kyustendil-v-grada-shte-bade-predstaven-proektat-dalgosrochna-grizha-i-dostoen-zhivot-za-horata-s-uvrezhdaniya-v-obshtina-kyustendil.html", "text": "В града ще бъде представен проектът „Дългосрочна грижа и достоен живот за хората с увреждания в община Кюстендил“. Това съобщиха за  Радио „Фокус” – Кюстендил  от Община Кюстендил. Представянето на проекта ще започне от 10.00 часа в заседателната зала на Общината. Проектът се финансира със средства от Оперативна програма „Региони в растеж”, процедура за директно предоставяне „Подкрепа за деинституционализация на социалните услуги за възрастни и хора с увреждания“. По проекта се предвижда изграждане на един дневен център за подкрепа на лица с различни форми на деменция и техните семейства и три центъра за грижа за лица с умствена изостаналост на територията на общината. Изградените обекти ще създадат условия за независим и достоен живот на хората с увреждания чрез предоставянето на качествени, достъпни и устойчиви услуги за дългосрочна грижа, съобразени с индивидуалните нужди на потребителите. \r\nВенцеслав ИЛЧЕВ", "date": "2019.02.28", "title": "Кюстендил: В града ще бъде представен проектът „Дългосрочна грижа и достоен живот за хората с увреждания в община Кюстендил“"}
{"url": "http://www.focus-news.net/news/2019/02/28/2629032/burgas-samodelna-pushka-i-pistolet-sa-otkriti-pri-proverka-v-kv-rudnik-na-lek-avtomobil-shofiran-ot-60-godishen-mazh-upotrebil-alkohol.html", "text": "На 26 февруари т.г., около 20.30 ч. в кв. „Рудник“ служители от Пето Районно управление на МВР-Бургас извършили проверка на лек автомобил с бургаска регистрация, управляван от 60-годишен мъж от същия квартал, като констатирали, че същият шофира след употреба на алкохол с концентрация - 1.59 промила. Това съобщиха от  ОДМВР-Бургас . На задната седалка в автомобила е открита самоделно направена ловна пушка и шест ловни патрона 12-ти калибър, както и пистолет заедно с пълнител. Мъжът е задържан с полицейска заповед за срок до 24 часа. По случая е образувано бързо полицейско производство.", "date": "2019.02.28", "title": "Бургас: Самоделна пушка и пистолет са открити при проверка в кв. „Рудник“ на лек автомобил, шофиран от 60-годишен мъж, употребил алкохол"}
{"url": "http://www.focus-news.net/news/2019/02/28/2629033/sofiya-ot-1000-chasa-do-1530-chasa-dvizhenieto-shte-se-osashtestvyava-v-edna-lenta-v-tunel-trayanovi-vrata-na-am-trakiya-v-posoka-burgas.html", "text": "От 10.00 часа до 15.30 часа ще бъде ограничено движението в активната лента в тръбата в посока Бургас на тунел „Траянови врата“ на АМ „Тракия“. Това съобщиха от пресцентъра на  Агенция „Пътна инфраструктура“  (АПИ). Временната организация е за ремонт на осветителната система. Трафикът ще се осъществява в изпреварващата лента. Необходимо е шофьорите да карат внимателно и да спазват стриктно поставената сигнализация.  Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.02.28", "title": "София: От 10.00 часа до 15.30 часа движението ще се осъществява в една лента в тунел „Траянови врата“ на АМ „Тракия“ в посока Бургас"}
{"url": "http://www.focus-news.net/news/2019/02/28/2629034/pregled-na-osnovnite-temi-vav-velikotarnovskiya-pechat.html", "text": "„Горнооряховчани обвиняват в незаконна сеч Държавното горско стопанство“ е заглавие от областния всекидневник  „Янтра Днес” . Жители на Г. Оряховица алармират за незаконно изсичане на десетки дървета в боровата гора под местността „Камъка”. „Когато отидох вчера, видях една безобразна сеч. Колкото и да не разбирам е очевадно, че тази сеч е за да се облагодетелстват определени фирми, но след тях остава една гола поляна”, каза за „Янтра ДНЕС” Милчо Милев от Г. Оряховица, сигнализирал за проблема. Веднага потърсил контакт с инж. Йордан Бобонков – директор на ДГС „Болярка”, който обяснил, че по закон е позволено изсичането на 10 - 15% от площта, тъй като се извършва оздравителна сеч. „Данъчните запечатаха 38 обекта в областта“ е друго заглавие от ежедневника. 38 обекта са запечатани от началото на годината във Великотърновска област заради неиздаване на касови бележки. Два от тях са във В. Търново, уточниха от Териториалната дирекция на НАП в старата столица. От началото на 2019 г. над 200 търговски обекта – магазини, барове, дискотеки, спортни клубове, хотели и бензиностанции са били запечатани в страната от звено „Фискален контрол“ на приходната агенция. „TarnovoRUNs” стартира първата веломафия за 2019 г.“ е заглавие от страница четири на ежедневника. „Горнооряховец с жалба срещу Симон Милков за побой“ четем още на страници четири. На страница пет е публикуван интервю с режисьора Иван Ничев. Филмът „Можеш ли да убиваш“ е моментна снимка на нашия живот“, казва той пред изданието“. На спортната страница на вестник „Янтра Днес“ четем „Рекорден брой участници на турнира на ШК „Асеневци“ за купа „Баба Марта“. \r\n„Няма да правят следствен арест в търновския затвор, с 300 000 лв. почва европейски ремонт“ е заглавие от първа страница на другия областен ежедневник  „Борба“ . Отпаднала е идеята на правосъдното министерство в затворническото общежитие във Велико Търново да се вмести и следствения арест на две области, научи „Борба“. Идеята тук да се събират  арестантите от В. Търново и Габрово бе от миналата година, но явно не е намерила одобрение. За нея бяха предвидени около 600 000 лева. Сега обаче половината от тези пари са отпуснати за ремонт на спалните помещения, които трябва да бъдат освежени по европейски стандарт. „Курсант Иван Пърчев получава наградата „Трети март“ на Търновската община“ е друга тема от ежедневника. Курсант старшина Иван Пърчев ще получи наградата „3 март“, която Община Велико Търново дава всяка година в навечерието на Националния празник на България. Отличието досега беше левова равностойност на 3000 евро  и се присъжда на курсант или студент от Националния военен университет „Васил Левски“. „Деца правят и продават мартеници в подкрепа на болно момченце“, „Обвиниха втори мним частен съдебен изпълнител в измама на починал мъж от Обединение“, „Невероятно, но факт! Брокерката Анелия Танчева влезе в затвора за 3 г., ще плаща 233 735 лв. за измами със земи“ са други заглавия от страниците на всекидневника. „Кмет и бивш капитан на „Етър“ възраждат футбола в Килифарево“, „Състезателите на „Браун тим“ с куп отличия от шампионата по ски ориентиране“, „Силен старт на горнооряховските хандбални надежди“ са заглавията от спортната страница на изданието.", "date": "2019.02.28", "title": "Преглед на основните теми във великотърновския печат"}
{"url": "http://www.focus-news.net/news/2019/02/28/2629036/burgas-zadarzhani-sa-dvama-brakonieri-otstrelyali-srandak-v-zemlishteto-na-selo-marinka.html", "text": "На 27 февруари т.г., около 03.00 ч., на бул. „Александър Георгиев Коджакафалията“ срещу бензиностанция „Лукойл“ в к-с „Меден Рудник“, служители от Четвърто Районно управление на МВР-Бургас са спрели за проверка лек автомобил „Митцубиши Пажеро“, с бургаска регистрация, управляван от 28-годишен мъж от града, с който се придвижвал и 32-годишен мъж. Това съобщиха от  ОДМВР-Бургас . При проверката са намерени и иззети две торбички, съдържащи месо от сръндак. Констатирано е, че животното е отстреляно в землището на село Маринка със законно притежаваната от 28-годишния мъж ловна карабина „Браунинг“, кал. 30-06. Двамата мъже са задържани за срок до 24 часа. Работата по случая продължава от служители на Четвърто Районно управление на МВР-Бургас.", "date": "2019.02.28", "title": "Бургас: Задържани са двама бракониери, отстреляли сръндак в землището на село Маринка"}
{"url": "http://www.focus-news.net/news/2019/02/28/2629037/varna-dvuposochno-v-ednoto-platno-se-izvarshva-preminavaneto-na-avtomobili-po-avtomagistrala-cherno-more-ot-km-0-do-km-8-poradi-remontni-deynosti.html", "text": "Двупосочно в едното платно се извършва преминаването на автомобили по автомагистрала „Черно море“ от км 0 до км 8. Това съобщиха за  Радио „Фокус“ – Варна  от Агенция „Пътна инфраструктура“. До края на март движението по АМ „Черно море“ ще се осъществява двупосочно в платното в посока Бургас поради ремонтни дейности. Движението в участъка Кранево – Варна при км 83 е ограничено за движение на моторни превозни средства над 10 тона. Обходният маршрут е през Кичево и Оброчище. Преминаването ще бъде възстановено до края на февруари. Времето във Варна и областта е ясно, видимостта е добра. Пътните настилки са сухи. Към момента няма информация за проблеми с движението по републиканската пътна мрежа вследствие на пътни инциденти. \r\nБояна АТАНАСОВА", "date": "2019.02.28", "title": "Варна: Двупосочно в едното платно се извършва преминаването на автомобили по автомагистрала „Черно море“ от км 0 до км 8 поради ремонтни дейности"}
{"url": "http://www.focus-news.net/news/2019/02/28/2629040/kyustendil-obshtinskiyat-savet-shte-glasuva-predlozheniya-za-promeni-v-tri-deystvashti-naredbi.html", "text": "Общинският съвет в Кюстендил ще гласува предложения за промени в три действащи наредби. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. Заседанието е насрочено за 14.00 часа и ще се проведе в залата на Общината.  \r\nПредварителният дневен ред за заседанието включва 20 точки. Първите три са свързани с изменение на наредбите за определяне и администриране на местните такси и цени на услуги; за реда за придобиване, управление и разпореждане с общинско имущество; за условията и реда за установяване на жилищни нужди, настаняване под наем и продажба на общински жилища. Общинските съветници трябва да гласуват и Годишна програма за развитие на читалищната дейност през 2019 година, както и становище относно точките, включени в дневния ред на предстоящото заседание на Общото събрание на Асоциация по ВиК на обособената територия, обслужвана от „Кюстендилска вода”. В дневния ред е включено също предложение за финансово подпомагане на гълъбовъдно дружество „Руен”. \r\nВенцеслав ИЛЧЕВ", "date": "2019.02.28", "title": "Кюстендил: Общинският съвет ще гласува предложения за промени в три действащи наредби"}
{"url": "http://www.focus-news.net/news/2019/02/28/2629041/srebra-kaseva-nachalnik-kabineta-na-kmeta-na-kazanlak-obshtinata-beshe-edinstveniya-uchastnik-na-sreshtata-na-darzhavi-ot-es-v-berlin-po-vaprosi-za-sahranyavane-na-kulturata-i-kulturnoto-nasledstvo-i-vrazkata-im-s-gradskata-sreda.html", "text": "Община Казанлък беше единствения участник на срещата на държави от ЕС в Берлин по въпроси за съхраняване на културата и културното наследство и връзката им с градската среда. Това каза за сутрешният блок „Добро утро България“ на Радио „Фокус“ Сребра Касева началник кабинета на кмета на Казанлък на Казанлък. Тя допълни, че за общината това е голямо начало и признание на забележителностите на Казанлък. На проведената първа среща участниците са споделили културно-историческото си наследство, както и проблемите, които стоят пред съхраняването им. „Този проект е насочен към обмяна на добри практики между отделните градове и отделните държави и споделяне на опит в различните сфери така, че градът, който има по-добър опит в дадена насока да може да помогне със своите възможности и с пътя, който вече е извървял, на всички останали, които не са запознати с този проблем или пък с начина на решение на дадения въпрос. След тази първа среща предстои друга, на която   всеки ще представи своите виждания за съхраняването на културно-историческото наследство. Позициите ще бъдат обединени  и глобализирани, като така ще се насочи вниманието към въпросите, по които ще се работи в бъдеще“, поясни тя. Сребра Касева каза още, че на срещите ще се говори за влиянието на урбанизацията и замърсяването на въздуха върху културното наследство.  \r\nЕлеонора Чолакова", "date": "2019.02.28", "title": "Сребра Касева, началник кабинета на кмета на Казанлък: Общината беше единствения участник на срещата на държави от ЕС в Берлин по въпроси за съхраняване на културата и културното наследство и връзката им с градската среда"}
{"url": "http://www.focus-news.net/news/2019/02/28/2629044/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху социалната и образователна политика на Община Дупница. Нина Александрова, специалист в отдел „Социална политика“, ще представи подготвените промени в действащия правилник за подпомагане на семейства и двойки с репродуктивни проблеми. Промените са в положителна посока и касаят увеличаване на средствата, отпускани от общинския фонд за асистирана репродукция. Радостина Ночева, координатор на проект „Приеми ме“ за област Кюстендил, ще разкаже повече за дейността на екипа по приемна грижа и необходимите приемни семейства за територията на община Дупница.  \r\nВ предаването ще ви срещнем с Райна Хаджийска, директор на Детска градина „Калина“ в града. Причина за нашия разговор е идеята за изграждане на солна стая, чрез която да се осъществява профилактика на заболяванията на горните дихателни пътища сред децата.  \r\nОбщина Дупница планира да бъде разкрит Център за кризисно настаняване на бездомни лица. Стефи Илиева, социален експерт към Община Дупница е нашият събеседник по темата.  \r\nМлади доброволци и архиерейското наместничество в Дупница провеждат благотворителна кампания под мотото „Нуждаеш се от дрехи? Вземи. Желаеш да помогнеш? Остави“ Повод да ви срещнем с отец Георги Паликарски, архиерейски наместник на Дупнишка духовна околия. Предаването „Дупница – ключът към Рила“ се излъчва на честотите на Радио „Фокус“ – Пирин от 16.00 до 17.00 часа всеки четвъртък, с водещ Венцеслав Илчев.", "date": "2019.02.28", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/02/28/2629042/hristo-prodanov-bsp-v-obshtiya-front-za-chestni-izbori-poemame-initsiativata-za-zashtita-na-demokratsiyata.html", "text": "„В Общия фронт за честни избори поемаме инициативата за защита на демокрацията. Ние не търсим съюзници за явяване на европейски, местни или предсрочни парламентарни избори, а да се отстояват правилата за честен вот“. Това заяви пред БСТВ зам.-председателят на ПГ на „БСП за България“ Христо Проданов, съобщиха от пресцентъра на  НС на БСП . По думите му този фронт трябва да се обедини около няколко основни направления-като изчистването на изборните списъци, да може да се обжалват резултатите от изборите, взимането на решенията в комисиите с 2/3 мнозинство. Проданов заяви, че недействителните имена в изборните списъци се равняват два пъти на населението на Пловдив. Той обясни, че всички рестрикции, които управляващите приемат срещу опозицията, ни водят към авторитаризъм. „Ние продължаваме със срещите по населени места, за да разговаряме с хората и да разберем проблемите им“, каза депутатът от левицата. „ДПС отричат да са в съюз с ГЕРБ, но с действията си в Народното събрание показват, че са в много здрав съюз“, отсече той. „Тази седмица в програмата на Народното събрание има два законопроекта, като единият е ратификация на споразумение. Това ли е дневният ред на обществото, което е най-бедното, болно и изостанало в цяла Европа по всички класации?“, попита Христо Проданов. Според него България е в политическа криза, защото в Народното събрание няма нито една опозиционна сила.", "date": "2019.02.28", "title": "Христо Проданов, БСП: В Общия фронт за честни избори поемаме инициативата за защита на демокрацията"}
{"url": "http://www.focus-news.net/news/2019/02/28/2629043/tsvetislava-tsvetkova-kmet-na-tran-na-4-may-shte-bade-otkrit-pametnikat-na-golyamata-pevitsa-gyurga-pindzhurova.html", "text": "На 4 май ще бъде открит паметникът на голямата певица Гюрга Пинджурова. Това каза в сутрешен блок \"Добро утро, България\" на  Радио „Фокус“  кметът на Трън Цветислава Цветкова. По думите й към момента вече има подписан договор със скулптура, който изработва композицията. Тя ще бъде поставена в градската част пред читалището, носещо името на певицата и пред общината, обясни Цветкова. Тя добави, че освен това се работи и по други,  важни за Трън проекти.  \r\n „Към момента подготвяме различни проекти, с които да кандидатстваме. Някои от тях сме внесли за финансиране. Един от тях е довеждащия водопровод, който е много важен за общината и чакаме финансиране. Имаме и инфраструктурен проект, очаква се подписване на договор. Подготвяме и два социални проекта, които ще обхванат патронажната грижа на територията на Трън“, обясни тя. Цветислава Цветкова коментира още, че ще се предоставят услуги и в домашна среда на нуждаещите се, предвижда се и закупуването на техника. \r\nЕлеонора Чолакова", "date": "2019.02.28", "title": "Цветислава Цветкова, кмет на Трън: На 4 май ще бъде открит паметникът на голямата певица Гюрга Пинджурова"}
{"url": "http://www.focus-news.net/news/2019/02/28/2629045/mvr-edin-chovek-e-zaginal-a-9-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 9 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 7 тежки пътнотранспортни произшествия. В София са регистрирани 29 леки и една тежка катастрофа, при която е пострадал един човек.", "date": "2019.02.28", "title": "МВР: Един човек е загинал, а 9 са пострадали при катастрофи в страната през изминалото денонощие"}
{"url": "http://www.focus-news.net/news/2019/02/28/2629046/kyustendil-obyaven-e-konkurs-za-nachalnik-na-regionalnoto-upravlenie-na-obrazovanieto.html", "text": "Обявен е конкурс за началник на Регионалното управление на образованието в Кюстендил. Това съобщиха за  Радио „Фокус” – Кюстендил  от структурата. Конкурсът ще се проведе на два етапа – тест и интервю. Крайният срок за подаване на документите за участие в конкурса е 8 март 2019 година.  \r\nСред изискванията са длъжностно ниво, съгласно класификатора на длъжностите в администрацията – 5. Минимална образователно-квалификационна степен – магистър, минимален професионален опит – не по-малко от 5 години, придобит в области на дейност, свързани с организацията, контрола и управление на системата на предучилищното и училищното образование. Изисква се опит в административна структура, пряко свързана с провеждането на държавната политика в областта на образованието, опит в обучението на деца и ученици в системата на предучилищното и училищното възпитание, опит на ръководна длъжност в областта на образованието, или минимален ранг II младши – професионална област. Размерът на основната заплата, определена за длъжността e 1725 лева. \r\nВенцеслав ИЛЧЕВ", "date": "2019.02.28", "title": "Кюстендил: Обявен е конкурс за началник на Регионалното управление на образованието"}
{"url": "http://www.focus-news.net/news/2019/02/28/2629047/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-mart.html", "text": "„Софийска вода” временно ще прекъсне водоснабдяването в някои части на столицата на 1 март. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Добър юнак“ в жк. „Лозенец“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Криволак“, ул. „Розова долина“, ул. „Цанко Церковски“, ул. „Капитан Андреев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цанко Церковски“ ъгъла с ул. „Капитан Андреев“. \r\nВъв връзка с подмяна на сградно водопроводно отклонение в кв. „Димитър Миленков“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: кв. „Димитър Миленков“ от №200 до №300. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред №240. \r\nВъв връзка с пресвързване на уличен водопровод в кв. „Кръстова вада“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: бул. „Черни връх“ №122 и №122А, ул. „Ген. Иван Колев“ №7А, №9А, ул. „Рангел Вълчанов“ №10. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Черни връх“ №122. \r\nВъв връзка с подмяна на сградно водопроводно отклонение на ул. „Зорница“ в с. Бистрица се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Чипровица“ и ул. „Сълзица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зорница“ ъгъла с ул. „Чипровица“. \r\nВъв връзка с монтаж на спирателен кран на ул. „Боянска река“ в кв. „Бояна“ се налага спиране на водоподаването от 09.00 до 14.00 часа на клиентите на „Софийска вода”, живеещи в района на: ул. „Панталей Николов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боянска река“ бл. 2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.28", "title": "„Софийска вода” временно ще прекъсне водоснабдяването в някои части на столицата на 1 март"}
{"url": "http://www.focus-news.net/news/2019/02/28/2629049/pregled-na-osnovnite-temi-vav-varnenskiya-pechat.html", "text": "„Шест пътни участъка край Варна стават общински“, е водещото заглавие във вестник  „Черно море“ . „От Министерството на регионалното развитие и благоустройството съобщават, че 11 общини в страната искат да отпаднат винетките по определени пътища на тяхната територия. От тях 5 са пуснали писма със съгласие тези шосета да станат общински, а другите предлагат посочените пътища да си останат част от републиканската инфраструктура, но да се изместят табелите за начало и край на населеното място и по този начин да няма необходимост да се плащат винетки“, четем в материала.  \r\n„Питат фирмите от какви работници се нуждаят“, е акцент на втора страница във вестника. „Стартира първото за 2019 г. проучване на потребностите на работодателите в България от работна сила, съобщиха от Регионалната служба по заетостта във Варна. Целта е да бъдат обхванати всички сектори на икономиката, различни по статут и големина предприятия с териториално разпределение във всички области в страната. Работодателите от статистическата извадка имат възможност да попълнят онлайн анкетен формуляр, в който да посочат от какви специалисти със средно и висше образование ще имат нужда, както и какви са потребностите им от работници без специална квалификация и кадри, притежаващи специфична правоспособност. Те ще могат да посочат и кои са най- необходимите умения, които трябва да притежава търсеният от тях персонал“, се съобщава в статията.  \r\n„Има бум на пожари във Варна и на загинали в огъня“, е друга тема в изданието. „От началото на 2019 г. до момента има възникнали 482 пожара, което е сравнимо с инцидентите миналата година-483. Чувството за напрегната противопожарна обстановка се дължи на факта, че 115 пожара са през изтеклата седмица. Основната причина е небрежност, което говори за самонадеяност на гражданите. Благодаря на медиите, че давате възможност да предупредим варненци, за да намалеят произшествията“, каза в сутрешния блок на тв „Черно море“ комисар Тихомир Тотев, директор на Регионална дирекция „Пожарна безопасност и защита на населението“ във Варна. Броят на загиналите е твърде висок. За м.г. има 1 загинал, тази година са 4-ма през отчетния период. „За цялата 2018 г. загиналите са 6-има. Варненци трябва да са по-бдителни и внимателни. Възрастта на загиналите е висока- над 60 г. Нека да внимават, да спазват противопожарните правила“, апелира комисар Тотев“, се казва още материала.", "date": "2019.02.28", "title": "Преглед на основните теми във варненския печат"}
{"url": "http://www.focus-news.net/news/2019/02/28/2629035/filip-popov-bsp-gerb-nyama-da-uspeyat-s-politikata-si-na-natisk-i-represii-kam-opozitsiyata.html", "text": "Няма да бъдем и днес в пленарната зала на Народното събрание. Няма смисъл от нашето присъствие, след като от ГЕРБ официално оповестиха, че ще преодолеят ветото на президента и на практика ще внесат свой законопроект, с който ще променят Изборния кодекс в много малка част. Това каза пред БНР народният представител от ПГ на \"БСП за България\" Филип Попов, съобщиха от пресцентъра на  БСП . Според него е показателно за Народното събрание това, че цялата седмична програма на парламента е сведена до санкциите към левицата. \"Очевидно ГЕРБ, с политиката си на натиск, репресии и санкции към опозицията няма да успеят. Няма да ни уплашат и върнат в зала. Не е това начинът\", каза Филип Попов. Той предположи, че управляващите за пореден път ще отхвърлят искането на БСП да бъдат замразени депутатските заплати.  \r\nПопов обясни, че с отказа си от възнаграждения в парламента депутатите от левицата са показали, че не са там заради заплатите, защото Народното събрание е мястото за правене на политика, но е лишено от подобна възможност. \"Политика се прави с дебати, когато насреща имаш с доводи\", каза Попов. \"Управляващите изместват темата, свеждат я до въпроса- дали ще се взимат депутатите заплати, или не. Работата на народния представител е да защитава интересите на българските граждани, а те посегнаха на конституционните им права - като правото на избор\", подчерта той. \"Няма да се учудя, ако поискат да бъде намалена и партийната субсидия. Очевидно са изнервени и притеснени от отсъствието на БСП в пленарната зала.  80% от българите смятат, че изборите у нас са опорочени, а те си затварят очите\", заяви Филип Попов. Той припомни, че на Национален съвет на партията е прието- групата на левицата да напусне Народното събрание и при какви условия ще се върне. \"За преодоляване на ветото не е необходимо нашето присъствие. Защото трябва да съберат 121 гласа за преодоляването му. Те вече заявиха такава позиция\", уточни Попов.", "date": "2019.02.28", "title": "Филип Попов, БСП: ГЕРБ няма да успеят с политиката си на натиск и репресии към опозицията"}
{"url": "http://www.focus-news.net/news/2019/02/28/2629051/plamen-nunev-gerb-iskame-evropa-da-e-v-nashiya-dom-v-balgariya-i-vsichki-obshtini-na-rusenska-oblast.html", "text": "„Искаме Европа да е в нашия дом, в България и всички общини на Русенска област. Чрез тези граждански диалози, които ГЕРБ организира в цялата страна по линия на регионалното развитие и образованието, ние искаме да покажем на всички тук каква по обем работа е свършила държавата на територията на област Русе и в страната. Има много неща, които предстоят да се случат и затова по време на тези срещи трябва да се предложи най – доброто решение”. Това каза народният представител от ГЕРБ в 19-и МИР - Русе Пламен Нунев по време на състоялия се този следобед граждански диалог, посветен на регионалното развитие, съобщиха от пресцентъра на  ПП ГЕРБ . Събитието се проведе в препълнената зала 2 на Канев център. Форумът е част от платформата за граждански диалог „Европа в нашия дом”. \r\n„Атакуваха ме с репликата, че асфалтът не се яде, а сега всички искаме да имаме добра пътна инфраструктура. Затова трябва да имаме търпение, каза г-н Нунев. \r\nДепутатът се спря на конкретни инфраструктурни проекти, осъществявани в общините Бяла, Ценово и др. \r\nУчастие в събитието взеха още Андрей Новаков – депутат в Европейския парламент от групата на ЕНП/ГЕРБ, председатели на общински съвети, общински съветници, кметове на общини и кметове на кметства от Русенска област, представители на местния бизнес, граждани. \r\n„Когато говорим за Русе и регионално развитие, ако ЕС реши да прави конкурс за най-добър проект, то Русе трябва да е на витрината и трябва да го сочат с пръст за това как трябва да се изпълняват европейските проекти, сподели Андрей Новаков пред присъстващите. Русе има много добър стопанин в лицето на кмета\", изтъкна г-н Новаков. \r\n„След 2020 година България ще може да се възползва от повече средства\", отбеляза евродепутатът. „Най-бедните региони ще могат да съфинансират по европроекти само с 15%, а не с 30%. Регионите, които страдат от обезлюдяване трябва да използват преференциално средства от ЕС. Вече е ясно как ще се финансира от 2022 година и средствата за България ще бъдат повече, защото Европейския парламент и Европейската на комисия са на едно мнение. Това идва на фон на намаление на средствата за някои държави от 24%, направи паралел Новаков по отношение добрата перспектива пред нашата страна. Русе се ползва за пример от цяла България и това се дължи и на работата на народния представител Пламен Нунев\", заключи Андрей Новаков. \r\n„С помощта на Европа и правителство в Северна България през мандата се случват много добри неща, заяви в експозето си Николай Нанков – заместник - министър на регионалното развитие и благоустройството. Този мандат е посветен на Северна България, подчерта той. През тази година ще завърши рехабилитацията на път I – 5 Русе – Бяла. В рамките на 2 сезона са завършени 60 % от участъка. През тази година (до 6 – 7 месеца) този изключително натоварен път с транзитно преминаващи МПС в Русенска област в посока областния център и Дунав мост 1 ще бъде завършен\", заяви г-н Нанков. \r\nНаправен е необратим проектът за автомагистрала Русе – Велико Търново, посочи още зам.-министърът. За съжаление, обжалване забави процедурата. Още в рамките на тази година ще се стартира с тръжните процедури за избор на изпълнител и ще последва същинско изпълнение в съответствие с основния ангажимент на правителството. Първо започва строителството в района на Бяла и обхода на града. 670 млн. лева ще струва реализацията и ресурсът е осигурен, стана ясно днес. \r\nВ отговор на въпроси от кметове на кметства на региона зам.-министърът обяви, че през 2020 година ще има избран изпълнител и ще започне реална рехабилитация на пътя Русе – Кубрат, разделен на двата лота. \r\nДо края на месец март ще завърши ремонтът в района на новото КПП на Дунав мост 1, добави г-н Нанков. \r\nОбщина Русе по ОПРР се оказа един от най – добрите ни бенефициенти, коментира зам.-министърът. Той даде конкретни примери с рехабилитацията на централната градска част, модернизиране на училища и детски градини. Общината е лидер и в сферата на трансграничното партньорство с румънската страна. Русе е на едно от челните места в страната и по отношение на реализирани проект за енергийната ефективност на многофамилни жилищни сгради. \r\nЕдин от най-стабилните ВиК оператори е в Русе, подчерта зам.-министърът. До 2 и половина години ще се реши десетилетен проблем с канализацията на кварталите Средна кула и Долапите. За целта се отделят близо 111 млн. лева. \r\nВ хода на продължилата над половин час дискусия бяха поставени редица актуални за региона проблеми, за които ще бъде потърсено решение на ниво министерство. Очаква се тяхното успешно разрешаване благодарение на  единодействието на законодателната, изпълнителната и местната власт и добър синхрон в работата с евродепутатите от групата на ЕНП/ГЕРБ.", "date": "2019.02.28", "title": "Пламен Нунев, ГЕРБ: Искаме Европа да е в нашия дом, в България и всички общини на Русенска област"}
{"url": "http://www.focus-news.net/news/2019/02/28/2629052/", "text": "Футбол: Барселона отстрани Реал Мадрид след 0:3  на „Сантяго Бернабеу“ във втори полуфинал за Купата на Краля, след два гола на Суарес, единият от които от дузпа и автогол на Рафаел Варан от отбора на домакините. След равенството 1:1 на „Камп Ноу“ на финала се класира каталунският тим, който ще играе с победителя от мача Валенсия – Бетис, който ще се играе днес от 22 часа. Първият мач между двата тима в Свилия завърши наравно 2:2", "date": "2019.02.28", "title": "Спорт: Барселона отстрани Реал Мадрид след 0:3  на „Сантяго Бернабеу“ във втори полуфинал за Купата на Краля"}
{"url": "http://www.focus-news.net/news/2019/02/28/2629053/vidin-39-godishen-mazh-e-zaginal-pri-katastrofa-na-patya-antimovo-pokrayna.html", "text": "39-годишен мъж е загинал при катастрофа на пътя Антимово – Покрайна. Това съобщиха от  ОДМВР - Видин . Сигналът е подаден на 27 февруари около 5.17 часа. Съобщено е, че на пътя Антимово – Покрайна е станала катастрофа. Лек автомобил „Фиат Пунто“, управляван от 29-годишен жител на Покрайна, при движение с несъобразена скорост, напуснал пътното платно и се блъснал в крайпътно дърво. Загинал е 39-годишният пътник от колата. Шофьорът е с фрактури на крайниците, но без опасност за живота. Той е настанен за лечение в болница. Взета му е кръвна проба. По случая в ОДМВР - Видин е образувано досъдебно производство.", "date": "2019.02.28", "title": "Видин: 39-годишен мъж е загинал при катастрофа на пътя Антимово – Покрайна"}
{"url": "http://www.focus-news.net/news/2019/02/28/2629054/razgrad-63-godishen-mazh-e-ubit-v-rayona-na-patya-razgrad-selo-dyankovo-sled-zhp-preleza.html", "text": "63-годишен мъж е убит в района на пътя Разград – село Дянково след жп прелеза. Това съобщиха от  ОДМВР - Разград . Сигналът за транспортно произшествие е получен в 21.40 часа на 27 февруари на тел.112. Локацията на инцидента е пътя Разград – село Дянково след жп прелеза. Първоначално на място пристига автопатрулен екип, който установява таксиметров автомобил „Дачия Логан“ с разградска регистрация, излязъл извън пътното платно. В гората, на около 8 метра от автомобила, е открито тяло на мъж. Предприети са следствени действия и оглед на местопроизшествието от оперативна група служители на „Криминална полиция“ и съдебен лекар. Установено е, че се касае за убийство. Тялото с две прободно-порезни рани от нож в областта на врата се оказва на водача на таксито. Впоследствие е установена самоличността му – 63-годишен мъж от Разград, който по данни на собственика на колата е управлявал автомобила като таксиметров шофьор. Образувано е досъдебно производство. Продължават действията по разследване на тежкото престъпление.", "date": "2019.02.28", "title": "Разград: 63-годишен мъж е убит в района на пътя Разград – село Дянково след жп прелеза"}
{"url": "http://www.focus-news.net/news/2019/02/28/2629055/smolyan-zakasal-v-prespi-ot-snyag-lek-avtomobil-e-bil-izteglen-na-patya-rozhen-selo-banite.html", "text": "В 22.49 ч. на 27 февруари 2019 г. на тел. 112 е получен сигнал за необходимост от оказване съдействие на граждани за изтегляне на закъсал в преспи от сняг лек автомобил „Рено Клио“ със смолянска регистрация, собственост на 60-годишен мъж. Това съобщиха от  ОДМВР - Смолян . Инцидентът е станал на главен път Рожен - село Баните, в близост до Национална астрономическа обсерватория „Рожен“. Съдействието за изтегляне на автомобила е оказано от един екип на РСПБЗН - Смолян. \r\nВ 10.15 ч. на същия ден на тел. 112 е получен сигнал за паднало дърво върху пътното платно на главен път к. к. Пампорово - Смолян, до газово стопанство, което е отстранено от екип на РСПБЗН - Пампорово с помощта на моторен трион.", "date": "2019.02.28", "title": "Смолян: Закъсал в преспи от сняг лек автомобил е бил изтеглен на пътя Рожен - село Баните"}
{"url": "http://www.focus-news.net/news/2019/02/28/2629057/predsedatelyat-na-bsp-korneliya-ninova-shte-uchastva-v-sreshta-na-vishegradskata-chetvorka.html", "text": "Председателят на БСП Корнелия Нинова ще участва в среща на лидери на партии от Вишеградската четворка - Унгария, Полша, Словакия и Чешка република, по тяхна покана. Това съобщиха от пресцентъра на  партията . Събитието ще се проведе в град Храдец Кралове, Чешка република. Това е третата среща във формат Вишеград плюс, в която Нинова участва. Първата се проведе в Словакия, а втората - в Унгария.  \r\nОчаква се на срещата лидерите да обсъдят общи позиции за бъдещето на Европа и да излязат с декларация.", "date": "2019.02.28", "title": "Председателят на БСП Корнелия Нинова ще участва в среща на Вишеградската четворка"}
{"url": "http://www.focus-news.net/news/2019/02/28/2629058/dots-vasil-garnizov-prepodavatel-nbu-ot-spad-na-altruizam-kato-tsennost-varvim-kam-tseneneto-na-konkurentsiyata-i-sastezatelnostta.html", "text": "От спад на алтруизъм като ценност вървим към цененето на конкуренцията и състезателността, което е интересна тенденция за България. Това каза в сутрешният блок „Добро Утро, България“ на  Радио „Фокус“   доц. Васил Гарнизов, преподавател в НБУ по повод организираната преди дни в Парламента кръгла маса на тема  „Има ли криза на европейските ценности?“. Той добави, че в това отношение изпреварваме и Западна Европа. Целият ЕС се опитва да се настрои през последните 7-8 години от вълна на солидарност и алтруизъм към конкуренция и иновация, защото иновация без конкурентност и свобода няма как да се случи, поясни доц. Гарнизов и добави, че и в това отношение се забелязва едно по голямо доверие в индивида, но и засилване на егоизмът. Той добави, че за последните 10 години толерантността у нас е скочила с няколко процента. Според него индивидуализмът като ценност е много важен за Европа и от Просвещението насам систематично се развива един по- краен индивидуализъм, защото успелите индивиди, на основата на солидарността, подпомагат по-малко успелите. Доц. Васил Гарнизов каза още, че по отношение на доверието на българите в ЕС то остава много по-високо отколкото доверието в националните ни институции. Той поясни, че спад на доверие в ЕС има от страна на Западните страни, но то се дължи на медийни скандали и разногласия между западните страни. \r\nЕлеонора ЧОЛАКОВА", "date": "2019.02.28", "title": "Доц. Васил Гарнизов, преподавател НБУ: От спад на алтруизъм като ценност вървим към цененето на конкуренцията и състезателността"}
{"url": "http://www.focus-news.net/news/2019/02/28/2629039/predsedatelyat-na-ns-tsveta-karayancheva-ot-1000-ch-do-1040-ch-obyavyavam-pochivka-po-povod-poklonenieto-pred-tlennite-ostanki-na-sobstvenika-na-agentsiya-i-radio-fokus-krasimir-uzunov.html", "text": "От 10.00 ч. до 10.40 ч. обявявам почивка по повод поклонението пред тленните останки на собственика на Агенция и Радио „Фокус“ Красимир Узунов, така че всички колеги, които искат, да могат да го посетят. Това каза от парламентарната трибуна председателят на Народното събрание Цвета Караянчева, предаде репортер на  Агенция „Фокус“ . \r\nКрасимир Узунов почина внезапно на 25 февруари 2019 г. на 56-годишна възраст. Поклонението пред тленните му останки ще започне от 10.00 часа в зала „Концертна“ на Централния военен клуб на бул. „Цар Освободител“ №7. Опелото ще отслужи викарият на Софийската митрополия епископ Поликарп в църквата „Света София“ от 13.00 часа. Красимир Узунов ще бъде погребан с военни почести в Централните софийски гробища. Погребението ще се състои от 15.00 часа в Парцел 1, ред 8, гроб 26. \r\nЦветилена СИМЕОНОВА", "date": "2019.02.28", "title": "Председателят на НС Цвета Караянчева: От 10.00 ч. до 10.40 ч. обявявам почивка по повод поклонението пред тленните останки на собственика на Агенция и Радио „Фокус“ Красимир Узунов"}
{"url": "http://www.focus-news.net/news/2019/02/28/2629056/generalniyat-sekretar-na-nato-yens-stoltenberg-shte-bade-na-poseshtenie-v-balgariya-po-pokana-na-premiera-boyko-borisov.html", "text": "По покана на министър-председателя Бойко Борисов тази вечер в София пристига генералният секретар на НАТО Йенс Столтенберг. Това съобщиха от  Правителствената информационна служба . Двамата ще проведат работна вечеря, на която ще бъдат обсъдени сътрудничеството в сферата на сигурността и отбраната и стабилността на Западните Балкани и региона.  \r\nТемите ще бъдат във фокуса на разговорите между Борисов и Столтенберг и на 1 март, когато двамата ще проведат среща на четири очи в сградата на Министерския съвет. След това ще се проведе разширена среща между двете делегации, в която ще участват вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, Патрик Търнър - помощник генерален секретар по планирането и политиката на отбрана и Лоренц Майер-Минеман - първи заместник-директор на кабинета на генералния секретар.", "date": "2019.02.28", "title": "Генералният секретар на НАТО Йенс Столтенберг ще бъде на посещение в България по покана на премиера Бойко Борисов"}
{"url": "http://www.focus-news.net/news/2019/02/28/2629062/blagoevgrad-petrich-shte-pochete-141-godini-ot-osvobozhdenieto-na-balgariya.html", "text": "Петрич ще почете 141 години от освобождението на България. Това съобщиха от пресцентъра на  Общината . Програмата с проявите за Националния празник – 3 март, започва с откриването на книжна изложба на тема „Памет и признателност за нашето Освобождение“ в Народно читалище „Братя Миладинови - 1914“ на 1 март, петък. В събота, 2 март, в централната експозиционна зала на Исторически музей-Петрич ще бъде открита фотодокументална изложба „141 години от освобождението на България“.  \r\nВ самия ден, 3 март, неделя, от 11.00 часа пред паметник „Загинали за Родината“ ще бъде изнесена програма от ученици на Първо основно училище „Кочо Мавродиев“ - Петрич и положени цветя и венци. В 12.00 часа на сцената на градския площад започва празничният концерт на Вокално студио „Сгушена звездица“ под надслов „За теб, Българийо“. От 15.00 часа в квартален клуб „Дълбошница“ ще се проведе литературно четене „За род и Родина“, съвместна инициатива на Народно читалище „Братя Миладинови - 1914“ и клуб на пенсионера кв. „Дълбошница“.  \r\nВ празничния 3 март в къща „Ванга“, Национален парк-музей „Самуилова крепост“ и централна зала на Историческия музей входът за посетители ще бъде свободен. Община Петрич кани всички жители да се присъединят към проявите за Националния празник на България.", "date": "2019.02.28", "title": "Благоевград: Петрич ще почете 141 години от освобождението на България"}
{"url": "http://www.focus-news.net/news/2019/02/28/2629059/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС) при БЧК. Навсякъде времето е ясно и слънчево, на места духа слаб вятър. Условията са добри и за каране на ски и сноуборд само в обработените терени. Температурите се движат от порядъка до минус 3-4 градуса. Работят лифтовите съоръжения.  \r\nОт ПСС предупреждават, че със слънцегреенето се затопява горният слой на снега и затова лавинната опасност си остава. Планинските спасители препоръчват движението да става само по зимната маркировка, а карането да бъде само в обработените терени и писти. През изминалото денонощие няма регистрирани инциденти с туристи.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.28", "title": "ПСС: Добри са условията за туризъм в планините"}
{"url": "http://www.focus-news.net/news/2019/02/28/2629050/prokuror-rumyana-arnaudova-prokuror-ivan-geshev-i-gl-komisar-ivaylo-ivanov-patuvat-kam-silistra-vav-vrazka-sas-zapochvane-na-proverki-za-izdavane-na-falshivi-telk-resheniya.html", "text": "Заместник главният прокурор Иван Гешев и главният секретар на МВР Ивайло Иванов пътуват към град Силистра, където ще проведат работна среща с прокурори от Окръжна прокуратура-Силистра и Районна прокуратура-Силистра и служители на ОДМВР-Силистра за активизиране на действията на прокуратурата и полицията по проверки и досъдебни производства с предмет: престъпления, свързани със съставени или ползвани неистински или с невярно съдържание експертни решения на ТЕЛК.Това каза за  Агенция „Фокус“  говорителят на главния прокурор Румяна Арнаудова. „След приключване на работната среща заместник главният прокурор Иван Гешев и главният секретар на МВР Ивайло Иванов ще направят изявление пред медиите в 11.00 часа\", заяви Румяна Арнаудова. \r\nЛюба АЛЕКСИЕВА", "date": "2019.02.28", "title": "Прокурор Румяна Арнаудова: Прокурор Иван Гешев и гл. комисар Ивайло Иванов пътуват към Силистра във връзка със започване на проверки за издаване на фалшиви ТЕЛК-решения"}
{"url": "http://www.focus-news.net/news/2019/02/28/2629061/stara-zagora-obshtinskiyat-savet-kazanlak-reshi-obshtinata-da-sklyuchi-dogovor-za-kredit-v-razmer-na-155-mln-lv-po-proekta-integriran-gradski-transport.html", "text": "Общинският съвет даде съгласието си Община Казанлък да сключи договор за кредит с Фонд на органите на местното самоуправление в България – ФЛАГ, по силата на който да поеме дългосрочен общински дълг за реализиране на проекта „Интегриран градски транспорт на град Казанлък – етап 1” по Оперативна програма „Региони в растеж”, предаде кореспондент на  Радио „Фокус” . Максималният размер на дълга е 1,550 млн. лв., като се предвижда той да бъде погасен за две години.  \r\nОбщата стойност на проекта е 3.690 млн. лв. По договора сключен с Управляващия орган на програмата през месец юни 2018 година Община Казанлък е получила 1 115 253 млн. лв. \r\n„Основно по проекта ще бъдат закупени 7 електробуса и 4 двойни зарядни станции за тях, като стойността за тях е 2 518 066 лв. В момента тече процедура за избор на доставчик и след подписването на договор в рамките на не повече от пет месеца доставката ще бъде осъществена и трябва да бъде заплатена. „Това налага наличието на мостово финансиране в размер на 1.550 млн. лв., като описаната сума е включена в Бюджета на Община Казанлък за 2019 година”, посочва в докладната си до Общинския съвет кметът Галина Стоянова. \r\nОт втората половина на 2019 година се очаква в Казанлък да бъде пуснат електроавтобусен градски транспорт. Електроавтобусите ще обслужват сегашните автобусни градски линии – 10, 12 и 1.  \r\nПрез тази година предстои да започне обновяването на 23 автобусни спирки в града, през които ще преминават новите електрически автобуси. Ще бъдат изградени нови спиркови навеси, ще бъдат поставени електронни информационни табла, на които ще върви информация за маршрута на електроавтобусите, за минутите до идването им на съответната спирка, ще има информация за точния час и градусите. Ще бъде изграден център за управление, в който ще бъде обобщавана информацията от GPS-те на електробусите и ще бъде подавана към информационните табла. \r\nЩе бъдат изградени четири двойни зарядни станции, като идеята е електроавтобусите да бъдат зареждани през нощта. Минимално заложеният пробег на всеки един от тях е 200 километра, което няма да налага междинно зареждане през деня. \r\nУправлението на градския транспорт е възложено на Общинското дружество „Балканинвест”. \r\nРеалните дейности по проекта започнаха още през изминалата 2018 година с извършения ремонт на участъка на бул. „Розова долина“ от пл. „Севтополис“ до ул. „Бачо Киро“. \r\nСлавяна ГАЙДАРОВА", "date": "2019.02.28", "title": "Стара Загора: Общинският съвет - Казанлък реши Общината да сключи договор за кредит в размер на 1.55 млн. лв. по проекта „Интегриран градски транспорт”"}
{"url": "http://www.focus-news.net/news/2019/02/28/2629066/dobrich-chetirima-dushi-sa-zadarzhani-za-poboya-na-31-godishniya-mazh-v-selo-feldfebel-denkovo.html", "text": "Четирима души са задържани за побоя на 31-годишния мъж в село Фелдфебел Денково. Това съобщиха от  ОДМВР - Добрич . След проведени оперативно-издирвателни и процесуално-следствени действия са задържани 4 криминално проявени лица: 37-годишен мъж от .с Пчелино, 34-годишен мъж, 53-годишен мъж и 49-годишен мъж (тримата от град Добрич). В хода на работа е установено, че четиримата са извършители на побоя над 31-годишния мъж в с. Фелдфебел Денково, извършен на 26 февруари около 21.00 часа. Докладвано на Районна прокуратура - Добрич. Работата по случая продължава.", "date": "2019.02.28", "title": "Добрич: Четирима души са задържани за побоя на 31-годишния мъж в село Фелдфебел Денково"}
{"url": "http://www.focus-news.net/news/2019/02/28/2629065/", "text": "Заплахата на Доналд Тръмп да наложи високи мита за внос на автомобили от Европа е лоша новина не само за Германия, но и за Финландия, пише финландското англоезично издание  Helsinki Times . \r\nСмята се, че във Вашингтон обмислят повишаване на митата за автомобили, внасяни от Европа, от 2,5 на 25%, което потенциално повишава цените на дребно на такива автомобили с над 5 000 евро, според общественото финландско радио, цитирано от изданието. \r\nПовишението на митата може да се окаже съдбоносно за монтажния завод в Югозападна Финландия. Повечето автомобили „Мерцедес“, произведени в завода, се изнасят в Германия, но и в САЩ. \r\nДиректорът на статистиката на финландските митници, заяви че финландският автомобилен износ може да бъде засегнат сериозно, ако митата се добавят  директно към цените на дребно. \r\n\"Финландският износ на автомобили е все по-голям в Съединените щати\", подчерта той. \r\n„[Изследователският институт на финландската икономика] ETLA изчисли, че над 10% от работните места в автомобилната индустрия биха могли да изчезнат [ако бъдат наложени митата], което ще предизвика напрежение на трудовия пазар,” коментира общественото радио.  Юлиян Марков", "date": "2019.02.28", "title": "Helsinki Times: Евентуално повишаване на митата за европейски автомобили в САЩ ще бъде сериозен удар за Финландия"}
{"url": "http://www.focus-news.net/news/2019/02/28/2629067/plovdiv-po-6-sluchaya-s-zhertvi-na-trafik-na-hora-prez-izminalata-godina-sa-rabotili-ot-mestnata-komisiya.html", "text": "По 6 случая с жертви на трафик на хора през изминалата година са работили от местната комисия в Пловдив. Това стана ясно от отчет за дейността на Местната комисия за борба с трафика на хора за 2018 г., съобщиха от  Община Пловдив . В единия от случаите е получен сигнал, касаещ жена на 36 години от Пловдив, която заминава за Париж, Франция с обещание за работа като помощничка в домакинството срещу високо месечно възнаграждение. След като е експлоатирана трудово, жертвата е въвлечена в насилствена проституция и сексуална експлоатация, както и са отнети личните й документи. След намеса на органите жената е изведена успешно от ситуацията на трафик във Франция и се завръща в България. \r\nВ друг случай се обръщат с молба за жертва на сексуална експлоатация, склонявана да предоставя сексуални услуги. Подаден е и сигнал за трудова експлоатация на млад мъж, държан принудително от неговия началник, който отнема личните му документи, заради което и не може да напусне работното си място. Правил е опити да избяга, но неуспешни. \r\nЕдин от най-фрапиращите случаи е на жена на 39 г., която е заминала за Германия под претекст да сключи брак, но всъщност е насилвана сексуално и е била под наркотична зависимост. След като се завръща в България, лицето, с което е заминала първоначално и неин бъдещ съпруг, продължава да експлоатира жертвата. Смята се също така, че мъжът, който е извел първоначално жертвата в Германия, постъпва по подобен начин и с други млади жени, като им обещава брак и бляскаво бъдеще. \r\nДруга жена на 32 години от  Пловдив пък е била експлоатирана сексуално в Сарагоса, Испания. \r\nПо всички случаи се работи съвместно с МВР и с жертвите, като им е оказва пълна подкрепа за тяхното психологическо възстановяване. \r\nЗа настоящата година Местната комисия за борба с трафика на хора, чийто председател е заместник-кметът Златин Велев, прие програма за противодействие на трафика на хора, която включва конкретни мерки и действия. Част от тях са свързани с още по-голямо взаимодействие и сътрудничество между държавни и неправителствени организации на местно ниво, работа с уязвими групи, повишаване осведомеността на обществото и рисковите групи (жени, деца, представители на етническите малцинства, безработни и социално слаби) по проблемите на трафика на хора. Ще бъдат организирани и информационни, разяснителни и образователни кампании за лица от рисковите групи на трафика на хора на местно и регионално ниво, в училища съвместно с партньорите – Община Пловдив, БЧК – Пловдив и Фондация „Кампания А21“. \r\nВ годишната програма са включени и начините за преодоляване на последиците от трафика на хора и реинтегриране на жертвите в обществото чрез оказване на помощ, подкрепа, съдействие, защита, преквалификация и трудова заетост. \r\nМестната комисия за борба с трафик на хора напомня, че всеки може да подаде сигнал, ако е жертва или има информация за човек, изпаднал в подобна беда в страната или в чужбина. Това може да стане на: телефон +35932/622136 или e-mail: plovdiv@antitraffic.government.bg. Адресът е: ул. „Петко Д. Петков“ 6А, 4000, гр. Пловдив.", "date": "2019.02.28", "title": "Пловдив: По 6 случая с жертви на трафик на хора през изминалата година са работили от местната комисия"}
{"url": "http://www.focus-news.net/news/2019/02/28/2629069/pregled-na-osnovnite-temi-v-evropeyskiya-pechat-agentsiya-fokus.html", "text": "Срещата на върха в Ханой, отношението на унгарците към ЕС, свидетелските показания на бившия испански премиер Мариано Рахой по делото срещу каталунските сепаратистки лидери и възможните проблеми за автомобилната индустрия при евентуално повишаване на американските мита върху европейските автомобили . \r\n*** Доналд Тръмп е споменал, че разговорите му в Ханой със севернокорейския лидер Ким Чен-ун може и да не доведат до незабавен прогрес по въпросите на разоръжаването, но е обнадежден за дългосрочни бъдещи контакти между двамата, пише  The Guardian . \r\nАмериканският президент е казал това в началото на втория ден от разговорите във виетнамската столица. Рано след обед ще бъде подписано общо изявление и след него ще има пресконференция на Доналд Тръмп преди да отпътува за САЩ.   \r\n“Сигурен съм, че с течение на годините ние ще сме заедно доста много време. Убеден съм, че ще сме заедно дори и след като приключим тази сделка. Снощи по време на вечерята имахме много добри разговори. Много велики идеи се родиха. Така че не мога да говоря непременно за днес, но мога да кажа, че пред нас има много време. ” \r\nЗапитан дали е уверен за предстоящата сделка, Ким е отговорил: „Е, много е рано да говоря, но не мога да кажа и че съм песимист. ” \r\nЗа първи път 35-годишният севернокорейски лидер отговаря на въпрос от чужд журналист.  \r\n*** Унгарците са по-позитивни към ЕС от гражданите на Съюза като цяло, пише унгарското англоезично издание  Hungary Today . \r\nВ доклада на Евробарометър за Унгария се посочва, че 43% от унгарците, участвали в проучването имат положително мнение за ЕС, 19% имат негативно мнение и 38% имат неутрално отношение към Съюза. Средният резултат за ЕС е сходен. \r\nАнкетираните, които одобряват ЕС блока, като цяло са посочили своето усещане за свобода като основание за своето мнение. Онези, които имат негативно отношение към ЕС, посочват бюрокрацията като причина. \r\nЩо се отнася до вярата в бъдещето на ЕС, 57% от унгарците изразяват оптимизъм, в сравнение със средните за ЕС 58%. \r\nВъпреки това проучването установи, че делът на онези, които смятат, че ЕС се движи в погрешна посока, се увеличава. Общо 39% от унгарците заявиха, че ЕС е на правилния път в сравнение със средните за ЕС 29%. Според 49% от унгарците ЕС се движи в погрешна посока. \r\nПовечето от анкетираните в проучването посочват като основна грижа имиграцията, докато тероризмът сега се разглежда като по-малко притеснителен фактор, отколкото в предишни години. Имиграцията и тероризмът бяха най-често посочваните проблеми от унгарците досега. \r\n*** Не бих преговарял за националния суверенитет или единство на Испания, заяви пред съда в Мадрид бившият испански премиер Мариано Рахой, като свидетел на процеса срещу сепаратистките каталунски лидери, който се гледа в испанската столица, пише англоезичното електронно издание на испанския вестник  El Pais . \r\nРеферендум като този, който се проведе в Каталуния на 1 октомври 2017 г., изисква предварителни конституционни реформи, за да бъде законен, заявиха бивши испански правителствени служители пред съда. \r\n\"Те напълно съзнаваха, че няма да свиквам референдум в нарушение на закона\", заяви бившият премиер Мариано Рахой, в свидетелски показания за неразрешения референдум и последвалата едностранна декларация за независимост. „Не бих преговарял за суверенитета или националното  единство на Испания. \" \r\nРахой и други водещи свидетели дадоха показания в сряда във Върховния съд, който вече е изслушал 12-те обвиняеми в тежки престъпления, включително неподчинение, злоупотреба с публични средства и бунт. Прокуратурата настоява за присъди от 7 до 25 години затвор заради ролята им в организирането на едностранния опит за отделяне на Каталуния. \r\nРахой  заяви, че е казал на тогавашния каталонски премиер Артур Мас и неговия наследник Карлес Пучдемон, че ако искат да проведат референдум, трябва да го обсъдят в националния конгрес, вместо да се стремят да постигнат споразумение с централната изпълнителна власт. \r\n\"Казах му, че правилното нещо, което трябва да се направи, е да дойде да защитава това, което смята за правилно пред представителите на националния суверенитет\", каза Рахой. \"Испания е такава, каквато я искат всички испанци, а не само каквато някои испанци искат да бъде.\" \r\n*** Заплахата на Доналд Тръмп да наложи високи мита за внос на автомобили от Европа е лоша новина не само за Германия, но и за Финландия, пише финландското англоезично издание  Helsinki Times . \r\nСмята се, че във Вашингтон обмислят повишаване на митата за автомобили, внасяни от Европа, от 2,5 на 25%, което потенциално повишава цените на дребно на такива автомобили с над 5 000 евро, според общественото финландско радио, цитирано от изданието. \r\nПовишението на митата може да се окаже съдбоносно за монтажния завод в Югозападна Финландия. Повечето автомобили „Мерцедес“, произведени в завода, се изнасят в Германия, но и в САЩ. \r\nДиректорът на статистиката на финландските митници, заяви че финландският автомобилен износ може да бъде засегнат сериозно, ако митата се добавят  директно към цените на дребно. \r\n\"Финландският износ на автомобили е все по-голям в Съединените щати\", подчерта той. \r\n„[Изследователският институт на финландската икономика] ETLA изчисли, че над 10% от работните места в автомобилната индустрия биха могли да изчезнат [ако бъдат наложени митата], което ще предизвика напрежение на трудовия пазар,” коментира общественото радио.", "date": "2019.02.28", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2019/02/28/2629070/razgrad-49-godishen-mazh-se-e-obesil-v-zookata-na-gradskiya-park.html", "text": "Тялото на 49-годишен мъж е открито в зоокъта на Градския парк. Това съобщиха от  ОДМВР - Кърджали . Мъжът е от Разград, а тялото му е намерено около 19.00 часа на 27 февруари. Гледачът на животните се е обесил под навес в селскостопанска постройка. При първоначалния оглед следи от насилие по тялото не са констатирани. Уведомен е дежурния прокурор. Близките на починалия отказват да бъде извършена аутопсия. По случая е образувана преписка.", "date": "2019.02.28", "title": "Разград: 49-годишен мъж се е обесил в зоокъта на Градския парк"}
{"url": "http://www.focus-news.net/news/2019/02/28/2629063/stotitsi-hora-se-stichat-za-poklonenieto-na-prezidenta-na-radio-i-agentsiya-fokus-krasimir-uzunov.html", "text": "Стотици хора се стичат за поклонението на президента и основател на Радио и Агенция \"Фокус\" Красимир Узунов, предаде репортер на  Агенция \"Фокус\". \r\nПоклонението пред тленните му останки започна в 10.00 ч. в зала \"Концертна\" на Централния военен клуб. \r\nТук са близките му и всички негови служители, общественици, съмишленици и държавници. Опелото ще отслужи викарият на Софийската митрополия епископ Поликарп от 13.00 ч. в църквата \"Св. София\". От 15.00 ч. Красимир Узунов ще бъде погребан с военни почести в Централните софийски гробища. \r\nДеница КИТАНОВА", "date": "2019.02.28", "title": "Стотици хора се стичат за поклонението на президента на Радио и Агенция \"Фокус\" Красимир Узунов"}
{"url": "http://www.focus-news.net/news/2019/02/28/2629048/mariano-rahoy-ne-bih-pregovaryal-za-natsionalniya-suverenitet-ili-edinstvo-na-ispaniya.html", "text": "Не бих преговарял за националния суверенитет или единство на Испания, заяви пред съда в Мадрид бившият испански премиер Мариано Рахой, като свидетел на процеса срещу сепаратистките каталунски лидери, който се гледа в испанската столица, пише англоезичното електронно издание на испанския вестник  El Pais . \r\nРеферендум като този, който се проведе в Каталуния на 1 октомври 2017 г., изисква предварителни конституционни реформи, за да бъде законен, заявиха бивши испански правителствени служители пред съда. \r\n\"Те напълно съзнаваха, че няма да свиквам референдум в нарушение на закона\", заяви бившият премиер Мариано Рахой, в свидетелски показания за неразрешения референдум и последвалата едностранна декларация за независимост. „Не бих преговарял за суверенитета или националното  единство на Испания. \" \r\nРахой и други водещи свидетели дадоха показания в сряда във Върховния съд, който вече е изслушал 12-те обвиняеми в тежки престъпления, включително неподчинение, злоупотреба с публични средства и бунт. Прокуратурата настоява за присъди от 7 до 25 години затвор заради ролята им в организирането на едностранния опит за отделяне на Каталуния. \r\nРахой  заяви, че е казал на тогавашния каталонски премиер Артур Мас и неговия наследник Карлес Пучдемон, че ако искат да проведат референдум, трябва да го обсъдят в националния конгрес, вместо да се стремят да постигнат споразумение с централната изпълнителна власт. \r\n\"Казах му, че правилното нещо, което трябва да се направи, е да дойде да защитава това, което смята за правилно пред представителите на националния суверенитет\", каза Рахой. \"Испания е такава, каквато я искат всички испанци, а не само каквато някои испанци искат да бъде.\"  Юлиян Марков", "date": "2019.02.28", "title": "Мариано Рахой: Не бих преговарял за националния суверенитет или единство на Испания"}
{"url": "http://www.focus-news.net/news/2019/02/28/2629072/d-r-elena-chalganova-regionalen-istoricheski-muzey-blagoevgrad-retrospektivnata-izlozhba-na-mihail-shapkarev-e-posvetena-na-175-g-ot-rozhdenieto-i-110-g-ot-smartta-na-kuzman-shapkarev.html", "text": "Експозицията „Ретроспективна изложба на скулптора Михаил Шапкарев – пра-внук на Кузман Шапкарев\", която ще бъде представена в Регионален исторически музей – Благоевград, е посветена на 175 години от рождението и 110 години от смъртта на Кузман Шапкарев. Това съобщи за  Радио „Фокус“ – Пирин  историкът и уредник в музея д-р Елена Чалгънова. „Кузман Шапкарев е известен български фолклорист, учител, книжовник и публицист. Тъй като е роден на 1 февруари, а умира на 18 март, избрахме тази междинна дата, на която да изразим нашата почит и уважение към този забележителен просветител и народен будител. По повод споменатите годишнини на Кузман Шапкарев предлагаме един малко по-различен вариант за отбелязване. А именно, чрез изложба, с акцент върху неговия правнук Михаил Шапкарев“, каза още д-р Чалгънова. „Изложбата ще бъде представена от инж. Здравка Шапкарева, правнучка на Кузман Шапкарев и сестра на Михаил Шапкарев“, добави тя. \r\nЛивия НИНОВА", "date": "2019.02.28", "title": "Д-р Елена Чалгънова, Регионален исторически музей – Благоевград: Ретроспективната изложба на Михаил Шапкарев е посветена на 175 г. от рождението и 110 г. от смъртта на Кузман Шапкарев"}
{"url": "http://www.focus-news.net/news/2019/02/28/2629075/plovdiv-gotov-e-poredniyat-parking-v-rayon-iztochen.html", "text": "Продължава започналото през миналата година преобразяване на междублоковите пространства в район „Източен“, съобщиха от  Община Пловдив . Кметът на района Николай Чунчуков съобщи, че вече е готов паркинг за около 30 автомобила на ул. „Богомил“ 71. Мястото е изцяло асфалтирано и обновено, а администрацията има готовност при желание на живеещите там да предостави места по новата наредба. Николай Чунчуков припомни, че през миналата година в района са премахнати  над 1000 гаража от междублоковите пространства. „Металните постройки бяха неугледни, а на някои места бяха превзели изцяло пространствата, дори възможността за преминаване на гражданите“, обясни той и посочи като друг пример последното облагородено пространство на „Богомил“ 71, където след вдигането на моторните превозни средства са се появили изкопи и огромни неравности. „С премахването на гаражите местата за паркиране се увеличават“, отбеляза кметът на район „Източен“ Николай Чунчуков.", "date": "2019.02.28", "title": "Пловдив: Готов е поредният паркинг в район „Източен“"}
{"url": "http://www.focus-news.net/news/2019/02/28/2629073/dots-aneta-ivanova-umbal-sv-ivan-rilski-okolo-400-bolni-ot-porfiriya-periodichno-se-nablyudavat-ot-lekarite-v-ekspertniya-tsentar-po-porfirii-v-bolnitsata.html", "text": "На 28 февруари отбелязваме Световния ден на редките заболявания. В Европа болест се приема за рядка, когато засяга 1 на 2000 човека. Едно от тези заболявания е порфирията, която макар и рядка, е социално значима, тъй като поразява предимно млади момичета. Причинява се от вроден дефицит на някои ензими и води до натрупване на невротоксични или фототоксични вещества в организма. Предава се и на поколението. Това съобщиха от пресцентъра на  УМБАЛ „Св. Иван Рилски” . \r\nОстрата порфирична криза протича много тежко, с непоносими коремни болки, повръщане, ускорен пулс, мускулна слабост и червена урина. Неразпознатата диагноза води до хронифициране, трайно увреждане, а в не редки случаи и до смърт. \r\n„Заболяването е нелечимо, но има много голяма разлика между пациентите с вече установена диагноза, които се проследяват в нашия център редовно, и тези с неизвестна диагноза. Тогава уврежданията са фатални и, за съжаление, в нашата практика има случаи, при които заболяването се диагностицира чак след смъртта на пациента”, обяснява доц. Анета Иванова, ръководител на единствения в България Експертен център по порфирии, както и на Специализираната лаборатория по порфирии и молекулярна диагностика на чернодробни заболявания. И двете структури са част от УМБАЛ „Св. Иван Рилски”.  \r\nОбикновено пубертетът е моментът, в който порфирията се проявява заради хормоналните промени в организма на момичетата. Много лекарства, които смятаме за безобидни, алкохолът, стресът и гладуването играят също такава роля и дават старт на симптомите. „Важно е пациентите да бъдат информирани за лекарствата, които причиняват атака. (Те са описани в една малка книжка, която нашите болни носят със себе си задължително). Защото ако никога не се изпие погрешното лекарство, шансът никога да не се отключи порфирия е много голям”, посочи доц. Иванова. \r\nЗа да се избегнат усложнения, е важно болестта да бъде разпозната навреме. А това може да стане с бърз и евтин тест, който само за час дава отговор дали сме носители или не. Лекарите съветват млади момичета, които имат чести и необясними болки в стомаха при нормални изследвания, мускулна слабост и промяна в цвета на урината, задължително да се изследват. \r\nОбщо около 400 болни от порфирия периодично се наблюдават от лекарите в Експертния център по порфирии на УМБАЛ „Св. Иван Рилски”.", "date": "2019.02.28", "title": "Доц. Анета Иванова, УМБАЛ „Св. Иван Рилски”: Около 400 болни от порфирия периодично се наблюдават от лекарите в Експертния център по порфирии в болницата"}
{"url": "http://www.focus-news.net/news/2019/02/28/2629038/afp-na-sreshtata-mezhdu-donald-tramp-i-kim-chen-un-ne-e-postignato-sporazumenie.html", "text": "Срещата на върха между и американския президент Доналд Тръмп и лидера на Северна Корея Ким Чен-ун приключи без споразумение, съобщи Белият дом след двудневната среща, цитиран от  AFP . \r\n\"Понастоящем не е постигнато споразумение, но екипите на двамата лидери  очакват с нетърпение да се срещнат в бъдеще\", се казва в изявление на говорителя на Белия дом Сара Сандърс.  Юлиян Марков", "date": "2019.02.28", "title": "AFP: На срещата между Доналд Тръмп и Ким Чен-ун не е постигнато споразумение"}
{"url": "http://www.focus-news.net/news/2019/02/28/2629078/stara-zagora-obshtina-kazanlak-dari-imot-na-bolnitsata-v-grada-s-tsel-prodazhba-i-podpomagane-na-finansovoto-sastoyanie-na-bolnichnoto-zavedenie.html", "text": "Община Казанлък да дари свой имот на общинско дружество „МБАЛ д-р Христо Стамболски” с цел продажба и подпомагане финансовото състояние на здравното заведение. Това реши на редовното си 50-о заседание Общинският съвет в Казанлък, предаде кореспондент на  Радио „Фокус” . Дареният имот е с обща площ 7 795 квадратни метра и се намира в Промишлената зона на Казанлък. Предложението бе внесено от кмета Галина Стоянова, която в докладната си до Общинския съвет пояснява, че капиталът на болницата е 6 762 979 лв.  \r\nМБАЛ „Д-р Христо Стамбалски” обслужва население от 103 508 жители от общините Казанлък, Мъглиж, Павел баня, Гурково и Николаево. Средностатистично броят на леглата в здравното заведение е 268. За предходните две години болните обслужени в здравното заведение са над 20 хиляди. Отчетната 2017 година дружеството е приключило със загуба м размер на 283 хил. лв. За трета поредна година всичките отделения на здравното заведение са на загуба. Очакваната загуба за 2018 година възлиза на 170 хил. лв. \r\nОбщинските съветници не приеха предложението на общинския съветник от БСП Румяна Друмева Общината да плаща на болницата ежемесечна издръжка, както и въпросният имот да бъде първо продаден от Общината, след което средствата да бъдат дадени на МБАЛ „Д-р Христо Стамболски“. \r\nКметът Галина Стоянова заяви, че се спекулира с финансовото състояние на болницата. Тя съобщи, че е провела разговор с министъра на здравеопазването, от който става ясно, че касовото изпълнение на бюджета на болницата за 2018 г. е 6 510 554 лв. \r\nУтвърденият бюджет за здравното заведение в Казанлък за 2019 г. е 6 835 838 лв., като от Здравната каса бюджетът му спрямо предходната година е увеличен с 325 324 лв. \r\nЗа 2018 година от държавата на казанлъшката болница са отпуснати допълнителни средства в размер на 182 639 лв. За 2019 година тя ще получи 797 хил. лв. „живи пари“. „Общо от държавата и Здравната каса болницата ни ще получи 1 122 324 лв. повече от бюджета за 2018 г.“, каза още Стоянова. Тя поясни и, че с имота който ще бъде дарен на болницата, през 2019 година тя ще бъде финансирана със свежи пари в размер 1 500 000 лв. \r\nКакво сочи анализът за дейността на лечебното заведения за последните години. През 2013 година Многопрофилната болница е обновен с общо 70 апарата, които са структуроопределяща медицинска апаратура, почти за всички клинични и параклинични отделения по проект на Община Казанлък за 3 млн. 269 хил. лв. През 2014 година с проект на Община Казанлък са приложени мерки за енергийна ефективност в болницата на стойност 2 607 000 лв. Със собствени средства е довършена модернизацията на операционния блок и към днешна дата лечебното заведение разполага със съвременни операционни системи. През 2015 година спешно са закупени рециклирана стерилизационна машина за над 40 000 лв. В лечебното заведение изцяло са подменени три петдесетгодишни асансьора, което позволява значително да бъдат намалени разходите за техния ремонт. Лечебното заведение през тези години почти изцяло подменя транспортния си парк. Закупени са реанимобил и лек автомобил за транспорт на пациенти и лекарски екипи събирани по спешност, които сменят автомобилите с над 20-годишна експлоатация. \r\nПрез месец септември 2014 година ръководството на дружеството кандидатства за акредитация на лечебното заведение по ИСО – 9000 в структурите на бизнеса. Акредитационната процедура завършва с отлична оценка за цялостната медицинска дейност за срок от пет години, което е прецедент за болницата. За първи път в историята на дружеството се получава право за практическо обучение на студенти и следдипломно обучение на магистър – лекар и специализанти. За трета поредна година, в Бюджета за 2019 година на Община Казанлък, са предвидени средства за специализанти към МБАЛ „Д-р Христо Стамболски”, което ги обвързва с петгодишен договор за работа в здравното заведение. \r\nБолницата със собствени средства извършва газификация на сградата и намалява разходите за отопление в годишен размер от 331 000 лв. на 172 000 лв. През 2015 година е продаден терен – дарение от Община Казанлък, с което се позволява лечебното заведение да запази относителната си финансова стабилност през 2016 и 2017 години. През този период персоналът на лечебното заведение инвестира собствени средства в размер на 409 000 лв. в апаратура. \r\nСлавяна ГАЙДАРОВА", "date": "2019.02.28", "title": "Стара Загора: Община Казанлък дари имот на болницата в града с цел продажба и подпомагане на финансовото състояние на болничното заведение"}
{"url": "http://www.focus-news.net/news/2019/02/28/2629077/veliko-tarnovo-goryala-e-kashta-v-selo-pushevo-nyama-postradali.html", "text": "Горяла е къща в село Пушево, община Велико Търново. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът за пожара е получен малко пред 22.00 часа снощи. На място е изпратен екип с един противопожарен автомобил и трима пожарникари. Изгорели са 15 кв. м покривна конструкция. Пожарникарите успели да локализират пожара и да спасят от пламъците останалата част от къщата. Причина за възникване на пожара е строителна неизправност. \r\nНадежда КРЪСТЕВА", "date": "2019.02.28", "title": "Велико Търново: Горяла е къща в село Пушево, няма пострадали"}
{"url": "http://www.focus-news.net/news/2019/02/28/2629079/vidin-nivoto-na-reka-dunav-pri-vidin-se-e-ponizhilo-s-14-sm-za-izminaloto-denonoshtie.html", "text": "Нивото на Дунав в началото на българския участък на реката при - Ново село, за последното денонощие се е понижило с 21 см, водният стоеж  е 265 см, съобщиха от  Хидрометеорологична станция - Ново село . Нивото на реката при Видин е 304 см, като регистрираното  понижение е от 14 см. Край Лом през последното денонощие е измерено понижение от 1  см, а водният стоеж е 332 см. Нивото на реката при Оряхово е 219 см. Там е регистрирано повишение от 9 см.  \r\nТемпературата на водата при Ново село е 4.8 градуса, а край Оряхово - 6.5 градуса.", "date": "2019.02.28", "title": "Видин: Нивото на река Дунав при Видин се е понижило с 14 см за изминалото денонощие"}
{"url": "http://www.focus-news.net/news/2019/02/28/2629080/nad-3-miliona-smetki-na-bitovi-klienti-na-chez-elektro-sa-plateni-bezkasovo-za-edna-godina.html", "text": "През изминалата 2018 година 3 151 428 сметки на битови клиенти на „ЧЕЗ Електро България“ АД бяха платени безкасово, което е близо 18% от общия брой плащания, осъществени през този период. Това съобщиха от пресцентъра на  ЧЕЗ . Над 310 хиляди битови потребители са се възползвали от предлаганите от Дружеството 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с SMS през системите на ePay и Icard, които дават на клиентите и достатъчно сигурност.  \r\nСредно на месец 176 370 плащания през 2018 г. са извършени чрез интернет и други електронни канали, като при тях статистиката отбелязва ръст с 17 946 на месец спрямо данните от 2017 г. По банков път месечно са осъществявани средно по 20 448 плащания, а чрез директен дебит 65 801. \r\nБезкасовите начини на плащане спестяват време и усилия на потребителите и ги правят независими от мястото и работното време на касите. През последните години устойчиво нараства броят на клиентите на ЧЕЗ, които предпочитат да бъдат обслужвани от разстояние. Подробна информация за възможностите за различните видове плащания може да се получи в най-близкия Център за обслужване на клиенти на „ЧЕЗ Електро България“ АД, на телефонна линия 0700 10 010, на info@cezelectro.bg, както и на сайта на компанията www.cez.bg, секция „За клиента“ .", "date": "2019.02.28", "title": "Над 3 милиона сметки на битови клиенти на ЧЕЗ Електро са платени безкасово за една година"}
{"url": "http://www.focus-news.net/news/2019/02/28/2629082/blagoevgrad-montirani-sa-parvite-kameri-ot-proekta-za-izgrazhdane-na-tsyalostno-videonablyudenie-v-grada.html", "text": "Първите камери, част от проекта за изграждане на цялостно видеонаблюдение в Благоевград, вече са монтирани и работят. Това съобщиха от пресцентъра на  Общината . Обхванати са райони около учебни и детски заведения. Сред тях са зоните около III ОУ, V СУ, СУ „Иван Вазов“, VII СУ, ЕГ и ПМГ. С въвеждането на видеонаблюдение, кметът на Благоевград д-р Атанас Камбитов цели да бъде постигната по-голяма сигурност за жителите и гостите на града. Това е първият от общо трите етапа на изграждане.  \r\n„Акцентираме на невралгичните зони, за тази цел имаме и направен предварителен анализ. Центърът за наблюдение се намира в ОД МВР и органите на реда ще осъществяват контрол“, коментира кметът на Благоевград д-р Атанас Камбитов.  \r\nСистемата за видеонаблюдение отговаря на най-високите изисквания. Тя е с максимален брой функции и има възможност за проследяване на регистрационни номера, които ще се снемат при нарушение или  ПТП, както и възможност за управление в кризисни ситуации.", "date": "2019.02.28", "title": "Благоевград: Монтирани са първите камери от проекта за изграждане на цялостно видеонаблюдение в града"}
{"url": "http://www.focus-news.net/news/2019/02/28/2629074/ministar-krasimir-karakachanov-poruchika-otdade-zhivota-si-za-vazrazhdaneto-na-balgarshtinata-v-makedoniya.html", "text": "Поручика отдаде живота си за възраждането на българщината в Македония. Това каза на поклонението на собственика и основател на Агенция и Радио „Фокус“ Красимир Узунов вицепремиерът и министър на отбраната Красимир Каракачанов, предаде репортер на  Агенция „Фокус“ . „Поручика ще остане в съзнанието ни като човека, който отдаде живота си на възстановяването на честта и славата на Българската армия“, заяви той. „Може би това е най-трудната ми реч, която ми се налага да произнеса“, коментира Красимир Каракачанов. „Искам да припомня една негова мисъл: „Ако всеки от нас поне една минута на ден мисли за България, ще я видим такава каквато беше в най-славните си времена“, каза още Красимир Каракачанов. \r\nБиляна ИВАНОВА", "date": "2019.02.28", "title": "Министър Красимир Каракачанов: Поручика отдаде живота си за възраждането на българщината в Македония"}
{"url": "http://www.focus-news.net/news/2019/02/28/2629081/kathimerini-sasht-nastoyava-za-sdarzhanost-v-iztochnoto-sredizemnomorie.html", "text": "Заместник-помощник държавния секретар на САЩ Матю Палмър призова всички страни, заинтересовани от действията в изключителната икономическа зона на Кипър (ИИЗ), да проявят сдържаност и САЩ отново потвърдиха подкрепата на Вашингтон за усилията, подкрепени от ООН за намиране на политическо решение на острова, включващ и двузонална, двуетническа федерация, пише гръцкият вестник  Kathimerini . \r\nПалмър заяви в сряда, че САЩ се надяват, че разработването  на природните ресурси на острова ще предостави стимули за решение. \r\nИзявленията на Палмър, които също така засегнаха и Договора от Преспа и гръцко-американските икономически връзки, бяха направени, когато Турция стартира най-голямото си военноморско учение в сряда в Черно, Егейско и Средиземно море. Учението  „Синя родина“ е описано като демонстрация на сила срещу Гърция и Кипър, пише изданието.  Юлиян Марков", "date": "2019.02.28", "title": "Kathimerini: САЩ настоява за сдържаност в Източното Средиземноморие"}
{"url": "http://www.focus-news.net/news/2019/02/28/2629084/obyaveni-sa-vakantni-dlazhnosti-za-sluzhba-v-dobrovolniya-rezerv-na-balgarskata-armiya.html", "text": "Вакантни длъжности за Сухопътните войски и Военноморските сили (ВМС) за приемане на служба в доброволния резерв на български граждани, освободени от военна служба, без провеждане на конкурс, са обявени със заповед на министъра на отбраната № ОХ182/19.02.2019 г. Това съобщиха от пресцентъра на  Министерство на отбраната . Срокът за подаване на документите започна с обявяване на заповедта и ще продължи до 30 октомври 2019 г. Подробна информация за длъжностите е публикувана на сайта на Централното военно окръжие (ЦВО).  \r\nДлъжностите, определени за Сухопътните войски, са 1260. Длъжностите, определени за ВМС, са 28. \r\nВъзрастовата граница за служба в доброволния резерв е 55 г. за войниците, сержантите, офицерските кандидати и младшите офицери, а за старшите офицери - 60 г. Доброволният резерв се попълва само от граждани с военна подготовка, годни за служба в доброволния резерв, които са поели ангажимента да съчетават военна и цивилна кариера. \r\nДоговорът на резервиста е до 5 г., през което време той получава всяка година веднъж една месечна заплата за звание и длъжност, за която е сключен договорът. Всеки резервист, по закон, може да бъде призован на активна служба за подготовка през годината за срок до  25 дни. Това време се зачита за трудов стаж от първа категория като резервистът е с всички права на военнослужещ и получава заплата пропорционално на дните на активна служба. Пътните разходи от населеното място по местоживеене до гарнизона за изпълнението на службата и обратно, се поемат от Министерството на отбраната, резервистът може да ползва почивните бази и лечебните заведения на Министерството.  \r\nСред изискванията, на които трябва да отговорят кандидатите за длъжностите за служба в доброволния резерв, са: да нямат друго гражданство освен българско; да са годни и психологически пригодни за служба в доброволния резерв; да притежават образование, съответстващо на изискванията на длъжността; да не са осъждани за умишлено престъпление от общ характер; срещу тях да няма образувано наказателно производство за умишлено престъпление; да не са освобождавани от военна служба поради дисциплинирано наказание „уволнение”; да не са навършили пределна възраст за служба в доброволния резерв. Заявления за кандидатстване за участие в конкурсите за приемане на служба в доброволния резерв на български граждани, освободени от военна служба, без провеждане на конкурс се подават до началника на съответното военно окръжие или в офисите за военен отчет на общините. Рекламни материали и обявата за длъжностите има в окръжията, общините, бюрата по труда и военните клубове. Информация е публикувана на сайта на ЦВО www.comd.bg, както и на сайтовете на областните и общинските администрации. \r\nЗа информация може да използвате и единния телефонен номер 0700 20 407.  \r\nВъпроси за доброволния резерв може да бъдат задавани и по време на информационните борси в страната, организирани в рамките на кампанията „Бъди войник“ .", "date": "2019.02.28", "title": "Обявени са вакантни длъжности за служба в доброволния резерв на Българската армия"}
{"url": "http://www.focus-news.net/news/2019/02/28/2629083/dobrich-60-godishna-zhena-shofirala-s-161-promila-alkohol-se-e-blasnala-v-ulichen-stalb-v-grada.html", "text": "60-годишна жена, шофирала с 1.61 промила алкохол, се е блъснала в уличен стълб в града. Това съобщиха от  ОДМВР – Добрич . На 27 февруари, около 02.20 часа, е получено съобщение за катастрофирал автомобил на бул. „25-ти Септември” в град Добрич. На място е установен лек автомобил с добричка регистрация, управляван от 60-годишна жена, която е загубила контрол над превозното средство и се е блъснала в стълб за улично осветление. При извършената проверка за употреба на алкохол с техническо средство цифровата индикация отчита наличието на 1,61 промила в издишания от водача въздух. Жената е задържана за срок от 24 часа. По случая е образувано бързо полицейско производство.", "date": "2019.02.28", "title": "Добрич: 60-годишна жена, шофирала с 1.61 промила алкохол, се е блъснала в уличен стълб в града"}
{"url": "http://www.focus-news.net/news/2019/02/28/2629076/prof-plamen-pavlov-istorik-razdelyame-se-s-krasimir-uzunov-v-usloven-smisal-negoviyat-bezsmarten-duh-ostava.html", "text": "Разделяме се с Красимир Узунов в условен смисъл, неговият безсмъртен дух остава. Това каза историкът проф. Пламен Павлов в траурно слово по време на поклонението на президента на Радио и Агенция „Фокус“ Красимир Узунов, предаде репортер на  Агенция „Фокус“ . Проф. Павлов подчерта, че Красимир Узунов е бил човекът, който по чудотворен начин е възкресил паметта за поколения български войни. „Той съчетаваше в себе си несъчетаеми неща. От една страна предприемача, журналиста, изследователя, поета, писателя, аналитика и всичко това в крайна сметка роди една серия от епически поеми“, коментира проф. Пламен Павлов неповторимия характер на Красимир Узунов. Историкът и приятел на Узунов обърна внимание на делото му за възкресяване на знамената и на бойните маршове. „Това, което той направи показва, че ние се разделяме с него в условен смисъл. Неговият безсмъртен дух остава. Сбогом приятелю, ще бъдем винаги с теб“, допълни проф. Павлов.  \r\nДеница КИТАНОВА", "date": "2019.02.28", "title": "Проф. Пламен Павлов, историк: Разделяме се с Красимир Узунов в условен смисъл, неговият безсмъртен дух остава"}
{"url": "http://www.focus-news.net/news/2019/02/28/2629086/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села на територията на Пловдивска област са с нарушено водоподаване заради възникнали аварии. Това съобщиха за  Радио „Фокус“ – Пловдив  от ВиК – Пловдив. Без вода са жителите на селата Брестник и Житница, както и живущите в западния край на село Марково. Не е посочен краен срок за възстановяване на нормалното водоподаване към засегнатите абонати. \r\nС нарушено водоподаване са също жителите на град Калофер, до 13.00 часа – живущите в района на ул. „Павел Куртевич“ в град Пловдив, до 16.00 часа – част от домакинствта в пловдивския квартал „Прослав“, а за неопределен период от време – живущите в района на улиците „Филип Македонски“, „Ландос“ и „Джебел“ в областния град. Екипите на водоснабдителното дружество отстраняват авария и при блок № 151 в пловдивския квартал „Тракия“.  Поради ремонтни дейности е нарушено и водоподаването в района на ул. „Лъджене“ и ул.“Стойчо Мушанов“ в град Пловдив. \r\nТони МИХАЙЛОВ", "date": "2019.02.28", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2019/02/28/2629085/sport-chelsi-pobedi-totnam-s-20-v-mach-ot-28-iya-krag-na-angliyskata-premer-liga.html", "text": "Футбол: Челси победи Тотнъм с 2:0 в мач от 28-ия кръг на английската Премер лига и върна интригата в челото на таблицата. Педро Родригес откри резултата в 57-ата минута след асистенция на Сесар Аспиликуета. В 85-ата Киърън Трипиър с помощта на своя вратар Юго Лорис си отбеляза автогол. Така Челси запазва шестото място с 53 точки, а Тотнъм позволи на Арсенал и Манестър Юнайтед да скъсят дистанцията, макар че запазва третото място.", "date": "2019.02.28", "title": "Спорт: Челси победи Тотнъм с 2:0 в мач от 28-ия кръг на английската Премер лига"}
{"url": "http://www.focus-news.net/news/2019/02/28/2629090/varna-okrazhnata-prokuratura-vnese-iskane-v-sada-za-zadarzhane-pod-strazha-na-obvineniya-v-ubiystvoto-na-saprugata-si-izvarsheno-s-osobena-zhestokost.html", "text": "Окръжната прокуратура във Варна внесе искане в съда за налагане на мярка за неотклонение „Задържане под стража“ на обвинения в убийството на съпругата си, извършено по особено мъчителен начин и с особена жестокост. Това съобщиха от пресцентъра на  Апелативна прокуратура - Варна . \r\nСъстав на Варненския окръжен съд ще разгледа искането на Окръжната прокуратура за вземане мярка за неотклонение „Задържане под стража“ на обвинения в убийство на съпругата си Борислав Н. Престъплението по член 116, ал. 1, т. 6, във връзка с член 115 от НК е било извършено по особено мъчителен начин и с особена жестокост.   \r\n41-годишният Борислав, след като на 24 февруари тази година в жилището, наето от семейството, пребил съпругата си за пореден път. След като я оставил в безпомощно състояние, Борислав събрал багажа си, повикал майка си да му помогне да го изнесе и двамата напуснали апартамента, без да се интересуват за състоянието на пребитата жена.  \r\nСлед като 40-годишната жена не отговаряла на телефонните повиквания на майка си, бил подаден сигнал в Първо районно управление на МВР във Варна. Изпратени били служители на МВР и на пожарната на адреса, които успели да влязат в заключеното жилище през балкона на 25 февруари. Там било открито тялото на убитата. Незабавно бил извършен оглед на местопроизшествието от разследващи полицаи в ОДМВР - Варна под ръководството на дежурен прокурор от Окръжната прокуратура във Варна. \r\nИзвършената аутопсия показала, че смъртта е настъпила от масивен кръвоизлив в мозъка, причинен чрез множество удари в главата със или върху твърди тъпи предмети.   \r\nДействията по разследването показват, че малтретираната жена е подавала няколко  жалби за домашно насилие срещу агресивния си съпруг през годините на брака им. Борислав е бил предупреждаван с полицейски протоколи за наказателната отговорност, която носи за заплахите и причинените телесни повреди на съпругата си. Впоследствие обаче жената съобщавала в полицията, че отношенията помежду им са се подобрили. На 26 февруари тази година е било насрочено бракоразводното дело на семейството във Варненския районен съд.", "date": "2019.02.28", "title": "Варна: Окръжната прокуратура внесе искане в съда за задържане под стража на обвинения в убийството на съпругата си, извършено с особена жестокост"}
{"url": "http://www.focus-news.net/news/2019/02/28/2629060/afp-donald-tramp-e-otkazal-da-vdigne-sanktsiite-po-nastoyavane-na-severna-koreya.html", "text": "Американският президент Доналд Тръмп заяви, че неговата среща на върха с лидера на Северна Корея Ким Чен-ун е приключила без никакво споразумение, защото той не е готов да отмени всички санкции срещу Северна Корея, предава  AFP . \r\n\"Става дума за санкциите\", каза той пред репортери след срещата на върха, след като не бе направено съвместно изявление. „По принцип искаха санкциите да бъдат вдигнати изцяло, а ние не можахме да направим това“.  Юлиян Марков", "date": "2019.02.28", "title": "AFP: Доналд Тръмп е отказал да вдигне санкциите по настояване на Северна Корея"}
{"url": "http://www.focus-news.net/news/2019/02/28/2629091/varhovniyat-kasatsionen-potvardi-prisada-na-apelativen-sad-plovdiv-ot-4-godini-zatvor-i-globa-ot-50-000-leva-za-obvinyaem-za-kontrabanda-na-tsigari.html", "text": "Върховният касационен потвърди решение на Апелативен съд – Пловдив за наказание от 4 години лишаване от свобода и глоба от 50 000 лева за 51-годишен мъж, признат за виновен в контрабанда на цигари. Това съобщиха от  Съдебна палата - Пловдив . \r\nНа 26 януари 2016 г. той е заловен на ГКПП „Капитан Петко войвода“, община Свиленград, след като пренесъл през границата от Гърция в България, с неистински документи, близо 310 000 кутии цигари без акцизен бандерол. В товарителницата е записано, че с товарния автомобил „Ивеко“ с цистерна, се транспортира въглероден диоксид за Нефтохим – Димитровград, а на практика в цистерната са намерени скрити цигари на обща стойност 1 907 925 лева. \r\nХасковският окръжен съд  е разгледал делото при съкратено съдебно следствие, като подсъдимият е признал фактите от обвинителния акт.  П. Х. е получил условна присъда от  3 години  с 5 години изпитателен срок и глоба от 25 000 лева. \r\nВ Пловдивския апелативен съд процесът е започнал след протест на прокуратурата, която е останала недоволна от условното наказание. Със свое решение апелативните магистратите са отменили условната присъда и са осъдили П. Х. на 6 години лишаване от свобода. Заради  приложената съкратена процедура наказанието е редуцирано с една трета и е определена присъда от 4 години лишаване от свобода, като глобата от 25 000 лв. е увеличена  на 50 000 лева. \r\nВърховните магистрати оставят в сила решението на Апелативния съд, като потвърждават в мотивите си, че извършеното престъпление - контрабанда на цигари, е  в особено големи размери, а случаят е особено тежък.", "date": "2019.02.28", "title": "Върховният касационен потвърди присъда на Апелативен съд – Пловдив от 4 години затвор и глоба от 50 000 лева за обвиняем за контрабанда на цигари"}
{"url": "http://www.focus-news.net/news/2019/02/28/2629087/veliko-tarnovo-festivalat-na-kitayskata-kultura-stava-chast-ot-ofitsialniya-kulturen-kalendar-na-obshtinata-za-2019-godina.html", "text": "Фестивалът на китайската култура става част от официалния културен календар на Община Велико Търново за 2019 година. Това реши Общинският съвет на свое заседание по предложение на общинския съветник Нейко Генчев, предаде репортер на  Радио „Фокус“ – Велико Търново . Събитието ще се проведе през месец май, а основни негови организатори са Институт „Конфуций” в София и Пекинския университет за езици и култура. Нейко Генчев припомни, че през месец септември миналата година делегация от Китай, начело със зам.-директора на световната централа на Институт „Конфуций“, е посетила Велико Търново. По време на среща със зам.-кмета Ганчо Карабаджаков те са обсъдили идеята за изготвянето на меморандум за бъдещо сътрудничество между Общината  и китайската институция, както и за провеждане на фестивал на китайската култура във Велико Търново.  \r\n„Организирането на такъв фестивал във Велико Търново е не само  възможност да се насладим на китайската култура, но и да установим дружески и партньорски отношения с тези институции, които имат огромни финансови възможности и огромно влияние не само в Китай“, посочи Нейков Генчев. Той подчерта, че Общината не се ангажира финансово с провеждането на фестивала. Всички разходи по организирането му се поемат от Институт „Конфуций” и Пекинския университет за езици и култура. „Мащабът на събитието е много голям и мисля, че мястото му е в календара, още повече, че той  е посветен на  70-годишнината от установяването на дипломатическите отношение между България и Китай“, допълни Нейко Генчев. \r\nНадежда КРЪСТЕВА", "date": "2019.02.28", "title": "Велико Търново: Фестивалът на китайската култура става част от официалния културен календар на Общината за 2019 година"}
{"url": "http://www.focus-news.net/news/2019/02/28/2629088/gl-prokuror-sotir-tsatsarov-za-krasimir-uzunov-vazhat-s-golyama-sila-dumite-na-polk-boris-drangov-dve-smarti-nyama-bez-edna-ne-mozhe.html", "text": "„Две смърти няма, без една не може“. Това каза за  Агенция „Фокус“  главният прокурор на Република България Сотир Цацаров по време на поклонението пред тленните останки на Красимир Узунов в Централния военен клуб. Той уточни, че цитира полк. Борис Дрангов и каза: \"За него това важи с най-голяма сила. Бог да го прости! Беше голям българин“, каза Сотир Цацаров.  \r\nДеница КИТАНОВА", "date": "2019.02.28", "title": "Гл. прокурор Сотир Цацаров: За Красимир Узунов важат с голяма сила думите на полк. Борис Дрангов - „две смърти няма, без една не може“"}
{"url": "http://www.focus-news.net/news/2019/02/28/2629095/nsi-prez-fevruari-2019-g-obshtiyat-pokazatel-na-biznes-klimata-ostava-na-ravnishteto-si-ot-predhodniya-mesets.html", "text": "През февруари 2019 г. общият показател на бизнес климата остава на равнището си от предходния месец. Това съобщиха от  Националния статистически институт  (НСИ). Подобрение на стопанската конюнктура се наблюдава в строителството и сектора на услугите, докато в търговията на дребно запазва приблизително нивото си от януари. Единствено в промишлеността показателят се понижава. \r\nПромишленост. Съставният показател „бизнес климат в промишлеността“ намалява с 2.3 пункта, което се дължи на по-неблагоприятните оценки и очаквания на промишлените предприемачи за бизнес състоянието на предприятията. Същевременно анкетата регистрира известно влошаване на осигуреността на производството с поръчки, което е съпроводено и с понижени очаквания за дейността през следващите три месеца. \r\nНесигурната икономическа среда и недостигът на работна сила остават основните пречки за развитието на бизнеса, посочени съответно от 35.3 и 33.9% от предприятията. \r\nПо отношение на продажните цени в промишлеността очакванията на мениджърите са за запазване на тяхното равнище през следващите три месеца. \r\nСтроителство. През февруари съставният показател „бизнес климат в строителството“ се покачва с 1.3 пункта в резултат на подобрените очаквания на строителните предприемачи за бизнес състоянието на предприятията през следващите шест месеца. Анкетата регистрира увеличение на получените нови поръчки през последния месец, като и прогнозите за дейността през следващите три месеца са оптимистични. \r\nОсновните фактори, затрудняващи предприятията в сектора, остават несигурната икономическа среда, недостигът на работна сила и конкуренцията в бранша. \r\nОтносно продажните цени в строителството по-голяма част от мениджърите предвиждат те да останат без промяна през следващите три месеца. \r\nТърговия на дребно. Съставният показател „бизнес климат в търговията на дребно“ запазва приблизително нивото си от януари. Прогнозите на търговците на дребно за развитието на бизнеса в отрасъла през следващите шест месеца са по-благоприятни. Същевременно и очакванията им за обема на продажбите и поръчките към доставчиците през следващите три месеца остават оптимистични.  \r\nКонкуренцията в бранша, несигурната икономическа среда и недостатъчното търсене продължават да бъдат основните пречки за дейността на предприятията. \r\nПо отношение на продажните цени търговците на дребно очакват известно увеличение, макар преобладаващите мнения да са за запазване на тяхното равнище през следващите три месеца. \r\nУслуги . През февруари съставният показател „бизнес климат в сектора на услугите“ нараства с 3.4 пункта, което се дължи на благоприятните оценки и очаквания на мениджърите за бизнес състоянието на предприятията. Относно търсенето на услуги през следващите три месеца прогнозите им продължават да се подобряват, което според тях ще доведе до допълнително наемане на персонал. \r\nНай-сериозните проблеми за дейността на предприятията остават конкуренцията в бранша и несигурната икономическа среда. \r\nМениджърите в сектора на услугите предвиждат продажните цени да останат без промяна през следващите три месеца.", "date": "2019.02.28", "title": "НСИ: През февруари 2019 г. общият показател на бизнес климата остава на равнището си от предходния месец"}
{"url": "http://www.focus-news.net/news/2019/02/28/2629064/evrodeputatat-petar-kurumbashev-krasimir-uzunov-beshe-edin-ot-nay-chistite-patrioti-koito-poznavam-sveteshe-sas-sobstvena-svetlina-a-ne-s-otrazena.html", "text": "Красимир Узунов беше един от най-чистите патриоти, които познавам – светеше със собствена светлина, а не с отразена. Това каза за  Агенция „Фокус“  евродепутатът от ПЕС Петър Курумбашев. „Поручика беше един от най-чистите патриоти, които познавам. Той беше човек, който светеше със собствена светлина, а не с отразена“, заяви евродепутатът.", "date": "2019.02.28", "title": "Евродепутатът Петър Курумбашев: Красимир Узунов беше един от най-чистите патриоти, които познавам – светеше със собствена светлина, а не с отразена"}
{"url": "http://www.focus-news.net/news/2019/02/28/2629094/d-r-emil-kabaivanov-kmet-na-karlovo-doydoh-na-poklonenieto-s-golyama-maka-tay-kato-prazninata-koyato-krasimir-uzunov-ni-ostavi-ne-mozhe-da-bade-zapalnena.html", "text": "Дойдох на поклонението с голяма мъка, тъй като празнината, която Красимир Узунов ни остави, не може да бъде запълнена. Това каза за  Радио „Фокус“  кметът на Карлово д-р Емил Кабаиванов. „Той беше човек, който събираше, с любов към родината и разговори за нея, за това как България трябва да се развие, как да пазим историята. Той имаше енциклопедичен ум, имаше изключително  много познание по военна история и история на България, голям родолюбец. Такъв ще остане за мен Красимир, той не може да бъде заместен от никого. Дано Господ ни дава сили да разпространяваме до като сме живи това, което той е оставил в нашата памет като писмено наследство, като мисли и разговори за България“, каза д-р Кабаиванов. Той добави, че хора като Красимир Узунов са ни необходими в днешно време. „Защото много стана прагматизма и той измести чистата любов към родината. Трябва ни повече чиста любов към родината, казваше изпитваше Красимир, каквато проповядваше. Той казваше така, че ако всеки работеше по няколко минути на ден за родината България щеше да бъде по-различна\", каза още Емил Кабаиванов. \r\nЙоланда ПЕЛОВА", "date": "2019.02.28", "title": "Д-р Емил Кабаиванов, кмет на Карлово: Дойдох на поклонението с голяма мъка, тъй като празнината, която Красимир Узунов ни остави, не може да бъде запълнена"}
{"url": "http://www.focus-news.net/news/2019/02/28/2629068/mariya-tiropoli-savetnik-po-pechata-kam-posolstvoto-na-gartsiya-krasimir-uzunov-beshe-chovek-s-moral-i-tsennosti-koyto-vyarvashe-v-priyatelstvoto-mezhdu-nashite-dva-naroda.html", "text": "Красимир Узунов беше човек с морал и ценности, който вярваше в приятелството между нашите два народа. Това се посочва в  съболезнователен адрес от Мария Тирополи, съветник по печата към Посолството на Гърция . „Искам да изразя най-дълбоката си скръб от загубата на Красимир Узунов и искрените си съболезнования на семейството му и на служителите на Информационна агенция и Радиоверигата „Фокус“. Краткото ни познанство беше достатъчно, за да се уверя, че той е човек с морал и ценности, факт, който не срещаме често в нашето време. Той вярваше също така в искреното приятелство и сътрудничество между нашите два народа\", се казва още в съболезнователния адрес.", "date": "2019.02.28", "title": "Мария Тирополи, съветник по печата към Посолството на Гърция: Красимир Узунов беше човек с морал и ценности, който вярваше в приятелството между нашите два народа"}
{"url": "http://www.focus-news.net/news/2019/02/28/2629092/ministar-kiril-ananiev-nyama-nuzhda-ot-protesti-na-profesionalistite-po-zdravni-grizhi-a-ot-razgovori-obsazhdane-i-debati.html", "text": "Няма нужда от протести на професионалистите по здравни грижи, а от разговори, обсъждане и дебати. Това каза на брифинг в Министерския съвет министърът на здравеопазването Кирил Ананиев, предаде репортер на  Агенция „Фокус“ .  „На тази среща бяха поканени нашите партньори – представителите на КНСБ, КТ „Подкрепа“ и Асоциацията на професионалистите по здравни грижи. Дълбоко оценявам и уважавам професионалисте по здравни грижи. Нито една дейност без тях не може да започне и да завърши. Нашите професионалисти имат висок капацитет и затова се ценят навсякъде. Не мога да не отрека, че имаме проблем с човешките ресурси, както в цялата система на здравеопазването, така и при професионалистите по здравни грижи“, коментира Ананиев. По думите му политиката на Министерството на здравеопазването е насочена към стимулиране на хората, които желаят да работят в тази сфера.", "date": "2019.02.28", "title": "Министър Кирил Ананиев: Няма нужда от протести на професионалистите по здравни грижи, а от разговори, обсъждане и дебати"}
{"url": "http://www.focus-news.net/news/2019/02/28/2629089/tsvetan-tsvetanov-gerb-edinnata-pozitsiya-koyato-shte-zashtitavame-i-v-plenarna-zala-e-da-bade-othvarleno-vetoto-na-prezidenta.html", "text": "Единната позиция, която ще защитаваме и в пленарна зала, е да бъде отхвърлено ветото на президента. Това каза председателят на ПГ на ГЕРБ и зам.-председател на партията Цветан Цветанов на брифинг в Народното събрание, предаде репортер на  Агенция „Фокус“ . \r\n„Както и вчера при разговорите, които проведохме с Обединените патриоти, една от темите е предстоящото вето на президента. От вчерашните разговори и съответните допълнителни обсъждания, които са направени в съответните политически формации, стигаме до единно становище, позиция, която ще защитаваме и в пленарна зала – да бъде отхвърлено ветото на президента.  Разбира се,  ще изложим и съответните аргументи защо го правим“, посочи Цветанов. По думите му позицията е за отхвърляне на ветото, защото твърденията на президента, че няма съдебен контрол, не отговарят на истината. „И аз ще помоля всички журналисти да вземете стенограмата на Правната комисия от заседанието, което беше проведено във връзка с изборния кодекс. Там много ясно са изложени мотивите, че съдебният контрол остава. Дори той става много по-добър, защото в момента всяко едно решение, което се обжалва на ЦИК и когато то е с потвърждаване на решението на ОИК и на СИК, тогава ще бъде в Административния съд, било то във Варна, Велико Търново, Бургас, и делото ще се гледа от тричленен състав. Към настоящия момент, когато има подобна жалба, тя отива във Върховния административен съд и се гледа само от един съдия“, заяви Цветанов. „Мотивите, които са изложени за това как да продължи съдебният контрол, е, че тричленният състав, който е на Апелативния съд, на Административния съд, ще може да събере достатъчно допълнителни доказателства, за да може да вземе правилното решение“, каза още Цветанов. „Когато бъде обжалвано това решение на Административния съд, ще може да бъде подадена жалба и ще може да се гледа тогава във Върховния административен съд, така че цялата процедура по съдебния контрол е същата, каквато се прилага и при актове, издадени от областния управител в дадена област. Тогава отива на обжалване при по-висшестоящия административен орган, а това е Министерски съвет\", посочи Цветанов. По думите му когато бъде потвърдено едно решение на областния управител, тогава се връща в Административния съд, където е по района, в който е издаден от областния управител. „След това обжалването отива пак във Върховния административен съд. Това всъщност е направено и с ЦИК. Твърденията в президентското вето за двете трети и за това, че се нарушават правата на изборния процес, можем да кажем, че ако всеки един прочете стенограмата от Правната комисия, ще види защо е воден този дебат и какво е решението, което е взето. Досега две трети, когато взимат решение в ЦИК и бъде подадена жалба, тя отива във Върховния административен съд\", каза още Цветанов.", "date": "2019.02.28", "title": "Цветан Цветанов, ГЕРБ: Единната позиция, която ще защитаваме и в пленарна зала, е да бъде отхвърлено ветото на президента"}
{"url": "http://www.focus-news.net/news/2019/02/28/2629096/vladimir-toshev-gerb-sas-smartta-na-krasimir-uzunov-zagubi-balgariya.html", "text": "Със смъртта на Красимир Узунов, загуби България Това каза за  Агенция „Фокус“  народният представител от ПГ на ГЕРБ Владимир Тошев по време на поклонението пред тленните останки на Красимир Узунов в Централния военен клуб.    \r\n„Съболезнования на семейството. Изключителен българин, изключителен родолюбец, може би най-задълбоченият и най-добър съвременен познавач на историята на Българската армия, на българската военна история. Един изключителен радетел за мир на Балканите, познавач на Западните Балкани. Мой добър приятел. Поручика го знам от 1985 г.“, каза Тошев.  \r\nДеница КИТАНОВА", "date": "2019.02.28", "title": "Владимир Тошев, ГЕРБ: Със смъртта на Красимир Узунов, загуби България"}
{"url": "http://www.focus-news.net/news/2019/02/28/2629099/kardzhali-zadarzhan-e-27-godishen-mazh-proyavil-agresiya-kam-mayka-si-i-narushil-sadebna-zapoved-za-zashtita-ot-domashno-nasilie.html", "text": "Кърджали. За нарушена съдебна заповед за защита от домашно насилие 27-годишен мъж е задържан в Районно управление на МВР - Кърджали. Това съобщиха от  ОДМВР - Кърджали . Около 17,30 часа снощи той проявил агресия към майка си, в чиято полза има заповед на Районния съд в Кърджали по Закона за защита от домашно насилие. Проверката по случая се извършва от сектор „Охранителна полиция“ в управлението.", "date": "2019.02.28", "title": "Кърджали: Задържан е 27-годишен мъж, проявил агресия към майка си и нарушил съдебна заповед за защита от домашно насилие"}
{"url": "http://www.focus-news.net/news/2019/02/28/2629071/predsedatelyat-na-parlamenta-tsveta-karayancheva-nikoya-smart-ne-mozhe-da-zalichi-krasimir-uzunov.html", "text": "Никоя смърт не може да заличи Красимир Узунов. Това каза председателят на 44-тото Народното събрание Цвета Караянчева по време на поклонението на президента на Радио и Агенция „Фокус“ Красимир Узунов, предаде репортер на  Агенция \"Фокус\" . \r\n„Днес се прощаваме с човек, който сам по себе си беше институция и в обществения и политическия живот на България - офицер от Българската армия, писател, журналист, предприемач, визионер. Той не само помнеше славното минало на България и имаше ясна мечта за бъдещето на Родината ни, но и правеше неимоверно много, за да извървим мирно и достойно този път към идните ни славни дни. Поручика беше добър човек, общото ни присъствие тук е ясно доказателство за това. И в смъртта си, както и в живота той умееше да събира на едно място различни хора, които милеем за България, но имаме алтернативни виждания за нейния възход. Сега гледайки от небесния рай, как сме се събрали тук и говорим за него, се усмихва благо и се радва, защото всичко, което правеше имаше смисъл“, каза Караянчева. Тя посочи, че неговият рай е бил някъде по полетата на Западна България, където хиляди достойни мъже като него са пролели кръвта си за обединението на Мизия, Тракия и Македония.  \r\n„Един от тях, любимият на Краси плок. Борис Дрангов, беше казал, че животът не се мери по дължина, а по съдържание. Горда съм, че имах честта да наричам мой приятел човек“, каза тя и посочи, че той е изпълнил всичко с толкова съдържание. „Никоя смърт не може да го заличи. Вечна ти памет, приятелю“, завърши словото си Цвета Караянчева.  \r\nДеница КИТАНОВА", "date": "2019.02.28", "title": "Председателят на парламента Цвета Караянчева: Никоя смърт не може да заличи Красимир Узунов"}
{"url": "http://www.focus-news.net/news/2019/02/28/2629101/kardzhali-dosadebno-proizvodstvo-za-palezh-na-avtomobil-e-obrazuvano-v-krumovgrad.html", "text": "Досъдебно производство за палеж е образувано в Районно управление на МВР - Крумовград след извършен оглед на автомобил, горял през нощта на 27 февруари в село Пелин. Това съобщиха от  ОДМВР - Кърджали . „Лада“-та е собственост на 29-годишна местна жителка и е била паркирана в селото. Група „Криминална полиция“ и разследващ полицай продължават работата по случая.", "date": "2019.02.28", "title": "Кърджали: Досъдебно производство за палеж на автомобил е образувано в Крумовград"}
{"url": "http://www.focus-news.net/news/2019/02/28/2629102/razgrad-okrazhniyat-ostavi-v-aresta-petimata-obvinyaemi-za-razkritata-promishlena-narkooranzheriya.html", "text": "Окръжният съд уважи исканията на Окръжната прокуратура в Разград и  взе мярка за неотклонение „Задържане под стража“ на петимата обвиняеми, съпричастни към промишленото отглеждане на марихуана в наркооранжерия, базирана в цех на бившия завод „Диамант“ в града. Това съобщиха от пресцентъра на  Апелативна прокуратура - Варна . Съдебните заседания са продължили до късно миналата вечер. С определения съдът е задържал под стража Иван И.,Пламен К., Пламен В., Сунай А. и Мирослав К.  \r\nНа 24 февруари тази година е била разкрита наркооранжерията, която била оборудвана с най-съвременна техника за промишлено отглеждане на марихуана – климатична, осветителна система и поливна система. В помещението били намерени 9 саксии с растения, достигнали зрелост, както и 500 грама марихуана, подготвена на продажба. Криминално проявените пласирали отглежданата дрога и в чужбина.  \r\nЦелта на организаторите на наркооранжерията била да затворят производствения цикъл – от засяването на семената до продажбата на готовата марихуана. За да не се разнася специфичната миризма на конопа, стените и прозорците са били изолирани с фибран и опаковани с плътни найлони. \r\nВ пет населени места и в два автомобила са извършени претърсвания. При лични обиски на съпричастните към наркооранжерията и пласмента на производството ѝ са намерени боен пистолет със заличени номера на Пламен К., картечен пистолет с патрони  е иззет от Мирослав, пневматична пушка. Мъжете са на възраст 23 – 38 години и са от различни населени места в България.  \r\nПри полицейската операция, проведена под ръководството на Окръжната прокуратура, са иззети и електронна везна, семена, мелничка за мелене на конопа, компютри и флашки, както и още 10,2 грама канабис, разпределен в дози. \r\nОпределенията на Разградския окръжен съд подлежат на обжалване пред Апелативния съд във Варна.", "date": "2019.02.28", "title": "Разград: Окръжният остави в ареста петимата обвиняеми за разкритата промишлена наркооранжерия"}
{"url": "http://www.focus-news.net/news/2019/02/28/2629097/rumen-manov-istorik-kazvat-che-nyama-nezamenimi-hora-no-nyama-koy-da-zameni-krasimir-uzunov.html", "text": "Казват, че няма незаменими хора, но няма кой да замени Красимир Узунов. Това каза за  Агенция „Фокус“  историкът Румен Манов по време на поклонението пред тленните останки на Красимир Узунов в Централния военен клуб.  „Все повече и повече неща възникват в съзнанието ми като неща, направени от него, с дух, със сърце, с любов, с вяра, със сила, с творчество, с мисъл. Много са комплексни нещата за Поручика. Казват, че уж нямало незаменими хора, но мисля, че в този случай наистина няма кой да го замени“, каза още Манов. По думите Красимир Узунов е многопластова, универсална, уникална личност. „Човек, който можеше да повдигне духа на цял един народ, на цяло едно поколение. Човек, който работеше за кауза, а неговата кауза беше единствено България“, подчерта Манов.  \r\nДеница КИТАНОВА", "date": "2019.02.28", "title": "Румен Манов, историк: Казват, че няма незаменими хора, но няма кой да замени Красимир Узунов"}
{"url": "http://www.focus-news.net/news/2019/02/28/2629105/kardzhali-4-detsa-na-11-i-13-godini-sa-otkradnali-pari-ot-pazara-na-proizvoditelite-v-oblastniya-grad.html", "text": "Четирима малолетни са откраднали 70 лв. от сергия на Пазара на производителите в Кърджали. Това съобщиха от  ОДМВР - Кърджали . На 24 февруари срещу 25 февруари бил разбит катинар и изчезнала събраната сума от 48-годишен търговец. След подадения сигнал и организирани издирвателни действия полицаи установили групата, която се състои от 11-годишен и трима 13-годишни. Работата по случая продължава сектор Криминална полиция“ и инспектор от Детска педагогическа стая.", "date": "2019.02.28", "title": "Кърджали: 4 деца на 11 и 13 години са откраднали пари от Пазара на производителите в областния град"}
{"url": "http://www.focus-news.net/news/2019/02/28/2629104/nsi-obshtiyat-indeks-na-tsenite-na-proizvoditel-prez-yanuari-2019-g-se-ponizhava-s-04-spryamo-predhodniya-mesets.html", "text": "Общият индекс на цените на производител през януари 2019 г. се понижава с 0.4% спрямо предходния месец. Това сочи  статистика на Националния статистически институт (НСИ) . По-ниски цени са регистрирани в преработващата промишленост - с 0.9%, а увеличение се наблюдава при производството и разпределението на електрическа и топлоенергия и газ - с 0.9%, и в добивната промишленост - с 0.2%.  \r\nПо-съществено намаление на цените в преработващата промишленост е отчетено при производството на основни метали - с 5.2%, и при печатната дейност и възпроизвеждането на записани носители - с 0.2%, а покачване е регистрирано при производството на машини и оборудване с общо и специално предназначение - с 0.8%, и при производството на автомобили, ремаркета и полуремаркета - с 0.6%. \r\nОбщият индекс на цените на производител през януари 2019 г. нараства с 1.4% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - с 5.3%, и в преработващата промишленост - с 0.5%, а в добивната промишленост е отчетено намаление - с 3.6%. \r\nВ преработващата промишленост по-съществен ръст на цените се наблюдава при: производството на тютюневи изделия - с 5.8%, обработката на кожи и производството на изделия от обработени кожи без косъм - с 4.8%, и производството на дървен материал и изделия от него, без мебели - с 4.7%. Намаление на цените е регистрирано при производството на основни метали - с 5.2%. \r\nИндексът на цените на производител на вътрешния пазар през януари 2019 г. се покачва с 0.1% спрямо предходния месец. Повишение на цените се наблюдава при производството и разпределението на електрическа и топлоенергия и газ - с 0.9%, а понижение е регистрирано в добивната промишленост - с 3.3%, и в преработващата промишленост - с 0.1%. \r\nВ преработващата промишленост по-ниски цени спрямо предходния месец се наблюдават при производството на основни метали - с 2.3%. По-високи цени са отчетени при производството на автомобили, ремаркета и полуремаркета - с 2.7%, и при производството на машини и оборудване с общо и специално предназначение - с 1.2%. \r\nИндексът на цените на производител на вътрешния пазар през януари 2019 г. нараства с 2.1% в сравнение със същия месец на 2018 година. Увеличение на цените е регистрирано при производството и разпределението на електрическа и топлоенергия и газ - с 4.1%, и в преработващата промишленост - с 1.6%, а в добивната промишленост е отчетено намаление на цените - с 8.3%. \r\nПрез януари 2019 г. по-високи цени в преработващата промишленост спрямо януари  2018 г. са отчетени при: производството на тютюневи изделия - със 7.4%, ремонта и инсталирането на машини и оборудване - с 3.7%, и обработката на кожи и производството на обработени кожи без косъм - с 3.6%. Намаление на цените се наблюдава при производството на основни метали - със 7.0%. \r\nИндексът на цените на производител на международния пазар през януари 2019 г. се понижава с 1.3% в сравнение с предходния месец. \r\nВ преработващата промишленост цените намаляват с 1.6%. По-съществен спад е регистриран при производството на основни метали - с 5.8%, а покачване се наблюдава при производството, некласифицирано другаде - с 0.7%, и при производството на метални изделия, без машини и оборудване - с 0.6%. \r\nИндексът на цените на производител на международния пазар през януари 2019 г. нараства с 0.5% в сравнение със същия месец на 2018 година. \r\nВ преработващата промишленост цените намаляват с 0.6%. По-ниски цени се наблюдават при производството на основни метали - с 4.8%, и при производството на лекарствени вещества и продукти - с 0.2%. Покачване е отчетено при производството на дървен материал и изделия от него, без мебели - с 6.5%, и при обработката на кожи и производството на изделия от обработени кожи без косъм - с 5.3%.", "date": "2019.02.28", "title": "НСИ: Общият индекс на цените на производител през януари 2019 г. се понижава с 0.4% спрямо предходния месец"}
{"url": "http://www.focus-news.net/news/2019/02/28/2629100/tsvetan-tsvetanov-gerb-ima-reshenie-na-konstitutsionniya-sad-ot-2011-g-v-koeto-mnogo-yasno-e-opisano-che-ne-vseki-akt-na-tsik-tryabva-da-bade-obzhalvan.html", "text": "Цветан Цветанов, ГЕРБ: Има решение на Конституционния съд от 2011 г., в което много ясно е описано, че не всеки акт на ЦИК трябва да бъде обжалван. Това каза председателят на ПГ на ГЕРБ и зам.-председател на партията Цветан Цветанов на брифинг в Народното събрание, предаде репортер на  Агенция „Фокус“ . „Практиката досега е, че решението на Върховния административен съд е с конкретни указания за изпълнение на решението и се обявява, че това решение не е законосъобразно. Обаче се случва така, че ЦИК не се произнася, защото отново с две трети е блокирана тази възможност, не се изпълнява съдебното решение. Това означава, че ние всъщност нарушаваме законодателството\", посочи Цветанов. По думите му единствената институция, която може да каже дали едно решение е законосъобразно, това е Българският съд. „И точно затова, както е казано и в самата стенограма от представителите на Върховния административен съд, се получава един пинг-понг за връщане на едно решение обратно в ЦИК. ЦИК не може да вземе решение, защото с две трети отново е блокирано, не се изпълнява това решение с указанията на Върховния административен съд, а всички знаем, че в един изборен процес има хронограма и всеки ден е изключително важен, защото това би могло да ограничи възможността за регистрирането за участие в един изборен процес на даден кандидат – било то за местна власт, било за Народно събрание\", заяви Цветанов.  \r\n„Така че молбата ми е просто да прочетем всички тези дебати, които са водени в правната комисия. Там има изключително съдържателни коментари и аз съм убеден, че когато говорих за промяната от две трети, че когато има обжалване пред Върховния административен съд и когато той е дал своите указания, за да бъдат изпълнени тези указания, следващото решение се взима с мнозинство от целия състав на ЦИК. Това ще ни даде възможност да изпълним указанията и препоръките и решението, което е излязло от Върховния административен съд. Иначе изборният процес приключва и няма решения, които да са изпълнени от ЦИК. Затова е направено. И в това, което се казва, че не всички актове на ЦИК подлежат на обжалване, само нека да кажем на уважавания от нас президент, че има решение на Конституционния съд от 2011 г., в което много ясно е описано, че не всеки акт на ЦИК трябва да бъде обжалван\" каза още Цветан Цветанов. „И се дава пример отново в тази стенограма, но за голямо съжаление може би тази стенограма днес ще трябва да изпратим на президентството, за да може и президентът, и неговият екип да се запознаят с аргументите не на политиците, не на тези, които са защитавали политическите си цели в пленарна зала или в комисията, а на представителите на съда. Защото те са тези, които могат да ни запознаят и да дадат аргументите си за всичко, свързано със съдебната практика, и проблемите и дефицитите, които те са констатирали\", добави той. По думите му тази стенограма ще бъде изпратена на юридическия екип. „И тук искам кажа, че всичко свързано с изборното законодателство и начина, по който е наложено това вето, и твърденията, че няма съдебен контрол, което не отговаря на истината, ние просто ще отхвърлим това вето и след като бъде обнародван закона в Държавен вестник, ще пристъпим към промените с предложението, което ние сме внесли от ПГ на ГЕРБ за връщането на 7% от съответните гласували по район, за да може действително да има възможност на партийната пропорционална листа за участие в избори – местни, парламентарни, европейски, за да може със 7% избирателите, които гласуват за дадено пропорционална листа, да имат възможност да пренаредят съответната подредба на листата\", каза още Цветанов.", "date": "2019.02.28", "title": "Цветан Цветанов, ГЕРБ: Има решение на Конституционния съд от 2011 г., в което много ясно е описано, че не всеки акт на ЦИК трябва да бъде обжалван"}
{"url": "http://www.focus-news.net/news/2019/02/28/2629109/sport-manchestar-yunayted-pobedi-kristal-palas-s-31-v-mach-ot-28-iya-krag-na-angliyskata-premiar-liga.html", "text": "Футбол: Манчестър Юнайтед постигна  12-ти успех в 15 мача откакто Оле Гунар Солскяер е начело на отбора. \"Червените дяволи\" победиха Кристъл Палас с 3:1 в среща от междинния 28-ия кръг на Премиър лигата. След този успех Юнайтед остава 5-ти в класирането с 55 точки, на точка зад 4-ия Арсенал (56 т.), но с реални шансове за атака на местата, даващи право на участие в Шампионската лига.", "date": "2019.02.28", "title": "Спорт: Манчестър Юнайтед победи Кристъл Палъс с 3:1 в мач от 28-ия кръг на английската Премиър лига"}
{"url": "http://www.focus-news.net/news/2019/02/28/2629108/stara-zagora-obshtinskiyat-savet-v-kazanlak-reshi-da-bade-izdignat-voynishki-pametnik-v-selo-sheynovo.html", "text": "Да бъде издигнат мемориал в Шейново в памет на загиналите мъже и младежи от селото в Балканската, Първата и Втората световни войни, решиха общинските съветници в Казанлък на редовното си 50-о заседание, предаде кореспондент на  Радио „Фокус” . 86 са загиналите в трите войни мъже и младежи от село Шейново. За техния подвиг до момента напомня един списък, който се намира в местната черква, като част от имената са заличени поради похабяване във времето.  \r\nНаправено е нужното проучване във Военен архив – Велико Търново. През 2018 година жителите на Шейново издигат Инициативен комитет, който инициира подписка в подкрепа на идеята за паметника. Създадена е експертна група, която включва главния архитект Георги Стоев, художника Христо Генев, скулптора Петър Пешев, директорите на ИМ „Искра” Момчил Маринов и на НПМ „Шипка – Бузлуджа” Чавдар Ангелов, която подкрепя проекта.  \r\nПроектът за паметника в Шейново е дело на скулптора Велин Дечков. Той проектира архитектурно тяло, на което да бъдат разположени пет гранитни плочи с имената на загиналите войници от Шейново. В горната част на това тяло има бронзов лъв с височина 70 сантиметра, а в предната част изнесено тяло символизиращо вечния огън, дело на архитект Иво Ортакчийски. С метални букви ще бъде изписан текстът „Българийо, за тебе те умряха!”. Материалите, от които ще бъде изработен паметникът са трайни - камък и метал. Височината на паметника ще бъде 3 метра, а 2.70 метра ще е широк, с гранитен фундамент. Стойността на мемориала е 20 хил. лв., като сумата включва и разходи за облагородяване средата около паметника – тревни площи и осветление. До момента от шейновци и родолюбиви българи са събрани близо 3 хиляди лева. \r\nПаметникът ще бъде поставен в центъра на Шейново в пространство между читалището и кметството. След гласуването на проекта за паметник на сесия на Общинския съвет в Казанлък, ще бъде направено необходимото от Министерство на културата той да бъде признат за траен обект, а от Министерство на отбраната – за войнишки паметник. \r\nСлавяна ГАЙДАРОВА", "date": "2019.02.28", "title": "Стара Загора: Общинският съвет в Казанлък реши да бъде издигнат войнишки паметник в село Шейново"}
{"url": "http://www.focus-news.net/news/2019/02/28/2629093/brig-gen-yavor-mateev-nadyavam-se-kakto-krasi-uzunov-beshe-institutsiya-v-obshtestveniya-i-politicheski-zhivot-na-stranata-fokus-da-prodalzhava-da-varshi-tova-delo.html", "text": "Надявам се, както Краси Узунов беше институция в обществения и политически живот на страната, „Фокус“ да продължава да върши това дело. Това каза за  Агенция „Фокус“  бригаден генерал Явор Матеев, командир на 68-ма бригада „Специални сили“, по време на поклонението пред тленните останки на Красимир Узунов в Централния военен клуб. „Много ни е тежко на всички. Най съм съгласен с Пламен Павлов. Ние се разделяме условно с него. Надявам се, че сега неговата душа поема по своя път и с усмивка винаги ще бъде с нас“, коментира ген. Матеев. Той ни припомни тънкото чувство за хумор на Красимир Узунов и доброто му приятелството. По думите му от друга страна Красимир Узунов е притежавал единствено и неповторимо чувство да пленява всички със своя разказ и с това да вдъхновява за много и много дела в името на България. „Искрено се надявам „Фокус“ да продължи всичко, което се върши под негово ръководство. Така както Краси Узунов беше институция в обществения и политически живот на страната, така „Фокус“ да продължава да върши това дело“, заяви още Матеев. „Вечна му памет! Голям приятел!“, добави ген. Матеев.  \r\nДеница КИТАНВОА", "date": "2019.02.28", "title": "Бриг. ген. Явор Матеев: Надявам се, както Краси Узунов беше институция в обществения и политически живот на страната, „Фокус“ да продължава да върши това дело"}
{"url": "http://www.focus-news.net/news/2019/02/28/2629111/smolyan-obshtinata-organizira-turnir-po-tenis-za-kupata-na-kmeta.html", "text": "За втора поредна година община Смолян организира турнир по тенис за „Купата на Кмета”. Това съобщиха от пресцентъра на Община Смолян. Спортното събитие, посветено на Националния празник - 3 март, ще се проведе на 2 и 3 март в Спортната зала „Величко Чолаков”. Началото на срещите е на 2 март (събота) от 10.00 часа. \r\nЛюбителите на тениса над 14-годишна възраст може да се запишат за участие до 12.00 часа на 1 март (петък) на телефон: 0877881117. Входът е свободен. \r\nС програмата на срещите желаещите могат да се запознаят след 16.00 часа на 1 март във фоайето на Спортната зала. Миналата година в турнира участваха 32-ма състезатели, а Атанас Тунев спечели „Купата на Кмета”.", "date": "2019.02.28", "title": "Смолян: Общината организира турнир по тенис за „Купата на кмета”"}
{"url": "http://www.focus-news.net/news/2019/02/28/2629098/nezavisen-makedoniya-ochakvat-se-seriozni-kadrovi-promeni-vav-vlastta-sled-prezidentskite-izbori.html", "text": "Според неофициална информация от СДСМ партията планира сериозни кадрови промени след президентските избори –на  втората годишнина от идването на власт, пише македонският вестник  “Независен“ . \r\nПромените в управлението, както се оценява, ще дадат възможност за стабилизиране на правителството, особено след серия от разногласия между коалиционните партньори - СДСМ и ДСИ, чиито представители водят \"война\" в парламента и правителството, докато партийните лидери и секретари преговарят за съвместно явяване на президентските избори. Но точно когато изглеждаше, че споразумението за консенсусен кандидат е наближило, избухна скандала  за имунитета на бившия парламентарен председател  Трайко Веляновски, а вчера се появи информация, че поради препятствия от страна на ДСИ не е внесен законопроекта за прокуратурата, с който трябва да бъде решен статусът на Специализираната прокуратура. \r\nНо въпросът е дали и как коалицията ще успее да оцелее до изборите, т.е. до първата половина на май. Високопоставен представител на СДСМ казва, че шансовете за \"раздяла\" с ДСИ са големи във всеки случай. \r\nВчера, както и в понеделник, всички дейности бяха отменени в парламента, след като групата на депутатите от СДСМ реши да бойкотира председателя Талат Джафери, който прекъсна сесията за отнемане на имунитета на Веляновски. Обяснението е, че сесията е отложена поради невъзможността да се постигне междупартиен компромис. Според информациите обаче днешната сесия по парламентарни въпроси ще се проведе. \r\nМеждувременно депутатите от СДСМ и ДСИ продължават да прехвърлят топката за това кой е виновен за случая \"Веляновски\", докато в политическите кръгове зависи от дилемата дали неприемането на имунитет е резултат само на споразумение между ДСИ и ВМРО-ДПМНЕ или СДСМ е участвал в споразумението, но ситуацията е излязла от контрол, като е насрочила пленарната сесия, вместо \"сценария“ да се спре на сесията на комисията, която приключи с \"равенството\"? \r\nВъпреки че министър-председателят Зоран Заев каза, че няма дълбоко несъгласие между двете водещи партии в правителството и че ще се решат незначителни недоразумения, за да не се застрашат глобалните процеси, депутатът и вицепрезидентът на СДСМ Мухамед Зекири, от друга страна, подхвърли идеята за ново парламентарно мнозинство без ДСИ. Посещавайки телевизия 21, Зекири, в ожесточен спор с координатора на ДСИ Еюп Алими, отбеляза, че може да има правителство без ДСИ, на което му е било отговорено, че  правителство се съставя с 61 депутати. \r\nЗапитан дали след събитията във връзка с отнемането на парламентарния имунитет на депутата Веляновски, СДСМ ще остане в коалиция с ДСИ, Зекири каза, че очаква това да бъде обсъдено на заседание на партийното ръководство на СДСМ. \r\n„Бройките правят правителството. Разбира се, ако разполагаме с бройки за формиране на правителство и без ДСИ, това е вариант, защо не“ каза Зекири. \r\nПредвид новото разположение на силите в парламента , след преминаване на няколко депутати от лагера на ВМРО-ДПМНЕ в СДСМ и след сформирането на независима парламентарна група, теоретично е възможно да се направи ново мнозинство без ДСИ. То може да достигне до 70 гласа, в сравнение с сегашните 68. Информацията обаче е, че ще отиде на \"затопляне\" на отношенията между настоящите партньори не само защото предизборната кампания стеснява пространството за маневри, но и защото във всеки друг вариант би било почти невъзможно да се постигне мнозинство от две трети, каквото е необходимо за някои от ключовите закони за реформи. В допълнение, СДСМ и ДСИ, като партньори, решиха най-трудните въпроси, включително Споразумението от Преспа и решението да не се проведат предсрочни парламентарни избори е направено в името на реформите, които трябва да бъдат изпълнени преди срещата на върха на ЕС през юни, където Македония очаква началото на преговорите за пълноправно членство. По-точно, въпреки категоричната позиция на ДСИ срещу извънредни парламентарни избори заедно с президентските, СДСМ беше разделен по този въпрос, но в крайна сметка се реши, че на реформите  трябва да бъде даден приоритет. \r\nВъпреки ангажимента, който ДСИ се опитва да демонстрира по отношение на изпълнението на реформите, сега е потвърдено, че управляващата албанска партия всъщност е пречка, заради която през цялото време правителството не успява да намери решение на статута на Специализираната прокуратура. Този въпрос следва да се регулира от законодателни изменения, изискващи мнозинство от две трети. Без гласове от ВМРО-ДПМНЕ и особено на ДСИ е невъзможно да се осигури мнозинство от две трети за преодоляване на пропуските, които възникнаха след изтичането на първоначалния срок. В случаите, разглеждани от Специализираната прокуратура , макар и най-многобройни да са те срещу бивши служители от ВМРО-ДПМНЕ, има и заподозрени и обвинени служители на ДСИ, тъй като тези две партии бяха партньори в предишното правителство, коментира изданието \r\nМинистърът на правосъдието Рената Треневска-Десковска наскоро заяви, че е готова поправката според която Специализираната прокуратура ще бъде част от основната прокуратура, но ще запази своята автономия. Въпреки това, след последните събития между СДСМ и ДСИ, е сигурно, че статута на Специализираната прокуратура ще се реши след изборите. Министърът на външните работи Никола Димитров междувременно в едно неотдавнашно интервю за радио „Свободна Европа“ подчерта, че бъдещето на Специализираната прокуратура е много важно за решението на ЕС относно датата за начало на преговорите.  Юлиян Марков", "date": "2019.02.28", "title": "„Независен“ (Македония): Очакват се сериозни кадрови промени във властта след президентските избори"}
{"url": "http://www.focus-news.net/news/2019/02/28/2629114/bsp-shte-dade-preskonferentsiya-v-tsentralata-na-partiyata.html", "text": "От 14.30 часа в централата на партията (на ул. „Позитано” 20) ще се проведе пресконференция. Това съобщиха от пресцентъра на  НС на БСП .", "date": "2019.02.28", "title": "БСП ще даде пресконференция в централата на партията"}
{"url": "http://www.focus-news.net/news/2019/02/28/2629115/varna-tezhkotovaren-avtomobil-i-furgon-sa-goreli-v-grada.html", "text": "Тежкотоварен автомобил и фургон са горели във Варна на 27 февруари. Това съобщиха от  Областна дирекция на МВР – Варна . Сигнал за пожар в камион е получен около 13.30 часа. Превозното средство се е намирало на бил. „Владислав Варненчик“ във Варна по време на инцидента. При пожара няма пострадали хора, а причината за него е късо съединение. Унищожени са изолация и електрически кабели. При друг инцидент около 16.30 часа на същия ден в възникнал пожар във фургон, намиращ се на ул. „Цар Иван Срацимир“. Унищожен е фургонът, няма пострадали граждани. От полицията съобщават, че причина за пожара е в процес на изясняване.", "date": "2019.02.28", "title": "Варна: Тежкотоварен автомобил и фургон са горели в града"}
{"url": "http://www.focus-news.net/news/2019/02/28/2629116/parlamentat-prie-godishen-otchet-za-deynostta-na-komisiyata-za-zashtita-na-lichnite-danni-za-2018-g.html", "text": "Парламентът прие Годишен отчет за дейността на Комисията за защита на личните данни (КЗЛД) за 2018 г., предаде репортер на  Агенция „Фокус“ . \r\nАнализът на постъпилите в КЗЛД жалби показва, че Комисията е сезирана с над 784 жалби, подадени от физически лица с твърдения за нарушения на правата им при обработване на личните им данни. За сравнение пред миналата година жалбите са били не повече от 480 броя. Забелязва се повишаване на броя на постъпилите жалби след 25 май 2018 г., откогато се прилага Общият регламент относно защитата на личните данни, като след тази дата са постъпили 531 жалби. От всички получени жалби 49% са сметнати за основателни и съответно 51% - за неоснователни. Най-много жалби – 135 броя, са подадени срещу дружества от телекомуникационния сектор за предоставяне на лични данни за събиране на задължения, произтекли от сключени договори за електронни съобщения. 84 са жалбите с твърдение за  неправомерно обработване на лични данни чрез системи за видеонаблюдение. Срещу банки и кредитни институции са подадени 67 жалби, а срещу електронни медии – 35. Размерът на наложените имуществени санкции и глоби е 246 500 лв. \r\nСред основните цели и приоритети на КЗЛД за 2019 г. се посочват обезпечаването на дейностите на Комисията с необходимите човешки и технически ресурси в областта на защитата на личните данни, приемане на подзаконовата правна уредба в областта на защитата на личните данни, нов фокус на контролната дейност, популяризиране на дейността на Европейския комитет по защита на данните и др. \r\nЦветилена СИМЕОНОВА", "date": "2019.02.28", "title": "Парламентът прие Годишен отчет за дейността на Комисията за защита на личните данни за 2018 г."}
{"url": "http://www.focus-news.net/news/2019/02/28/2629103/hristo-smolenov-krasimir-uzunov-ostava-kato-prodalzhavashta-budna-misal-na-edin-naroden-buditel-ot-21-vek.html", "text": "Красимир Узунов остава като продължаваща будна мисъл на един народен будител от 21 век. Това каза за  Агенция „Фокус“  експертът по антитероризъм Христо Смоленов по време на поклонението пред тленните останки на Красимир Узунов в Централния военен клуб.  \r\n„Отиде си физически, но неговото творчество, посветено и изстрадано за България е актуално и ние имаме задължението да го продължим. Красимир Узунов беше един велик патриот на България. Красимир Узунов продължава да е необходим на България. Наред с идеята да му издигнем един скромен паметник пред Агенция „Фокус“. Там, където той на своето бюро замръкваше и осъмваше, пишеше тези 18 книги за България, там трябва да има не просто една плоча, а изразителен паметник, който да ни говори за неговото продължаващо присъствие“, каза Смоленов. Според него творчеството му, цялата организационна енергия, въплътена в изследвания на имена, на войници, забравени, трябва да бъдат съхранени. „Сериозно ви предлагам да обсъдим една идея за създаване на фондация или институт на името на Поручика – Красимир Узунов“, каза Смоленов. Според него този институт или фондация трябва да продължи тези изследвания. По думите му Красимир Узунов остава като пламъче в оня вечен огън, покрай който минаваме. „Остава като продължаваща будна мисъл на един народен будител от 21 век. Красимир Узунов остава с неговото чувство за хумор, с неговата мускетарска смелост да говори неща, за които другите просто се самоцензурират. Красимир Узунов е за нас едно предизвикателство да продължим по неговия път. Аз съм дълбоко убеден, че след като горчивината и тъгата от неговата съвсем ненавременна смърт, ще усетим неговото продължаващо присъствие“, обясни Смоленов. Той призова хората от Агенция „Фокус“ да запазят неформалния респект към своя лидер, своя колектив и чувството на отговорност към неговата кауза, която продължава да е наша.  \r\nДеница КИТАНОВА", "date": "2019.02.28", "title": "Христо Смоленов: Красимир Узунов остава като продължаваща будна мисъл на един народен будител от 21 век"}
{"url": "http://www.focus-news.net/news/2019/02/28/2629110/gen-kircho-kirov-krasimir-uzunov-beshe-istinski-balgarin-golyam-patriot-i-chovek-s-shiroko-sartse.html", "text": "Трудно е за Красимир Узунов да се говори в минало време. Един истински българин, голям патриот, един български офицер, човек, който имаше широко сърце. Това каза за  Агенция „Фокус“  ген. Кирчо Киров, началник на разузнавателната служба в периода 2002-2012 г. на поклонението на Красимир Узунов в Централния военен клуб. „Красимир Узунов беше прекрасен човек, истински добър приятел“, заяви той. „Незаменима загуба. Мир на праха му“, каза още ген. Киров. \r\nБиляна ИВАНОВА", "date": "2019.02.28", "title": "Ген. Кирчо Киров: Красимир Узунов беше истински българин, голям патриот и човек с широко сърце"}
{"url": "http://www.focus-news.net/news/2019/02/28/2629106/valeri-simeonov-nfsb-zagubata-na-krasimir-uzunov-e-tezhak-udar-varhu-savremenna-balgariya-otide-si-istinski-vazrozhdenets.html", "text": "Загубата на Красимир Узунов е тежък удар върху съвременна България. Това каза за  Агенция „Фокус“  лидерът на НФСБ и депутат от ПГ на „Обединени патриоти“ Валери Симеонов на поклонението на Красимир Узунов в Централния военен клуб. „Отиде си един истински възрожденец. Много тежка новина, трагедия не само за семейството му и за България“, заяви той. „За мен имаше трима будители - това бяха великият Николай Хайтов, който пръв подхвана в новото време линията на патриотизма и пробуждането на българина. След това си отиде и Божидар Димитров, и той без време. Красимир Узунов е третият възрожденец на съвременна България“, посочи Валери Симеонов. „Красимир Узунов много успешно събуждаше националното достойнство и самочувствие. Беше перфектно подготвен и ерудиран човек, с много задълбочени исторически познания“, изтъкна лидерът на НФСБ. „Винаги ме е впечатлявал неговият нестандартен подход върху историческите събития. Търсенето на основните мотиви за историческите събития, на основните фигури, които не винаги са били написани в учебниците“, коментира Валери Симеонов. „Направеното за Добруджа, Каймак-Чалан, полк. Борис Дрангов е нов подход към историята на България, към връщането на националното самочувствие. Надявам се да се опитаме да последваме примера му“, каза още той. \r\nБиляна ИВАНОВА", "date": "2019.02.28", "title": "Валери Симеонов, НФСБ: Загубата на Красимир Узунов е тежък удар върху съвременна България, отиде си истински възрожденец"}
{"url": "http://www.focus-news.net/news/2019/02/28/2629107/ombudsmanat-maya-manolova-v-litseto-na-krasimir-uzunov-balgariya-zagubi-chovek-institutsiya-chovek-agentsiya.html", "text": "В лицето на Красимир Узунов България загуби човек институция, човек агенция. Това каза за  Агенция „Фокус“  омбудсманът Мая Манолова по време на поклонението пред тленните останки на Красимир Узунов в Централния военен клуб.  \r\n„Беше ми приятел. Ще го запомня като един от най-добрите си приятели. Наистина имаше много приятели и често несъпоставими или много различни, но обичаше и говореше с уважение и с обич към всеки един от приятелите си. Ако за нещо ужасно съжалявам, то е, че в дните преди да си отиде, за пореден път не намерих време да се видим. Това е може би момент, в който всички да помислим колко и как отделяме време за приятелите си“, заяви Манолова. Тя заяви, че не знае човек, който да прекарва толкова време на работното си място. „Ужасно ще липсва на всички нас. За мен беше приятел“, допълни тя.  \r\nДеница КИТАНОВА", "date": "2019.02.28", "title": "Омбудсманът Мая Манолова: В лицето на Красимир Узунов България загуби човек институция, човек агенция"}
{"url": "http://www.focus-news.net/news/2019/02/28/2629122/glavniyat-prokuror-sotir-tsatsarov-provezhda-sreshta-s-predsedatelya-na-ns-tsveta-karayancheva.html", "text": "Главният прокурор Сотир Цацаров провежда среща с председателя на НС Цвета Караянчева, предаде репортер на  Агенция \"Фокус\" . \r\nЦветилена СИМЕОНОВА", "date": "2019.02.28", "title": "Главният прокурор Сотир Цацаров провежда среща с председателя на НС Цвета Караянчева"}
{"url": "http://www.focus-news.net/news/2019/02/28/2629119/dobrich-s-tarzhestvo-patyat-na-svobodata-tazi-vecher-zapochvat-proyavite-organizirani-ot-obshtinata-za-3-mart.html", "text": "С тържество „Пътят на свободата“ започват проявите, организирани от Община град Добрич за 3 март. Това съобщи зам.-кметът „Хуманитарни дейности“ д-р Емилия Баева, предаде кореспондентът на  Радио „Фокус” . От 18.00 часа тази вечер в Огледална зала „Нели Божкова“ е първата проява от празничния календар, посветен на 141 години от Освобождението на България от османско владичество. Тържествено слово по повод празника ще представи културологът Надежда Иванова. В паметната вечер „Пътят на свободата“ ще участват ученици от 11-ти клас на Езикова гимназия „Гео Милев“ и Хорът на учителките с диригент Маргарита Русева-Ганева.  \r\nВ самия ден, на 3-ти март, от 9.30 часа пред паметника на Васил Левски ще бъде отслужена панихида от добрички духовници в памет на героите на Освобождението на България. Празничен водосвет ще благослови добруджанци за здраве и благополучие. В 10.30 часа на Мемориалния комплекс „Хан Аспарух“ ще започне тържествен ритуал с отдаване на военни почести на всички знайни и незнайни герои, отдали живота си за нашето Освобождение. По-късно празничен концерт ще изнесе Професионален фолклорен ансамбъл „Добруджа“ от 12.00 часа на площад „Свобода“. За всички добричлии и гости на града са организирани от 9.00 до 17.00 часа Дни на отворените врати в Музея в Градски парк „Свети Георги“ и Военно гробище музей. Посетители ще посреща от 11.00 до 17.00 часа и Художествената галерия. През целия ден ще бъдат поднасяни цветя на паметниците на видни дейци за Освобождението на България. За първи път на националния празник на България Община Добрич организира празнично шествие, което ще тръгне в 10.00 часа от храм „Свети Георги“ и ще стигне до мястото на тържествения ритуал - Мемориалния комплекс „Хан Аспарух“.  \r\nШествието е наречено „Първите“, тъй като ще бъде предвождано от портретите на 11 видни възрожденци, поставили началото и участвали в борбите на народа ни за новобългарска просвета, църковна независимост и национално освобождение: Паисий Хилендарски, Софроний Врачански, д-р Петър Берон, Васил Априлов, Иларион Макариополски, Неофит Бозвели, Екзарх Антим І, Г. С. Раковски, В. Левски, Л. Каравелов, Хр. Ботев, както и на онези българи, които са свързали своето име с освободителните борби на Добрич и Добруджа и чиито снимки са налични към момента в архивните фондове - Ивън Кършовски, Анастасия Димитрова, Иван хаджи Вълков, Кръстю Мирски, Стефан Караджа и Стефан Баев. Идеята е шествието да стане традиционно, а към плеядата личности всяка година да бъдат добавяни нови имена. Тази година портретите ще носят ученици от  СУ „П. Р. Славейков“.  \r\nЖулиета НИКОЛОВА", "date": "2019.02.28", "title": "Добрич: С тържество „Пътят на свободата“ тази вечер започват проявите, организирани от Общината за 3 март"}
{"url": "http://www.focus-news.net/news/2019/02/28/2629117/672-otbora-se-vklyuchiha-v-parviya-etap-na-natsionalna-finansiada-pobeditelyat-shte-specheli-stipendiya-za-obrazovanie-v-razmer-na-3-000-lv.html", "text": "При засилен интерес протече първият етап на „Национална финансиада“ – образователна инициатива на Банка ДСК за повишаване на финансовата грамотност на младите хора в България. Това съобщиха от пресцентъра на  Банка ДСК . 672 отбора от цялата страна, състоящи се от гимназисти на възраст 16-19 години и техните родители, се включиха в надпреварата и попълниха тест от 20 въпроса на официалната страница на инициативата www.finansiada.bg. Сред най-активните градове по брой отбори са София, Пловдив, Варна, Бургас, Русе, Шумен, Велико Търново, като има участници и от по-малки населени места -Дебелец, Куклен, Лозница, както и от селата Големанци, Горни Дъбник, Брестовица, Дуранкулак. \r\nПрез следващата седмица ще се проведе решителната елиминационна фаза, която ще излъчи и първия победител в „Национална финансиада“ 2019. 12-те отбора с максимален брой верни отговори и с най-добро време от онлайн теста, които са спазили всички правила за участие, ще се класират за полуфиналите. Те ще се състезават един срещу друг в директни елиминации на живо, а най-добрите 3 отбора, достигнали до финалните кръгове, ще играят на принципа всеки срещу всеки за събиране на точков актив, определящ победителя – носител на първата стипендия за образование за учебната 2019/2020 година в размер на 3 000 лв.  \r\n„Интересът към тази инициатива доказва, че темата за финансовата грамотност вълнува младите хора и във все повече български семейства е на дневен ред стимулирането на стремежа към знания за финансите. Наша мисия е да инвестираме постоянно в развитието и образованието на хората и с „Национална финансиада“ целим да мотивираме и насърчаваме родителите да предават знания на децата си. Очакваме с интерес полуфиналните и финални кръгове на надпреварата, за да излъчим първия носител на стипендия от инициативата“, заявява г-жа Виолина Маринова, Председател на УС и Главен изпълнителен директор на Банка ДСК. \r\nПолуфиналите и финалите на „Национална финансиада“ ще се проведат на живо в „Сердика център“ в София на 9-и и 10-и март. \r\nПартньор на инициативата е Фондация \"Инициатива за финансова грамотност\".", "date": "2019.02.28", "title": "672 отбора се включиха в първия етап на „Национална финансиада“ Победителят ще спечели стипендия за образование в размер на 3 000 лв."}
{"url": "http://www.focus-news.net/news/2019/02/28/2629125/tsvetan-tsvetanov-gerb-kogato-ne-idvash-na-rabota-i-ne-uprazhnyavash-deynostta-za-koyato-si-izbran-nyama-kak-da-poluchish-izborna-pobeda.html", "text": "Когато не идваш на работа и не упражняваш дейността, за която си избран, няма как да получиш изборна победа. Това каза на брифинг в Народното събрание председателят на ПГ на ГЕРБ Цветан Цветанов, предаде репортер на  Агенция „Фокус“ . \r\n„Ние сме направили съответния законопроект, той беше внесен и не получи необходимата подкрепа, а БСП категорично гласуваха против мажоритарната система. Така че всичко е само политическа спекулация и всеки един смята, че по този начин може действително да си изгради добрата теза при загубата на съответните избори, които предстоят. Защото сами разбирате, че когато не идваш на работа, когато не упражняваш дейността, за която си избран, няма как да получиш обществена подкрепа и няма как да очакваш, че ще получиш и съответната изборна победа“, заяви Цветанов.  \r\nТой посочи, че в момента има различни мнения между политическите семейства и в Европейския парламент. „Но от европейските социалисти аз досега не съм видял някой да е излязъл от заседанията или да казва, че напуска Европейския парламент, а тук можем да дадем за пример и лидера на ПЕС Сергей Станишев, който изцяло защитава демократичния способ и това е най-правилното, когато си избран за народен представител. Един път си в малцинство, друг път си в мнозинство, един път си управляващ, друг път си опозиция. Но това е политиката и точно това е най-демократичния подход за избор на народни представители и ние представляваме съответните избиратели, които са гласували за нас и сме преминали 4-процентната бариера за участие в 44-ия парламент. Така че на колегите от БСП искам да кажа, че политика на инат не е нормално, не бива да се прави“, каза още Цветанов. \r\n„И понеже чух някакви спекулации за мои изказвания, които съм направил. Егоистично погледнато, искам да го повторя много ясно - егоистично погледнато, за нас този комфорт на работа е много по-продуктивен и доверието в парламента ще се вдига много повече. Това, което сме обсъдили с колегите, е да дадем ход на всички законодателни предложения, които са постъпили от всички народни представители. Защото в момента имаме действително едно разумно дискутиране по всички законодателни предложения, които са направени. В това число ще вземем предвид и законодателните предложения, които са постъпили в минал период от време от колегите от БСП, за да не го използват и това като някакъв мотив, че всъщност ние гледаме техните законопроекти, които са внесли в българския парламент. От тази гледна точка смятам, че бяхме много ясни и ние ще продължим да работим само и единствено водени от обществения интерес и да приемаме законодателство, което е само и единствено за прозрачността, демократичните процеси, които трябва да бъдат утвърждавани, и да имаме правов ред, който да съответства на европейското законодателство“, заяви Цветанов. \r\nЦветилена СИМЕОНОВА", "date": "2019.02.28", "title": "Цветан Цветанов, ГЕРБ: Когато не идваш на работа и не упражняваш дейността, за която си избран, няма как да получиш изборна победа"}
{"url": "http://www.focus-news.net/news/2019/02/28/2629123/zhelyo-boychev-bsp-krasi-si-otide-bez-vreme.html", "text": "Краси си отиде без време. Това каза за  Радио \"Фокус\"  Жельо Бойчев, депутат от БСП по време на поклонението пред тленните останки на Красимир Узунов в Централния военен клуб. „Толкова много неща искаше да свърши за България още, но не му стигна времето. Обещахме си с негови приятели да продължим тази му мечта за една по-обединена, по-добра и достойна България. Липсва ми. Хора като Красимир Узунов са ни необходими в днешно време, за да помниш, те показват посоката, да не се отклоняваш в тези сложни времена. Трябва да има такива стожери, които да те държат във вярната посока, стъпил върху българската традиции и история“, добави Бойчев. \r\nЙоланда ПЕЛОВА", "date": "2019.02.28", "title": "Жельо Бойчев, БСП: Краси си отиде без време"}
{"url": "http://www.focus-news.net/news/2019/02/28/2629124/dora-yankova-bsp-krasimir-uzunov-shte-mi-lipsva-v-bitkata-za-balgarskoto-v-rodopite.html", "text": "Красимир Узунов ще ми липсва в битката за българското в Родопите. Това каза за  Агенция „Фокус“  депутатът от ПГ на БСП Дора Янкова на поклонението на Красимир Узунов в Централния военен клуб. „Той беше силен мъж, патриот. Обичаше Родопите и България. Ще ми липсва в битката за българското в Родопите“, каза още Янкова. \r\nБиляна ИВАНОВА", "date": "2019.02.28", "title": "Дора Янкова, БСП: Красимир Узунов ще ми липсва в битката за българското в Родопите"}
{"url": "http://www.focus-news.net/news/2019/02/28/2629128/tsvetan-tsvetanov-gerb-nyama-narushavane-na-izborite-prava.html", "text": "Няма нарушаване на изборите права. Това каза на брифинг в Народното събрание председателят на ПГ на ГЕРБ Цветан Цветанов, предаде репортер на  Агенция „Фокус“ . „Виждаме, че с изборните правила стана голям дебат. И не искаме да се правят манипулации, че някой иска да ограничи изборни права. Затова искаме изрично да повторим – нарушаване на изборни права няма“, заяви Цветанов и посочи, че всеки има своето конституционно право да гласува.  \r\n„И тук нека да припомним, че всяка една държава взима своето решение дали да има преференция в пропорционалната листа. Само да кажа, че от държавите от ЕС има 10, които имат затворени пропорционални листи и нямат никаква преференция, която да се прилага. Има 5 държави, които имат преференция. От тази гледна точка, когато говорим за мажоритарни избори или за мажоритарен елемент, трябва да знаем, че можем да имаме смесена система, пропорционална и мажоритарна. Имали сме такъв опит със законодателството, което е прието от БСП през април 2009 г. Тогава беше въведена пропорционална система, както и възможност всеки един многомандатен избирателен район да има по един мажоритарен избран депутат. Видяхме, че това законодателство самите БСП настояваха да бъде коригирано и да се върнем отново само към пропорционалната система. Когато от БСП говорят за мажоритарен елемент или за мажоритарна система, трябва да помним, че много ясно видяхме тяхната политическа воля в пленарна зала, когато не се съобразиха с 2,5 милиона български граждани, които казаха, че искат да има само и единствено мажоритарна система“, заяви Цветанов. \r\nЦветилена СИМЕОНОВА", "date": "2019.02.28", "title": "Цветан Цветанов, ГЕРБ: Няма нарушаване на изборите права"}
{"url": "http://www.focus-news.net/news/2019/02/28/2629120/the-hindu-indiya-usileni-sa-merkite-za-sigurnost-v-nyu-delhi-i-mumbay.html", "text": "Усилени мерки за сигурност бяха въведени в сряда вечерта в метрото в Ню Делхи и Мумбай. Както съобщава в четвъртък индийският вестник  The Hindu , пристанището на Мумбай, летището и железопътната гара също са силно охранявани. \r\n\"По препоръка на силите за сигурност в метрото в Ню Делхи, нивото на заплаха бе обявено за червено\", съобщи за изданието администрацията на метрото в индийската столица. \"В съответствие с това, всички станции трябва да бъдат внимателно проверени, за подозрителни обекти. \" \r\nСпоред вестника мерките за сигурност са засилени и в Мумбай. \"Това е метрополис, смятан за финансовата столица на Индия и е една от основните цели на терористите\", подчертава вестникът. Звената на специалните сили за реагиране участват в патрулирането и охраната на важни обекти. \r\nЗасилените мерки за сигурност са свързани с напрежението в отношенията между Индия и Пакистан. Причината за това е терористичното нападение на 14 февруари на колона от индийски военни в щата Джаму и Кашмир. В нападението бяха убити 45 души. Отговорността за атаката пое групировката \"Джаиш-и-Мухамад\" (\"Армия на Мохамед\"). \r\nВъв вторник индийски самолети бомбардираха тренировъчния лагер на групировката  в контролираната от Пакистан част на Кашмир. Според индийски данни в лагера е имало 325 бойци и около 70 военни инструктори. Около 300 от тях са били убити при бомбандировките. В сряда пакистанските военновъздушни сили реагираха с въздушен удар срещу военни цели в Джаму и Кашмир. Ню Делхи и Исламабад също потвърдиха, че има свалени военни самолети и от двете страни.  Юлиян Марков", "date": "2019.02.28", "title": "The Hindu (Индия): Усилени са мерките за сигурност в Ню Делхи и Мумбай"}
{"url": "http://www.focus-news.net/news/2019/02/28/2629127/yordan-yordanov-kmet-na-dobrich-s-dumi-ne-se-opisva-tova-koeto-zagubi-balgariya-s-krasimir-uzunov.html", "text": "С думи не се описва това, което България и приятелите му загубиха. Това каза за  Агенция „Фокус“  кметът на Добрич Йордан Йорданов на поклонението на Красимир Узунов в Централния военен клуб. „За такъв човек не можем да си подберем думите. Каквото и да кажем, ще бъде твърде малко“, посочи той. „Надявам се всичко това, което Красимир Узунов е извървял като път да бъде голям учебник за всички нас и за това как да се отнасяме към родината си, към отечеството“, заяви Йордан Йорданов. \r\nБиляна ИВАНОВА", "date": "2019.02.28", "title": "Йордан Йорданов, кмет на Добрич: С думи не се описва това, което загуби България с Красимир Узунов"}
{"url": "http://www.focus-news.net/news/2019/02/28/2629131/dobrich-s-tarzhestvo-patyat-na-svobodata-zapochvat-proyavite-organizirani-ot-obshtinata-za-3-ti-mart.html", "text": "С тържество „Пътят на свободата“ започват проявите, организирани от Община град Добрич за 3-ти март. Това съобщи зам.-кметът „Хуманитарни дейности“ д-р Емилия Баева, предаде кореспондентът на  Радио „Фокус” – Варна . Ot 18.00 часа в Огледална зала „Нели Божкова“ е първата проява от празничния календар, посветен на 141 години от Освобождението на България от османско владичество. Тържествено слово по повод празника ще представи културологът Надежда Иванова. В паметната вечер „Пътят на свободата“ ще участват ученици от 11-ти клас на Езикова гимназия „Гео Милев“ и Хорът на учителките с диригент Маргарита Русева-Ганева. В самия ден, на 3-ти март, от 9.30 часа пред паметника на Васил Левски ще бъде отслужена панихида от добрички духовници в памет на героите на Освобождението на България. Празничен водосвет ще благослови добруджанци за здраве и благополучие. В 10.30 часа на Мемориалния комплекс „Хан Аспарух“ ще започне тържествен ритуал с отдаване на военни почести на всички знайни и незнайни герои, отдали живота си за нашето Освобождение. По-късно празничен концерт ще изнесе Професионален фолклорен ансамбъл „Добруджа“ от 12.00 часа на площад „Свобода“. За всички добричлии и гости на града са организирани от 9.00 до 17.00 часа Дни на отворените врати в Музея в Градски парк „Свети Георги“ и Военно гробище музей. Посетители ще посреща от 11.00 до 17.00 часа и Художествената галерия. През целия ден ще бъдат поднасяни цветя на паметниците на видни дейци за Освобождението на България. За първи път на националния празник на България Община Добрич организира празнично шествие, което ще тръгне в 10.00 часа от храм „Свети Георги“ и ще стигне до мястото на тържествения ритуал – Мемориалния комплекс „Хан Аспарух“. Шествието е наречено „Първите“, тъй като ще бъде предвождано от портретите на 11 видни възрожденци, поставили началото и участвали в борбите на народа ни за новобългарска просвета, църковна независимост и национално освобождение: Паисий Хилендарски, Софроний Врачански, д-р Петър Берон, Васил Априлов, Иларион Макариополски, Неофит Бозвели, Екзарх Антим І, Г. С. Раковски, В. Левски, Л. Каравелов, Хр. Ботев, както и на онези българи, които са свързали своето име с освободителните борби на Добрич и Добруджа и чиито снимки са налични към момента в архивните фондове – Ивън Кършовски, Анастасия Димитрова, Иван хаджи Вълков, Кръстю Мирски, Стефан Караджа и Стефан Баев. Идеята е шествието да стане традиционно, а към плеядата личности всяка година да бъдат добавяни нови имена. Тази година портретите ще носят ученици от  СУ „П. Р. Славейков“. \r\nЖулиета НИКОЛОВА", "date": "2019.02.28", "title": "Добрич: С тържество „Пътят на свободата“ започват проявите, организирани от Общината за 3-ти март"}
{"url": "http://www.focus-news.net/news/2019/02/28/2629132/dobrich-nagradiha-pobeditelite-v-iii-to-izdanie-na-oblastniya-konkurs-retsital-za-da-ya-ima-balgariya.html", "text": "В Общината бяха наградени победителите в III-то издание на областния конкурс-рецитал „За да я има България“, предаде кореспондентът на  Радио „Фокус” – Варна . В първата възрастова група, която включва деца от детските градини, награди получават Даная Георгиева, Моника Димитрова и Александър Драгнев, съответно за първо, второ и трето място. Във втора възрастова група (от I-ви до IV-ти клас) – Николай Иванов, Александра Чанева и Стефания Раденкова, в трета възрастова група – Максим Панайотов, Давид Велков и Йордан Анков, в четвърта възрастова група – Ясен Георгиев, Мария-Радена Божкова и Надежда Георгиева. Специалната награда на кмета на Добрич Йордан Йорданов получи дванадесетокласникът Ростислав Костов от ЕГ „Гео Милев“ за изпълнението на стихотворението на Никола Вапцаров „Песен за човека“. 454 деца и младежи от Добричка област рецитираха пламенно и въздействащо в рамките на конкурса-рецитал, който се проведе на 23 февруари на три сцени в Добрич. За поредна година младите добруджанци показаха, че обичат българските произведения, посветени на Родината и нейните герои. \r\nЖулиета НИКОЛОВА", "date": "2019.02.28", "title": "Добрич: Наградиха победителите в III-то издание на областния конкурс-рецитал „За да я има България“"}
{"url": "http://www.focus-news.net/news/2019/02/28/2629130/", "text": "Налице е възможност за Македония и Гърция да си сътрудничат във военно отношение след три десетилетия напрегнати отношения заради  спора за името и дали това сътрудничество може да бъде повишено до нивото на  стратегическото  партньорство, което Македония има с армиите на САЩ и Турция, пише първият македонски ежедневник  “Нова Македония“ . \r\nТази дилема стана актуална след неотдавнашното интервю на гръцкия министър на отбраната Евангелос Апостолакис, който каза пред Kathimerini, че стремежът на неговата страна е да се превърне в основен стратегически партньор в отбраната със Северна Македония и всичко това да бъде в посока на поддържане мир и укрепване на сътрудничеството на Балканите. \r\n„Всъщност нашият потенциален принос към трансформацията на въоръжените сили на Северна Македония ще отклони други регионални кандидати, които биха могли да се опитат да извлекат полза и да окажат влияние върху съседката си. Нашият стремеж е страната ни да се превърне в основен стратегически партньор на Северна Македония в отстояването на мира и укрепването на сътрудничеството на Балканите - казва Апостолакис . \r\nМеждувременно предишният министър на отбраната на Гърция Панос Каменос наскоро изрази неприятелско отношение към Македония в интервю за местната телевизия ТРТ от областта Тесалия. \r\n„Не се чувстваме застрашени. Нито Албания може да застраши Гърция, нито Скопие. Скопие е на 20 минути работа. Ако една единица бронирани превозни средства реши да премине, тя ще стигне до края на Скопие, ще стигне до Сърбия. Отбраната изобщо не ни засяга“ - каза Каменос. \r\nОт македонското Министерство на отбраната  засега няма  информация по въпроси, свързани с това как Македония разглежда настоящите изявления за стратегическо партньорство за отбрана с Гърция и дали това сътрудничество в много отношения ще прилича на стратегическо партньорство в областта на сигурността, което имаме със САЩ и Турция. \r\nОт друга страна, в споразумението на Преспа взаимното сътрудничество между двете страни обхваща цяла глава, т.е. цялата втора част от споразумението е посветена на него, като се споменава и военното сътрудничество. \r\nВ частта, свързана със сътрудничеството в областта на отбраната между двете страни, се подчертава, че договарящите страни ще засилят същото чрез чести посещения и контакти между политическите и военните ръководители на въоръжените сили. \r\nЧлен 17 гласи, че военното сътрудничество ще се осъществява чрез трансфер на знания и помощ в изграждането на капацитет, сътрудничество в областта на военното производство, информиране за сигурността и провеждане на съвместни военни учения. \r\nУниверситетският професор Атанас Козарев от Скопие, в своя преглед на събитията, приветства възможността за военно сътрудничество между Македония и Гърция и възможността то да се издигне до нивото на стратегическо партньорство, което имаме от години със САЩ и Турция. \r\n„Ако се гледа от геостратегическата призма за сигурност, двете страни споделят същите ценности и предизвикателства по отношение на сигурността, имайки предвид опасностите от тероризма, гражданските войни в Близкия изток и Украйна и т.н. в натовските армии на Атина и Скопие не могат да не си сътрудничат и да не бъдат приветствани“, казва професорът. \r\nТой посочва, че тъй като досега практически нямаме военно сътрудничество в областта на отбраната, много е трудно да се анализира предварително кой сектор на сигурността ще извлече най-голяма полза от тази инициатива. \r\nПрофесорът отбелязва, че докато Гърция е балканска страна с лоша икономика, тя все още е една от страните от НАТО, която инвестира сериозно в армията и полицията и е на върха в списъка на страните потребители за тази цел. \r\nКозарев припомни, че подобна възможност за ново стратегическо партньорство в отбраната бе обявена през февруари веднага след срещата в Скопие между двамата президенти на Македония и България - Георги Иванов и Румен Радев. \r\n„Това стратегическо партньорство беше издигнато до още по-високо ниво от сегашното изявление на гръцкия министър на отбраната Апостолакис, като се има предвид, че  българският президент има и висок военен чин\" - обобщава Козарев.  Юлиян Марков", "date": "2019.02.28", "title": "„Нова Македония“ (Македония): Създава се възможност за стратегическо сътрудничество с Гърция"}
{"url": "http://www.focus-news.net/news/2019/02/28/2629112/vitseadmiral-plamen-manushev-slushayki-shumi-maritsa-na-gayda-ako-mozheh-shtyah-da-kazha-shapki-dolu-za-poruchika.html", "text": "Слушайки „Шуми Марица“ на гайда, ако можех, щях да кажа „шапки долу за Поручика“. Това каза за  Агенция „Фокус“  по време на поклонението пред тленните останки на Красимир Узунов в Централния военен клуб вицеадмирал Пламен Манушев, народен представител от ПГ на ГЕРБ и приятел на Красимир Узунов.  \r\n„Много ми е трудно да говоря. Три дни не мога да дойда на себе си. Осиротяхме мога да кажа. Загубата ни е огромна, непоправима. Загубихме приятелите му, близките му. Загуби България. Загубиха и мъртвите ни войници, които той върна към спомените, които върна към живите. Често употребяваше думите, че живите затварят очите на мъртвите, но мъртвите отварят очите на живите. Краси, нахрани душите на загиналите и съм сигурен, че вече душата му е при българските войни на Каймак-Чалан. Бог да го прости, милия“, заяви още Манушев. По думите му Красимир Узунов е изключителен родолюбец, българин, приятел, войн човек. Думите са малко да изразят огромната ми благодарност към него. Имах огромната чест да споделя последните няколко години от живота си в неговата кауза, да обикаляме България, да се качим на Каймак-Чалан. За мен беше огромна чест“, заяви още Манушев.  \r\nДеница КИТАНОВА", "date": "2019.02.28", "title": "Вицеадмирал Пламен Манушев: Слушайки „Шуми Марица“ на гайда, ако можех, щях да кажа „шапки долу за Поручика“"}
{"url": "http://www.focus-news.net/news/2019/02/28/2629126/volen-siderov-ataka-tova-che-othvarlihme-vetoto-na-prezidenta-v-nikakav-sluchay-ne-e-proyava-na-konfrontatsiya-prosto-motivite-mu-ne-sa-doizpipani.html", "text": "Това, че отхвърлихме ветото на президента, в никакъв случай не е проява на конфронтация – просто мотивите му не са доизпипани. Това каза на брифинг в Народното събрание лидерът на ПП „Атака“ и председател на ПГ на „Обединени патриоти“ Волен Сидеров, предаде репортер на  Агенция „Фокус“ . „Това, че отхвърляме ветото на президента, в никакъв случай не е проява на конфронтация. Аз съм сигурен, че г-н Радев е имал благородни намерения, пишейки това вето, просто екипът, неговия екип юридически, вероятно го е подвел, защото, както чухте ясно, там мотивите не са доизпипани. А тъй като няма как да се поправя вето, ние ще го поправим, като го направим по парламентарен начин”, заяви Сидеров. По думите му така че в това няма нищо драматично. „Нека да не се тълкува като противопоставяне с президентската институция. Напротив, по-скоро е една синхронизация, така го виждам“, заяви той.", "date": "2019.02.28", "title": "Волен Сидеров, „Атака“: Това, че отхвърлихме ветото на президента, в никакъв случай не е проява на конфронтация – просто мотивите му не са доизпипани"}
{"url": "http://www.focus-news.net/news/2019/02/28/2629136/vidin-chitalishteto-v-selo-antimovo-otpravi-blagodarstveno-pismo-kam-kmeta-na-obshtinata-severin-georgiev.html", "text": "Отчетно-изборно събрание на Народно читалище „Развитие – 1926“ се проведе в село Антимово, съобщиха за  Радио „Фокус“ – Видин   от читалищното настоятелство. Сред гостите на събитието бяха заместник-кметът по хуманитарни дейности и социална политика на Община Видин Венци Пасков, областният управител Албена Георгиева, общинският съветник Десислава Димитрова, кметът на селото Северин Георгиев. Секретарят на читалището Цеца Христова изнесе доклад за дейността на културния институт през периода 2016–2018 г., като бе представен и финансов отчет. Към читалището има два фолклорни танцови състава и кулинарна група „Забравените ястия на баба“, които активно се включват в инициативи и събития, организирани от Община Видин. Друга основна дейност е библиотечната. През 2018 г. библиотеката спечели проект по програма на Министерството на културата и обогати своя фонд с над 200 книги. Проведе се избор на членове на управителните органи на читалището, като в новото настоятелство са 5 души. За председател всички единодушно избраха отново Пламен Димитров. От името на кмета на Община Видин Огнян Ценков и от свое име Венци Пасков поздрави новото настоятелство и пожела: Продължавайте да работите със същия успех и вдъхновение за развитие на читалището. Цеца Христова връчи благодарствено писмо за Огнян Ценков във връзка с подкрепата, която оказва на местното читалище за съхраняване на българския дух, традиции и културни дейности. „Искрено се надяваме, че и в бъдеще ще можем да разчитаме на Вашето доверие и партньорство“ – пише в него.", "date": "2019.02.28", "title": "Видин: Читалището в село Антимово отправи благодарствено писмо към кмета на общината Северин Георгиев"}
{"url": "http://www.focus-news.net/news/2019/02/28/2629113/tatyana-doncheva-dvizhenie-21-krasi-beshe-chovek-s-bezkrayna-energiya-koyato-se-zahranvashe-ot-rodolyubieto-mu-i-ot-zhelanieto-da-sabudi-u-balgarina-iskra-ot-drugi-istoricheski-vremena.html", "text": "Краси беше човек с безкрайна енергия, която се захранваше от родолюбието му и от желанието да събуди у българина искра от други исторически времена. Това каза за  Агенция „Фокус“  по време на поклонението пред тленните останки на Красимир Узунов в Централния военен клуб лидерът на „Движение 21“ Татяна Дончева. „Съболезнования на хората, работещи в Агенция „Фокус“. Знам, че това е много тежка загуба. Краси беше човек с безкрайна енергия, която се захранваше от родолюбието му и от желанието да събуди у българина някаква искра, която си спомня от други исторически времена. Смятам, че това беше много ценно. Това правеше Агенция „Фокус“ особена, защото патриотичната нишка и отношението към Македония някак си пронизваше всичко. Желая ви да запазите докрая на дните си това, особено родолюбиво чувство и чувство за дълг към народната памет, към историята на България и към това, което е нужно, за да се поддържа българският род жив“, допълни Татяна Дончева.  \r\nДеница КИТАНОВА", "date": "2019.02.28", "title": "Татяна Дончева, „Движение 21“: Краси беше човек с безкрайна енергия, която се захранваше от родолюбието му и от желанието да събуди у българина искра от други исторически времена"}
{"url": "http://www.focus-news.net/news/2019/02/28/2629135/burgas-obshtinata-izgrazhda-dva-novi-parkinga-s-obshto-80-mesta-v-kompleks-meden-rudnik.html", "text": "Община Бургас изгражда два нови паркинга с общо 80 места в комплекс \"Меден рудник\". Това съобщиха от пресцентъра на  Общината .  \r\nЕдиният от тях е обособен в прилежащ терен на улица \"Константин Петканов\". Той ще разполага с 30 места за автомобили и ще спомогне за облекчаване на трафика в района. С благоустрояването на терена се създават и по-добри условия за придвижване на пешеходците. \r\nВторият паркинг ще разполага с места за 50 автомобила. Съоръжението се изгражда в пространството между 29, 30 и 31 блок. До този момент мястото не е било благоустроявано. В момента теренът се изравнява и предстои да се положи настилка. В проекта е предвидено около паркинга да се изгради тротоар и зелени площи. \r\nПри новите паркоместа вече има изградено улично осветление, а подстъпите към тях са проектирани да са максимално удобни за водачите.", "date": "2019.02.28", "title": "Бургас: Общината изгражда два нови паркинга с общо 80 места в комплекс \"Меден рудник\""}
{"url": "http://www.focus-news.net/news/2019/02/28/2629138/plovdiv-detski-gradini-ot-zhk-trakiya-shte-podredyat-izlozhba-s-martenichki-v-rayonnoto-kmetstvo.html", "text": "Детски градини от ж.к. „Тракия“ ще подредят изложба с мартенички в районното кметство. Това съобщиха за  Радио „Фокус“-Пловдив  от Общината. Тя ще бъде открита в 10.30 часа на 1-ви март 2019 година. Районният кмет Костадин Димитров съобщи още, че в същия ден служителите, които обслужват граждани в администрацията, ще бъдат облечени с носии и фланелки с традиционни български мотиви. „Това е символичен жест, с който искаме да покажем подкрепата си за съхраняването на българските традиции за поколенията“, заяви кметът на „Тракия“ Костадин Димитров.", "date": "2019.02.28", "title": "Пловдив: Детски градини от ж.к. „Тракия“ ще подредят изложба с мартенички в районното кметство"}
{"url": "http://www.focus-news.net/news/2019/02/28/2629140/sliven-spetsialna-prozhektsiya-na-dokumentalniya-film-pametnikat-shte-se-sastoi-v-grada-na-3-ti-mart.html", "text": "Специална прожекция на документалния филм „Паметникът“, посветен на един от символите на град Сливен – паметника на Хаджи Димитър, ще се състои в сутерена на „Узунова къща“ на 3-ти март, съобщиха от  градската художествена галерия . Филмът, създаден от Петър Сяров, идея и сценарий и Костас Анастасиу оператор, ще бъде представен от самите автори. Тази специална прожекция Художествена галерия „Димитър Добрович“ – Сливен организира по повод предстоящия 3-ти март. През следващата седмица от вторник до събота на всеки кръгъл час филмът ще бъде прожектиран в „Узунова къща“. \r\nНачалото на събитието е в 17:00 часа.", "date": "2019.02.28", "title": "Сливен: Специална прожекция на документалния филм „Паметникът“ ще се състои в града на 3-ти март"}
{"url": "http://www.focus-news.net/news/2019/02/28/2629137/tsvetan-tsvetanov-gerb-zapazvame-pozitsiyata-si-pragat-za-preferentsiite-da-bade-7.html", "text": "Запазваме позицията си прагът за преференциите да бъде 7%. Това каза на брифинг в Народното събрание председателят на ПГ на ГЕРБ Цветан Цветанов, предаде репортер на  Агенция „Фокус“ . \r\nНа въпрос дали е възможно за преференциите да се търси някакъв друг вариант като праг, Цветанов отговори, че всеки е в правото си между първо и второ четене да даде предложения, които да бъдат обсъждани. „Ние от ПП ГЕРБ имаме ясната позиция и тя е заявена с внесения законопроект“, посочи Цветанов. „Ние сме заявили нашата подкрепа за връщането на досега положения праг от 7% и към настоящия момент нямаме политическо решение за промяна на тази си позиция“, заяви той. \r\nЦветанов посочи, че има различни мнения за машинното гласуване. „Засега не сме обсъждали за промяна на това, което е прието до момента. А що се касае до конституционни решения, мисля, че е правилно да се информираме и от конституционното решение, в което докладчик е била уважаваната от нас проф. Друмева“, заяви Цветанов. \"Но сега със становището на проф. Друмева, вече когато изразява волята на един неформален политически лидер, какъвто е за БСП президентът Румен Радев, смятам, че вече политиката взима превес, а не професионалните качества и професионалната оценка и решение, което е взето от Конституционния съд тогава, когато уважаваната от нас проф. Друмева е била конституционен съдия. Вече тя е в общи линии е юридически представител и юридически говорител на неформалния лидер на БСП и президент на БСП Румен Радев\", коментира той.", "date": "2019.02.28", "title": "Цветан Цветанов, ГЕРБ: Запазваме позицията си прагът за преференциите да бъде 7%"}
{"url": "http://www.focus-news.net/news/2019/02/28/2629141/prezidentat-rumen-radev-ne-mozhem-da-dopusnem-drug-da-reshava-badeshteto-na-balgarskite-energiyni-proekti.html", "text": "„Тук съм, за да не допусна друг да решава бъдещето на българските енергийни проекти. При подготовката на срещата установих, че определени текстове на предварително изготвената декларация застрашават реализацията на важни инфраструктурни проекти от наш национален интерес и направих необходимото проблемните текстове да бъдат извадени от декларацията“. Това заяви днес президентът Румен Радев в отговор на журналистически въпрос за позицията, която ще отстоява на срещата на високо равнище във формат Б9, която се провежда в словашкия град Кошице, съобщиха от  прессекретариата на държавния глава \r\nВ рамките на международния форум България, Естония, Латвия, Литва, Румъния, Словакия, Унгария, Чехия и Полша ще обсъдят въпроси на сигурността в рамките на колективния подход на НАТО. \r\nДържавният глава подчерта, че очаква българското правителството да „материализира визитата на руския премиер Дмитрий Медведев в България, а не да ставаме заложник на чужди интереси“. По думите на Румен Радев НАТО  има достатъчно механизми за изработване на единна политика, докато регионалният формат изостря риториката, което не кореспондира с политиката на сдържане и диалог, възприета от Алианса. Президентът добави, че за съжаление неформалната инициатива Б9 се е отдалечила от замисъла си и дори създава рискове за интересите на деветте държави членки, отивайки отвъд приети от всички 29 съюзници подходи.", "date": "2019.02.28", "title": "Президентът Румен Радев: Не можем да допуснем друг да решава бъдещето на българските енергийни проекти"}
{"url": "http://www.focus-news.net/news/2019/02/28/2629118/tsvetan-tsvetanov-gerb-krasimir-uzunov-beshe-patriot-rodolyubets-chovek-otdaden-na-kauzi-chovek-za-koyto-vinagi-balgariya-e-bila-nad-vsichko.html", "text": "Красимир Узунов беше патриот, родолюбец, човек отдаден на каузи, човек за който винаги България е била над всичко. Това каза зам.-председателят на ГЕРБ и председател на ПГ на партията Цветан Цветанов по време на поклонението пред тленните останки на Красимир Узунов в Централния военен клуб. „Той имаше възможност да създаде агенция, която да бъде обективна. Информационна агенция, която да бъде слушана и  четена не само в България, а по целия свят. Ние губим един голям приятел, а той беше и мой личен приятел. Дойдох на поклонението с много болка, просто не мога да повярвам, че днес го изпращаме“, каза Цветанов. Той добави, че хора като Красимир Узунов запазват българската идентичност, съхраняват и предават българската история по начин по който действително нашите деца ще знаят всичко за страната ни, какво са правили и политици, и родолюбци, и всички български граждани, които са дали всичко от себе си, за да може България да бъде днес това, което е“, добави Цветан Цветанов. \r\nЙоланда ПЕЛОВА", "date": "2019.02.28", "title": "Цветан Цветанов, ГЕРБ: Красимир Узунов беше патриот, родолюбец, човек отдаден на каузи, човек за който винаги България е била над всичко"}
{"url": "http://www.focus-news.net/news/2019/02/28/2629129/deputatite-otlozhiha-glasuvaneto-na-predlozheniyata-za-promeni-v-pravilnika-na-parlamenta-za-otsastviyata-i-zaplatite-na-deputatite.html", "text": "Депутатите отложиха гласуването на предложенията за промени в Правилника на парламента за отсъствията и заплатите на депутатите, предаде репортер на  Агенция „Фокус“ . Предложението беше направено от народния представител от ГЕРБ и председател на парламентарната правна комисия Данаил Кирилов заради това, че е нужно техническо време, за да се изготви докладът на комисията. \r\nЦветилена СИМЕОНОВА", "date": "2019.02.28", "title": "Депутатите отложиха гласуването на предложенията за промени в Правилника на парламента за отсъствията и заплатите на депутатите"}
{"url": "http://www.focus-news.net/news/2019/02/28/2629143/dobrich-darzhavniyat-kuklen-teatar-dora-gabe-predstavya-premierno-zhabokat-i-slanchevata-dashterya.html", "text": "Държавният куклен театър (ДКТ) „Дора Габе“ представя премиерно „Жабокът и слънчевата дъщеря“, предаде кореспондентът на  Радио „Фокус” – Варна . Тази вечер от 18.00 часа на сцената на кукления театър ще излязат актьорите Ренета Николова, Теодора Желева, Валентин Иванов и Румен Куртев, за да представят една забавна и изключително атрактивна история в много цвят. „Жабокът и слънчевата дъщеря“ е второто заглавие в афиша на ДКТ“Дора Габе“ за тази година с премиера в Добрич. Творческият екип ще разкаже една вълшебната приказка с африкански мотиви по текст на Петя Миладинова и ще пренесе малките зрители и техните родители в един екзотичен и очарователен свят. Режисьор на постановката е Николай Бояджиев. Автор на сценографията и куклите е Христина Стоилова, а на музиката – композиторът Стоимен Стоянов. \r\nЖулиета НИКОЛОВА", "date": "2019.02.28", "title": "Добрич: Държавният куклен театър „Дора Габе“ представя премиерно „Жабокът и слънчевата дъщеря“"}
{"url": "http://www.focus-news.net/news/2019/02/28/2629145/veliko-tarnovo-politsiyata-razsledva-nezakonna-sech-na-58-razlichni-po-vid-darveta-ot-zemlishteto-na-selo-arbanasi.html", "text": "Полицията разследва незаконна сеч на 58 различни по вид дървета от землището на село Арбанаси , съобщават от  Областната дирекция на МВР – Велико Търново . Сигнал за случая е получен na 27 февруари в 11.00 часа. При извършен оглед на местопроизшествието е установено, че неправомерно са изсечени около 30 пространствени куб. м. дърва за огрев. В хода на проведеното до момента разследване е изяснено, че сечта е извършена извън указаното в позволителното за сеч, а дървесината е част от горския фонд. По случая е започнато досъдебно производство.", "date": "2019.02.28", "title": "Велико Търново: Полицията разследва незаконна сеч на 58 различни по вид дървета от землището на село Арбанаси"}
{"url": "http://www.focus-news.net/news/2019/02/28/2629121/krasimir-yankov-bsp-krasimir-uzunov-beshe-chovek-bogatstvo.html", "text": "Красимир Узунов беше човек-богатство. Това каза за  Агенция „Фокус“  депутатът от ПГ на БСП Красимир Янков на поклонението на Красимир Узунов в Централния военен клуб. \r\n„Загубата е за всички. Ще ми липсват разговорите с Краси Узунов. Той беше човек богатство, с който в разговора можеш да се почувстваш горд, че си българин и да разбереш детайли от историята, с която се гордеем. Загубата е за всички, които познават и са разговаряли с човека Красимир Узунов“, каза още Янков. \r\nБиляна ИВАНОВА", "date": "2019.02.28", "title": "Красимир Янков, БСП: Красимир Узунов беше човек-богатство"}
{"url": "http://www.focus-news.net/news/2019/02/28/2629144/tsvetan-tsvetanov-gerb-bez-bsp-se-chuvstvame-komfortno-vazhno-e-obache-opozitsiyata-da-bade-v-parlamenta-no-bez-konfrontatsiya-i-protivopostavyane.html", "text": "Без БСП се чувстваме комфортно, важно е обаче опозицията да бъде в парламента, но без конфронтация и противопоставяне. Това каза на брифинг в Народното събрание председателят на ПГ на ГЕРБ Цветан Цветанов, предаде репортер на  Агенция „Фокус“ . \r\n„Искаме да призовем БСП - нека да вземат ясното си политическо решение, защото виждаме, че вече има призив от някои депутати от партията да влязат в българския парламент и да изпълняват своята функционална ангажираност, която са им гласували техните избиратели“, заяви Цветанов и посочи, че в момента с отсъствието на БСП народните представители от управляващата коалиция се чувстват комфортно. „Ние обаче сме сериозни народни представители, ние сме сериозни парламентарни групи и за нас е важно опозицията да бъде тук и да може да защитават техните законопроекти, техните предложения в един дебат, който обаче ще бъде на ниво, което действително да повиши доверието в парламента. И аз съм убеден, че по начина, по който работи днес парламентът, ако колегите се присъединят и работят активно, но без конфронтация и това противопоставяне, което е тяхната основна цел, мисля, че парламентът би изглеждал съвсем различно в очите на хората“, коментира Цветанов", "date": "2019.02.28", "title": "Цветан Цветанов, ГЕРБ: Без БСП се чувстваме комфортно, важно е обаче опозицията да бъде в парламента, но без конфронтация и противопоставяне"}
{"url": "http://www.focus-news.net/news/2019/02/28/2629133/ministar-kiril-ananiev-sas-150-dushi-sme-predvidili-uvelichenie-na-mestata-za-studenti-po-zdravni-grizhi.html", "text": "Със 150 души сме предвидили увеличение на местата за студенти по здравни грижи. Това каза на брифинг в Министерския съвет министърът на здравеопазването Кирил Ананиев, предаде репортер на  Агенция „Фокус“ . „С МОН работим заедно и предвиждаме всяка година броят на хората, които ще завършат по професията здравни грижи, да се увеличава. За новата година сме предвидили увеличение с около 150 души. В системата на здравеопазването най-вече с медицинските сестри има проблеми. Те са натрупани с години, няма как за няколко месеца да бъдат решени. Една част от исканията им са свързани с управлението и функционирането на системата на здравеопазването. Готови сме на диалог с тях. Ще продължим дебата тази година и се надявам в крайна сметка да стигнем до общо решение, което да предложим на правителството и парламента“, заяви Ананиев. По думите му искат това да стане в спокойна конструктивна обстановка, професионални разговори. „Няма нужда от протести, те няма да доведат бързо до целите, които сме си поставили. Основното искане на професионалистите по здравни грижи е увеличение на заплатите. Тяхното решение за протести беше взето преди около 1 месец – тогава все още не бяха предоставени допълнителни 30 млн. лв. Сега в момента имаме подписан национален колективен трудов договор. Водят се разговори, договарят се заплати в съответните лечебни заведения. Тази седмица изпратихме на лечебните заведения техните бюджети. Тепърва предстои процеса на договаряне на заплатите. Разговорът можем да проведем, след като те са наясно с новите си възнаграждения“, каза още Кирил Ананиев.", "date": "2019.02.28", "title": "Министър Кирил Ананиев: Със 150 души сме предвидили увеличение на местата за студенти по здравни грижи"}
{"url": "http://www.focus-news.net/news/2019/02/28/2629146/prof-plamen-pavlov-krasimir-uzunov-beshe-avtoritet-i-shte-prodalzhava-da-bade-avtoritet.html", "text": "Красимир Узунов беше авторитет и ще продължава да бъде авторитет. Това каза за  Агенция „Фокус“  по време на поклонението пред тленните останки на Красимир Узунов в Централния военен клуб  историкът проф. Пламен Павлов.  \r\n\"Изключително ми е мъчно. Аз също съм работил за „Фокус“. С него бяхме близки приятели и съмишленици. Имах честта  да бъда негов приятел, негов съмишленик. Мисля си, че не се разделяме с него, той си остава в нас, колкото и да звучи може би ирационално. Това, което направи той, е толкова голямо, че ще трябва да мине време, за да го осмислим%, каза проф. Павлов.  \r\n\"В днешна България казваме, че няма авторитети. Ето – Красимир Узунов беше авторитет. Ще продължава да бъде авторитет. Хора като него,  колкото повече ни липсват, толкова повече присъстват между нас\", заяви проф. Павлов.  \r\nСпоред него невероятното му чувство за хумор,  любовта му към природата, към България, са съвършено ясни. „Ако има рицар на България в 21 век, това беше и е Красимир Узунов“, добави още историкът.  \r\nДеница КИТАНОВА", "date": "2019.02.28", "title": "Проф. Пламен  Павлов: Красимир Узунов беше авторитет и ще продължава да бъде авторитет"}
{"url": "http://www.focus-news.net/news/2019/02/28/2629134/general-mayor-grudi-angelov-tryabvat-ni-poveche-hora-kato-krasimir-uzunov-za-da-ne-zabravyame-koi-sme.html", "text": "Трябват ни повече хора като Красимир Узунов - за да не забравяме кои сме. Това каза за  Радио \"Фокус\"  началникът на Военна академия \"Георги Стойков Раковски\" генерал-майор Груди Ангелов на поклонението на Красимир Узунов в Централния военен клуб. \"Много е трудно да се говори точно сега - пред него. Тук днес сме само приятели на Краси. Хора, които сме изживели много с него и непрекъснато сме били заедно. Все още мисля, че е поредната от неговите доста нетрадиционни шеги. Просто не мога да повярвам\", добави той. Според него днес на България й трябват повече хора като Красимир Узунов. \"Първо - за да не забравяме кои сме - а той умееше това невероятно добре. Говорейки с него, той ни зареждаше с българщина, с енергия. Трябва да има повече такива хора, които да вярват, да искат повече от всякога Българя да се възроди и да заеме своето достойно място е Европа и света\", уточни генерал-майор Груди Ангелов. \r\nАнна АНГЕЛОВА", "date": "2019.02.28", "title": "Генерал-майор Груди Ангелов: Трябват ни повече хора като Красимир Узунов - за да не забравяме кои сме"}
{"url": "http://www.focus-news.net/news/2019/02/28/2629142/ministar-kiril-ananiev-vodim-dobar-dialog-mezhdu-rakovodstvata-na-lechebnite-zavedeniya-i-meditsinskite-spetsialisti.html", "text": "Водим добър диалог между ръководствата на лечебните заведения и медицинските специалисти. Това каза на брифинг в Министерския съвет министърът на здравеопазването Кирил Ананиев, предаде репортер на  Агенция „Фокус“ . „На първо място навсякъде се говори за началните основни заплати. Освен тези начални основни заплати, в лечебните заведения се разпределят и сравнително големи размери за допълнително материално стимулиране. Някъде те надвишава основната заплата. В една голяма част от лечебните заведения този персонал е достигнал началните заплати. Разпределението на ресурса зависи в голяма степен от директорите на съответните лечебни заведения. Водим добър диалог между ръководствата на лечебните заведения и медицинските специалисти“, посочи Ананиев. По думите му след като бъдат запознати професионалистите по здравните грижи с разпределението на допълнителния ресурс по линията на НЗОК и МЗ ще могат да получат реална представа за доходите, които ще получават нататък. „Ресурсът е свързан с обема дейности, който извърша лечебното заведение. Поели сме ангажимент да помогнем както на държавните болници, така и на общинските и по един плавен начин да извършват своето преструктуриране“, допълни той. Министър Ананиев посочи, че ще анализират тяхната дейност от гледа точка на новите медицински дейности. „Няма нужда от протести, а от разговори, обсъждане, дебати с цел да постигнем най-доброто което е възложено, на базата на доброто разпределение на разходите на всяко едно лечебно заведение и да продължим напред. Предстои ни много съвместна и конструктивна работа. Ще поканя директорите на лечебните заведения“, каза още Кирил Ананиев.  \r\nПредседателят на българската асоциация по здравни грижи Милка Василева изказа удовлетворението си от днешната среща. „Благодаря на премиера Бойко Борисов. Беше поставен въпросът така, както е. Това, което колегите искат, беше поставено пред премиера. Получихме неговото разбиране, че трябва да започнат още по-добри и качествени мерки. Информирала съм че повече от 30 000 медицински сестри вече липсват в страната. Имаме уверението на ръководството на МЗ, че ще се работи много активно по този въпрос. Ние като организация ще направим всичко възможно да направим добро представяне за привличане към нашата професия“, допълни Василева. Тя уточни, че ще направят информационна кампания сред колегите си, за да може да им се обясни същността в организирането на процеса на заплащането. „Има известни неясноти, особено в малките населени места. Работата за всички предстои, ще направим каквото е възможно и заедно с тях да търсим възможности за решение“, коментира тя и уточни, че протестът се организира от група колеги във „Фейсбук“. „Ние не организираме процес, ние го направихме миналата година и част от нещата, които поискахме вече са изпълнени. Ние подкрепяме исканията на колегите, но не организираме протест. Съгласна съм, че протест не трябва да има, защото диалогът е решението. Ние сме съсловна организация, а не синдикална“, добави тя.", "date": "2019.02.28", "title": "Министър Кирил Ананиев: Водим добър диалог между ръководствата на лечебните заведения и медицинските специалисти"}
{"url": "http://www.focus-news.net/news/2019/02/28/2629148/emil-stoimenov-kanal-5-v-makedoniya-izgubihme-priyatel.html", "text": "В Македония изгубихме приятел. Това каза за  Радио „Фокус“  Емил Стоименов от македонската телевизия „Канал 5“ на поклонението на Красимир Узунов в Централния военен клуб. „Изгубихме голям приятел и човек, който ще помним и нашето поколение, и много поколения след нас“, заяви той. „Българският народ изгуби един герой, който винаги се бореше за българската кауза и държава“, изтъкна Емил Стоименов. „Нека почива в мир, Бог да го прости“, каза още Емил Стоименов.", "date": "2019.02.28", "title": "Емил Стоименов, „Канал 5“: В Македония изгубихме приятел"}
{"url": "http://www.focus-news.net/news/2019/02/28/2629151/kyustendil-babh-konstatira-novi-sluchai-na-brutseloza-pri-zhivotni-vav-vukovo.html", "text": "БАБХ констатира нови случаи на бруцелоза при животни във Вуково. Това съобщиха от пресцентъра на  Българска агенция по безопасност на храните (БАБХ) . Отчетени са положителни проби при овце, свине и кучета в първичното огнище на болестта. Българската агенция по безопасност на храните (БАБХ) установи нови случаи на заболели животни от бруцелоза в констатираното през септември 2018 г. първично огнище на болестта в село Вуково, област Кюстендил. При последното изследване в същия животновъден обект (тип заден двор), в резултат на прилаганите оздравителни мерки, на 17 февруари 2019 г. са отчетени положителни проби за бруцелоза при овце, свине и кучета. Животните в обекта са евтаназирани по хуманен начин. Бруцелозата е опасна зооноза  – предава се от животни на хора. Хората могат да се заразят чрез контакт с болно животно и при консумация на недобре термично обработени месо и мляко. Затова положително реагиралите животни подлежат на незабавно умъртвяване по хуманнен начин. Продължава дезинфекцията на двора, помещенията и инвентара в животновъдния обект. Извършват се епизоотично проучване за проследяване източника на инфекцията и инвентаризация на обекта. При необходимост ще се направят допълнителни серологични изследвания на останалите животни в населеното място. \r\nЗа предприемане на мерки по компетентност е уведомена и Регионалната здравна инспекция – Кюстендил.", "date": "2019.02.28", "title": "Кюстендил: БАБХ констатира нови случаи на бруцелоза при животни във Вуково"}
{"url": "http://www.focus-news.net/news/2019/02/28/2629155/sofiya-vavezhda-se-organizatsiya-na-dvizhenieto-vav-vrazka-s-futbolna-sreshta-na-natsionalen-stadion-vasil-levski-na-3-mart.html", "text": "Въвежда се организация на движението във връзка с футболна среща на Национален стадион „Васил Левски” на 3 март. Това съобщиха от пресцентъра на  Столична община . Забраняват се  престоят и паркирането на пътни превозни средства, с изключение на автомобилите на участниците в мероприятието,  както следва: \r\nОт 08.00 до 19.00 часа на 03.03.2019 г. при сектор „Г” на  Националния стадион „Васил Левски”. \r\nОт 10.00 до 19.00 часа на 03.03.2019 г. на моста пред Национален стадион „Васил Левски”  \r\n От 16.30 часа на 03.03.2019 г. до приключване на футболната среща, само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\nул. „Ген. Гурко” между бул. „Васил Левски” и бул. „Евлоги и Христо Георгиеви”; \r\nбул. „Евлоги и Христо Георгиеви” между пл. „Орлов мост” и бул. „Черни връх”; \r\nбул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.02.28", "title": "София: Въвежда се организация на движението във връзка с футболна среща на Национален стадион „Васил Левски” на 3 март"}
{"url": "http://www.focus-news.net/news/2019/02/28/2629149/iskren-veselinov-vmro-shte-podkrepim-otnovo-zakona-koyto-beshe-glasuvan-s-yasnite-uvereniya-ot-strana-na-gerb-che-shte-bade-varnato-staroto-polozhenie-na-preferentsiite.html", "text": "Ще подкрепим отново закона, който беше гласуван, с ясните уверения от страна на ГЕРБ, че ще бъде върнато старото положение на преференциите. Това каза на брифинг зам.-председателят на ПГ на „Обединени патриоти“ и зам.-председател на ВМРО Искрен Веселинов, предаде репортер на  Агенция „Фокус“ . „Ще подкрепим отново закона, който беше гласуван, с ясните уверения от страна на нашите партньори от ГЕРБ, че ще бъде върнато старото положение на преференциите. Това беше нашето условие за подкрепа на ветото. Не можем да подкрепим ветото, въпреки че призовахме за него, точно поради факта, че две трети от него, дори три четвърти от него са прокрадват и се налагат тези, които нямат нищо общо с истината. Тоест за тази третинка, която подкрепяме, изцяло свързана с преференциите, няма как гласуваме, да натиснем зелените бутони за тази част от ветото, която на практика е направена по опорните точки на БСП, без да има критичен прочит дори на тези опорни точки“, заяви Веселинов. Той подчерта, че гарантират на гражданите това, което в зала са искали. „Гарантираме връщането на преференциите по един друг способ, чрез промяна на закона, който ще бъде успоредно движен заедно с ветото“, добави още той.", "date": "2019.02.28", "title": "Искрен Веселинов, ВМРО: Ще подкрепим отново закона, който беше гласуван, с ясните уверения от страна на ГЕРБ, че ще бъде върнато старото положение на преференциите"}
{"url": "http://www.focus-news.net/news/2019/02/28/2629156/veliko-tarnovo-kursant-ivan-parchev-e-tazgodishniyat-nositel-na-akademichnata-nagrada-3-ti-mart-na-obshtinata.html", "text": "Курсант Иван Пърчев е тазгодишният носител на  Академичната награда „3-ти март” на Община Велико Търново. Това бе гласувано днес, по време на заседанието на Общински съвет, предаде репортер на  Радио „Фокус“ – Велико Търново . Старшина Пърчев завършва обучението си по военна специализация „Ядрена, химическа и биологична защита и екология” и гражданска специалност „Защита на населението при бедствия, аварии и катастрофи”. Той е част от Представителния блок курсанти на военния университет. Бил е на обучение в Будапеща, Унгария по програма „Еразъм+”. Участвал е и в научни конференции. \r\nАкадемичната награда „3-ти март” на Община Велико Търново се връчва ежегодно на изявен обучаем от Националния военен университет „Васил Левски” по повод националния празник. От тази година наградата е в размер на 5000 лева, като досега левовата и равностойност бе 3000 лева.  Наградата ще бъде връчена на курсант Иван Пърчев  от кмета на Велико Търново  инж. Даниел Панов по време на честванията по повод 3-ти март в града. \r\nНадежда КРЪСТЕВА", "date": "2019.02.28", "title": "Велико Търново: Курсант Иван Пърчев е тазгодишният носител на  Академичната награда „3-ти март” на Общината"}
{"url": "http://www.focus-news.net/news/2019/02/28/2629152/georgi-dimov-vyarvam-che-horata-ot-agentsiya-i-radioveriga-fokus-nyama-da-zagarbyat-zavetite-na-krasimir-uzunov.html", "text": "Вярвам, че хората от Агенция и Радиоверига „Фокус“ няма да загърбят заветите на Красимир Узунов. Това каза за  Агенция „Фокус“  по време на поклонението пред тленните останки на Красимир Узунов в Централния военен клуб бившият генерален  консул на България в Одрин Георги Димов. „Първо искам да кажа, че не ми се иска да вярвам, че е така. Загубата ни наистина е много голяма. Това го показва и днешната траурна церемония и въобще от началото на седмицата, понеделника, когато научихме  изключително неприятната вест. Димов допълни, че в днешно време проличава кой е патриот.  \r\nТой  каза, че вярва в младите хора от цялата Агенция и Радиоверига „Фокус“, коментира Димов. „Виждам, че има такова младо поколение, което със сигурност няма да загърби неговите завети и това, което е направил и като журналист, и като анализатор, и като изследовател, и като гадател“, допълни още Георги Димов.    \r\nДеница КИТАНОВА", "date": "2019.02.28", "title": "Георги Димов: Вярвам, че хората от Агенция и Радиоверига „Фокус“ няма да загърбят заветите на Красимир Узунов"}
{"url": "http://www.focus-news.net/news/2019/02/28/2629157/plovdiv-pochistiha-draskanitsi-varhu-fasadata-na-tsentralna-poshta.html", "text": "Премахнати са новопоявили се драсканици върху фасадата на Централна поща в Пловдив. Това съобщи за  Радио „Фокус“ – Пловдив  директорът на ОП „Чистота“ Иван Стоянов. По думите му при такива ситуации се реагира максимално бързо, за да се възпрат подобни прояви. Иван Стоянов напомни, че през пролетта на 2012 година бе направено цялостно почистване на сградата на пощата, която по онова време бе плътно покрита с графити. Предстои почистване и в подлеза до Аптека „Марица“, където също има графити. „След многократното чистене на тепетата, пак има надраскани скали на Дановия хълм, Младежкия хълм и Небет тепе, по които, въпреки че е трудно, предстои да работим отново“, допълни Иван Стоянов. Директорът на ОП „Чистота“ призова гражданите да пазят, а ако станат свидетели на  вандалски прояви, да сигнализират на телефон 112. \r\nТони МИХАЙЛОВ", "date": "2019.02.28", "title": "Пловдив: Почистиха драсканици върху фасадата на Централна поща"}
{"url": "http://www.focus-news.net/news/2019/02/28/2629160/agentsiya-mitnitsi-nad-200-000-nedeklarirani-evro-zadarzhaha-mitnicheski-sluzhiteli-pri-tri-sluchaya-samo-za-den.html", "text": "206 515  недекларирани евро задържаха митнически служители в пътници на митническите пунктове Капитан Андреево, Лесово и „Летище София – пътници“ при три отделния случая в рамките на ден. Това съобщиха от пресцентъра на  Агенция \"Митници\" .  \r\nНедекларирани 65 000 евро задържаха при съвместна проверка митнически служители и гранични полицаи на ГКПП Капитан Андреево. Валутата е открита в автобус с турска регистрация, пътуващ от Румъния през България за Турция. Автобусът пристигнал на граничния пункт на 26 февурари, половин час преди полунощ. Шофьорът и пътниците декларирали, че не пренасят стоки или валута за деклариране. За превозното средство е подадено искане от служители на Главна дирекция „Гранична полиция“ за извършване на щателна митническа проверка, при която в раницата на един от пътниците, между личния багаж, е открита  полиетиленова торба пълна с пачки с евро в различни купюри. Откритите общо 65 000 евро с левовата равностойност на 127 128 лева са задържани. По случая е образувано досъдебно производство от разследващ митнически инспектор от ГД „Митническо разузнаване и разследване“ под надзора на Районна прокуратура Свиленград. \r\nНедекларирани 104 600 евро с левова равностойност над 200 000 лв. откриха митнически служители на Митнически пункт Лесово, при проверка на напускащ страната лек автомобил. Колата с българска регистрация е пристигнала на митническия пункт на 26.02.2019 г. на трасе за изход на леки автомобили от България към Турция. Автомобилът е управлявал български гражданин, придружен от двама пътници - и двамата турски граждани, единият от които със статут на постоянно пребиваващ в България. Пред българските митнически служители тримата са заявили, че нямат нищо за деклариране. Митнически служители от Главна дирекция „Митническо разузнаване и разследване“ селектират автомобила за щателна митническа проверка. По време на проверката, извършена съвместно с митническите служители на МП Лесово, при личен преглед на трите пътуващи лица в автомобила, митническите служители откриват внушително количество контрабандно пренасяна валута, в пачки по джобове на дрехите им. 15 000 евро са открити у шофьора на автомобила- български гражданин. Други недекларирани 25 200 евро е пренасял единият от пътниците в автомобила- турски гражданин. Срещу двамата са съставени актове за нарушение на Валутния закон. Най-голямата сума контрабандна валута - 64 400 евро е открита в джобове по дрехите на третия пътник-турски гражданин, постоянно пребиваващ в България. Срещу него е образувано досъдебно производство, което се провежда от разследващ митнически инспектор в ГД „Митническо разузнаване и разследване“ под надзора на Районна прокуратура - Елхово. Работата по случая продължава. Недекларираната валута от общо 104 600 евро с левова равностойност 205 000 лв. е иззета. \r\nВ същия ден, 26 февруари, митнически служители от МП  „Летище София – пътници“ откриха и над 36 000 евро при проверка на пътник – български гражданин, пристигнал с полет от Израел. Митническите служители установили, че в джобовете си пътникът пренася 36 915 евро. Отритата валута е иззета, съставен е акт установяване на административно нарушение.", "date": "2019.02.28", "title": "Агенция \"Митници\": Над 200 000 недекларирани евро задържаха митнически служители при три случая само за ден"}
{"url": "http://www.focus-news.net/news/2019/02/28/2629154/hristian-mitev-nfsb-shte-glasuvame-protiv-prezidentskoto-veto.html", "text": "Ще гласуваме против президентското вето. Това каза на брифинг народният представител от НФСБ Христиан Митев, предаде репортер на  Агенция „Фокус“ . \r\nНа въпрос дали е възможно между първо и второ четене преференцията от 7% да се запази за европейските и за парламентарните избори, но да не важи за местния вот и да търси по-висок праг, Митев отговори, че предстои обмисляне. „Аз просто правя заявка, че обмисляме такива идеи, включително за диференциация на процентите, от които се изчисляват преференциите за различните видове избори. И смятам че това също е едно добро решение“, посочи той. \r\nМитев обясни, че партията ще гласува против президентското вето. „Ние си запазваме правото, когато бъде разглеждан законопроектът на колегите от ГЕРБ за връщане стария начин за изчисляване на преференциите да направим съответни промени. Може това, което беше гласувано, да не е най-правилният начин, но смятаме и че сегашният начин за определяне на преференции не е добър, води до изкривяване на вота и ще направим съответни предложения между първо и второ четене в тази посока“, коментира той.", "date": "2019.02.28", "title": "Христиан Митев, НФСБ: Ще гласуваме против президентското вето"}
{"url": "http://www.focus-news.net/news/2019/02/28/2629158/tsentralniyat-voenen-klub-se-okaza-tesen-za-horata-doshli-da-si-kazhat-posledno-sbogom-s-krasimir-uzunov-obzor-i.html", "text": "Централният военен клуб се оказа тесен за хората, дошли да си кажат последно сбогом с Красимир Узунов.  Поклонението пред тленните останки на президента на Радио и Агенция „Фокус“ продължи повече от 2 часа. В своето траурно слово председателят на 44-ото Народното събрание Цвета Караянчева каза, че никоя смърт не може да заличи Красимир Узунов. Подобно бе мнението и на проф. Пламен Павлов, който също изказа траурно слово за своя приятел. Според него се разделяме с Красимир Узунов в условен смисъл, тъй като неговият безсмъртен дух остава.  \r\n„Шапки долу за Красимир Узунов“ бе призивът към българите на близкия му приятел вицеадмирал Пламен Манушев.  Главният прокурор на Република България Сотир Цацаров цитира полк. Борис Дрангов: „две смърти няма, без една не може“.  \r\n„Красимир Узунов остава като продължаваща будна мисъл на един народен будител от 21 век“, бе сред мненията на неговите приятели. В залата на Централния военен клуб той бе определен като незаменим, като патриот и  като човек, отдаден на каузи. Присъстващите негови близки, приятели, съмишленици, общественици,  държавници, военни  и служители  изпратиха Красимир Узунов с трогващи слова и сълзи на очи.  \r\nДеница КИТАНОВА", "date": "2019.02.28", "title": "Централният военен клуб се оказа тесен за хората, дошли да си кажат последно сбогом с Красимир Узунов (ОБЗОР I)"}
{"url": "http://www.focus-news.net/news/2019/02/28/2629161/sofiya-vavezhda-se-organizatsiya-na-dvizhenieto-vav-vrazka-s-izpalnenie-na-avarien-remont-na-dilatatsionni-fugi-na-estakadata-pri-ul-bistrishko-shose-na-3-ti-mart.html", "text": "Въвежда се организация на движението във връзка с изпълнение на авариен ремонт на дилатационни фуги на естакадата при ул. „Бистришко шосе“ на 3-ти март. Това съобщиха от пресцентъра на  Столична община .   \r\nОт 08.00 часа до 13.00 часа на 03.03.2019 г се забранява влизането на пътни превозни средства /ППС/ по две ленти от лявата страна на южното пътно платно на СОП /посока гр. Пловдив/ на естакадата при ул. „Бистришко шосе“ в участък от 270 метра. Движението на ППС ще се извършва в останалата една лента от пътното платно в същия участък. \r\nОт 13.00 часа до 18.00 часа на 03.03.2019 г. се забранява влизането на пътни превозни средства /ППС/ по две ленти от лявата страна на северното пътно платно на СОП /посока гр. Перник/ на естакадата при ул. „Бистришко шосе“ в участък от 40 метра. Движението на ППС ще се извършва в останалата една лента от пътното платно в същия участък.", "date": "2019.02.28", "title": "София: Въвежда се организация на движението във връзка с изпълнение на авариен ремонт на дилатационни фуги на естакадата при ул. „Бистришко шосе“ на 3-ти март"}
{"url": "http://www.focus-news.net/news/2019/02/28/2629162/varna-postanovkata-vlyubeniyat-shekspir-predstavya-dramatichniyat-teatar.html", "text": "Постановката „Влюбеният Шекспир“ представя Варненския драматичен театър. Това каза в интервю за  Радио „Фокус“ – Варна  Виолета Тончева от Музикален-продуценски център – Варна. Спектакълът е по сценарии на Марк Норман и Том Стопард, а сценичната адаптация е на Ли Хол. Представлението ще бъде представено от 19.00 часа на основната сцена в Драматичен театър „Стоян Бъчвров“ – Варна. „В тази постановка на проф. Пламен Марков участва почти цялата трупа. В главната роля ще видим Адриан Филипов и Цветина Петрова. Цветина Петрова има удоволствието, също като нейната колежка Гуинет Полтроу в онзи голям филм „Влюбеният Шекспир“ да изиграе ролите на Виола, Кент, Ромео и Жулиета“, посочи Виолета Тончева. Постановката носи номинация за АСКЕЕР 2017 за сценография на Мира Каланова. \r\nБояна АТАНАСОВА", "date": "2019.02.28", "title": "Варна: Постановката „Влюбеният Шекспир“ представя драматичният театър"}
{"url": "http://www.focus-news.net/news/2019/02/28/2629164/sport-marselo-napuska-real-madrid-prez-lyatoto.html", "text": "Футбол: Марсело вероятно играе последните си мачове в Реал Мадрид. Според вестник \"ТутоСпорт\", крайният бранител вече е постигнал принципна договорка с ръководството на Ювентус да се присъедини към тима през лятото. Договорът на южноамериканеца изтича през 2021 г., така че Ювентус ще трябва да платят някаква сума за него, но тя едва ли ще е баснословна, като се има предвид, че футболистът навършва 31 години през май. На неговото място Реал ще привлече аржентинеца Николас Таляфико", "date": "2019.02.28", "title": "Спорт: Марсело напуска Реал Мадрид през лятото"}
{"url": "http://www.focus-news.net/news/2019/02/28/2629165/abv-mladezhi-podkrepiha-iskaniyata-za-lekarite-spetsializanti-na-sreshta-s-resorniya-ministar.html", "text": "Председателят на АБВ-Младежи Пламена Заячка представи на министъра на здравеопазването Кирил Ананиев становище по проекта за наредба за специализациите. Младежката организация на партията подкрепя становището по проекта за наредба за специализации, внесено от името на повече от 160 студенти по медицина от всички медицински университети в страната. Това съобщиха от пресцентъра на  ПП АБВ . Студентите настояват за месечно възнаграждение на специализантите, не по-малко от две минимални работни заплати. \r\nДосега действащата Наредба 1 от 2015 г. в голяма степен успя да разреши проблема с трудния достъп за специализация. Проблемът с липсата на специалисти в малките населени места обаче стои неразрешен. Затова и АБВ-Младежи приветстват предложението за  възможност за финансиране на специализациите в проблемните места от страна на държавата. \r\nМладежите на АБВ се обединиха около становището, че доброто заплащане е абсолютно необходим стимул за младите лекари да започнат работа в по-малките населени места. \"Достойното заплащане е ключът към ефективността на предложената промяна в наредбата. В противен случай ще остане единствено желанието от страна на държавата за медицинско осигуряване на проблемните области, а ефектът би бил практически нищожен\", се казва още в становището. \r\nМинистър Ананиев се ангажира да се запознае подробно със становището и да проведе работна среща по темата със заинтересованите страни през следващата седмица.", "date": "2019.02.28", "title": "АБВ-Младежи подкрепиха исканията за лекарите специализанти на среща с ресорния министър"}
{"url": "http://www.focus-news.net/news/2019/02/28/2629139/manol-genov-bsp-misiyata-na-krasimir-uzunov-beshe-da-vazrodi-natsionalniya-duh-toy-ostava-nezamenim.html", "text": "Краси Узунов успя донякъде, това му беше мисията, да възроди националния дух. Да покаже историята на българския войник, на Българската армия. Това каза за Радио „Фокус“  депутатът от ПГ на БСП Манол Генов на поклонението на Красимир Узунов в Централния военен клуб. „Казват, че незаменими хора няма. Краси Узунов остава незаменим“, заяви той. „Това е голяма загуба за журналистиката, за агенцията, за радиото. За всички тези, които успяваше да събира. Той беше събирач. Господ му беше дал мисия да събира. Той беше енциклопедия за Първата световна война, за Македония“, посочи Манол Генов. „Бил съм свидетел как, когато той започваше да говори, професори по военна история бяха стресирани. Това са хора, които в жизнения си път са написали огромни трудове, възхищаваха се от него и даже му завиждаха“, коментира той. „Красимир Узунов успя да посее зърното. Мисля, че ще изникне клас. Ако има хора, които ще поддържат този огън, който запали, патриотичното, българското национално самосъзнание ще се извиси“, каза още той.", "date": "2019.02.28", "title": "Манол Генов, БСП: Мисията на Красимир Узунов беше да възроди националния дух, той остава незаменим"}
{"url": "http://www.focus-news.net/news/2019/02/28/2629166/veliko-tarnovo-entsiklopediyata-balgariya-v-balkanskite-voyni-1912-1913-g-be-darena-na-nvu-vasil-levski-i-v-regionalna-biblioteka-p-r-slaveykov.html", "text": "Областният управител на Силистра Ивелин Статев дари на НВУ „Васил Левски“ и на Регионална библиотека „П. Р. Славейков“ Велико Търново, енциклопедията „България в Балканските войни (1912-1913 г.). Това се случи по време на негово посещение в града, съобщиха от  Областна администрация – Велико Търново . В Националния военен университет „Васил Левски“ дарението бе прието от полк. Евгени Пенчев – заместник-началник, а в Регионална библиотека „П. Р. Славейков“ от директора д-р Иван Александров и неговия заместник Калина Иванова. Автори на уникалното издание са  д-р Тодор Тодоров, доц. д-р Милен Куманов (БАН) и Десислава Костадинова – докторант в БАН. В енциклопедията на 1 164 страници текст и около 2 000 илюстрации са включени систематични сведения за Балканските войни, както и исторически данни за събития и факти, свързани с усилията на българската държава да отхвърли оковите на Берлинския договор от 1878 г. Желанието на дарителя е енциклопедията да бъде на разположение, като подарък във всички военни училища в България, както и в регионалните библиотеки. По време на визитата си във Велико Търново Ивелин Статев се срещна с областния управител проф. д-р Любомира Попова.Двамата обсъдиха актуални въпроси от работата на администрацията на двете области.", "date": "2019.02.28", "title": "Велико Търново: Енциклопедията „България в Балканските войни (1912-1913 г.)“ бе дарена на НВУ „Васил Левски“ и в Регионална библиотека „П. Р. Славейков“"}
{"url": "http://www.focus-news.net/news/2019/02/28/2629159/", "text": "Коя е Лаура Кьовеши, пиише румънското англоезично издание  Romania Insider . \r\nЛaура Кодрута Кьовеши, на 45 г., е родена в Сфанту Георге, окръг Ковасна, централна Румъния, в район, с етническо унгарско малцинство.  Завършва Юридическия факултет на Университета в Клуж-Напока през 1995 г. През същата година започва кариерата си като прокурор в прокуратурата към районния съд в Сибиу. След почти четири години на тази длъжност тя се премества в прокуратурата към окръжния съд в Сибиу и оттам започва нейното издигане. В рамките на четири години тя става главен прокурор на отдела за наказателно разследване в прокуратурата в Сибиу, след което през декември 2004 г. се премества в дирекцията за разследване на организираната престъпност и тероризма в Сибиу. През юни 2006 г. тя става главен прокурор на тази дирекция в Сибиу. От тази позиция става главен прокурор на Румъния през октомври 2006 г. Бившият министър на правосъдието Моника Маковей, сега член на Европейския парламент, предложи Кьовеши за тази позиция и бившият президент Траян Бъсеску подписа споразумението. \r\nЛаура Кьовеши е първата жена главен прокурор на Румъния, както и най-младият главен прокурор на страната. По онова време тя е само 33 години. Кьовеши получи втори мандат през октомври 2009 г. \r\nПрез май 2013 г. тя е назначена за главен прокурор на Националната дирекция за борба с корупцията (ДБК), специална прокуратура, специализирана в разследването на случаи на корупция от най-високо ниво. Бившият премиер на социалдемократите Виктор Понта, който също беше временен министър на правосъдието, беше този, който я номинира за тази позиция, а президентът Траян Бъсеску подписа това назначение. Няколко години по-късно, под ръководството на Кьовеши, ДБК  разследва Понта и брата на Бъсеску. \r\nНационалната дирекция за борба с корупцията (ДБК), институция, създадена през 2002 г., достигна своя връх по време на първия мандат на Кьовеши, когато започна стотици разследвания срещу висши служители. През юни 2014 г. ДБК постигна 4-годишна окончателна присъда срещу бившия премиер Адриан Нъстасе, което доведе институцията в центъра на вниманието. След това ДБК успя да постави зад решетките няколко министри, депутати и десетки влиятелни регионални политически лидери , известни още като „местни барони“. \r\nРезултатите от работата на ДБК донесоха на Ковеси много публичност в международните медии и подкрепата на чуждестранни посолства в Румъния, най-вече от американското посолство в Букурещ. Ръководителят на ДБК получи няколко награди от чужди страни, включително Франция, САЩ и Швеция. \r\nПрез 2016 г. Кьовеши получи подновен мандат по предложение на министъра на правосъдието Ралуца Пруна. Президентът Клаус Йоханис, който също е привърженик на дейността на Кьовеши, подписва това назначени. \r\nПромяната настъпва през 2016 г., когато Социалдемократическата партия (СДП) отново идва на власт и нейните лидери започнаха кампания срещу ДБК. Те обвиниха институцията в злоупотреби и в политически натиск. Те също така предположиха, че Кьовеши е част от така наречената „сянка“ - тайна структура на властта, която имала за цел да поеме контрола върху политическата власт в Румъния. Лидерът на СДП Ливиу Драгня, осъден за изборни измами през 2015 г., след разследване на ДБК и заподозрян по няколко други разследвания за корупция, стана основният противник на Кьовеши. \r\nУправляващата коалиция на започна да променя законите в областта на  правосъдието и наказателните кодекси, за да направи по-трудно за прокурорите да разследват политици на власт, а ДБК веднага реагира, казвайки, че това ще направи борбата с корупцията по-малко ефективна в Румъния. Уличните протести срещу управляващата коалиция и в подкрепа на ДБК започнаха през февруари 2017 г. Европейската комисия и чуждестранните посолства също реагираха, потвърждавайки подкрепата си за антикорупционната институция. \r\nЗапочна дълга война, по време на която управляващата коалиция бавно наложи промените си на етапи, като продължи да дискредитира върховните съдебни институции, които се противопоставиха на тези промени, а именно ДБК и Главна прокуратура. Политиците обвиниха ДБК в злоупотреби и незаконно сътрудничество с Румънската разузнавателна служба , както и натиск върху съдиите за присъди. \r\nПрез 2017 г. ДБК беше засегната от първите вътрешни скандали. Изтекоха записи, в които Кьовеши твърди, че иска от прокурорите да тръгнат след премиера и да действат по-бързо с големите случаи на корупция. По това време ДБК заяви, че записите са редактирани и извадени от контекста.  \r\nПрез февруари 2018 г. министърът на правосъдието Тудорел Тоадер започна процедурата за освобождаване на Кьовеши от кормилото на ДБК. Той представи доклад, включващ най-вече обвинения срещу Кьовеши, много от които се основаваха на медийни съобщения, и само накратко визират дейността й в ръководството на ДБК. Докладът обвини Кьовеши, наред с другото, с увреждането на имиджа на Румъния в чужбина, като говори за широкоразпространената корупция в страната и за усилията на управляващата коалиция да отслаби борбата с корупцията в интервютата си с международни медии. \r\nПрезидентът Клаус Йоанис отложи отговора на молбата на министъра на правосъдието за почти шест месеца, но Конституционният съд го принуди да подпише уволнението й, което направи през юли 2018 г. След освобождаването й от ръководството на ДБС Кьовеши бе преместена в Главната прокуратура. \r\nПрез декември 2018 г. тя представи кандидатурата си за главен прокурор на новата Европейска прокуратура . Веднага след това управляващата коалиция в Букурещ поднови атаките си срещу нея, опитвайки се да блокира назначаването й. Въпреки това, комисията за подбор, съставена от международни специалисти, постави Кьовеши на върха на списъка с кандидати за поста, изпратен на Съвета на ЕС и Европейския парламент. \r\nМеждувременно новосъздадената секция за разследване на магистрати в Румъния официално обяви, че разследва Кьовеши за злоупотреба със служебно положение, подкуп и фалшиви показания в случай, свързан с екстрадирането от Индонезия на управител на инвестиционен фонд, осъден за измама. Делото е започнало от жалба срещу Кьовеши, подадена от бившия депутат Себастиан Гита, който избяга в Сърбия през декември 2016 г., след няколко разследвания на ДБК, насочени срещу него. \r\nРумънското правителство и министърът на правосъдието Тудорел Тоадер лобираха срещу Кьовеши в Съвета на ЕС, където тя загуби първоначалния вот в полза на френския кандидат. Комисиите от Европейския парламент обаче гласуваха за Кьовеши, като я върнаха в надпреварата за назначаването, което ще бъде решено след преговори между Европейския парламент и Съвета на ЕС.  Юлиян Марков", "date": "2019.02.28", "title": "Romania Insider: Коя е Лаура Кьовеши"}
{"url": "http://www.focus-news.net/news/2019/02/28/2629169/sofiya-vavezhda-se-organizatsiya-na-dvizhenieto-po-povod-tarzhestvenoto-chestvane-na-natsionalniya-praznik-na-republika-balgariya-3-ti-mart.html", "text": "Въвежда се организация на движението по повод тържественото честване на Националния празник на Република България - 3-ти март, съобщиха от  пресцентъра на Столична община.   \r\nЗабранява се  влизането на пътни превозни средства в двете посоки, престоят и паркирането, както следва:  \r\nОт 08.00 часа до 12.30 часа на 3 март 2019 г.: \r\n- по ул. „Оборище” между бул. „Васил Левски” и ул. „Г.С. Раковски”; \r\n- по ул. „Московска” между бул. „Васил Левски” и ул. „Г.С. Раковски”; \r\n- по ул. „11-ти август” между бул. „Княз Ал. Дондуков” и пл. „Св. Ал. Невски”; \r\n- по ул. „15-ти ноември” между бул. „Цар Освободител” и пл. „Св. Ал. Невски”; \r\nОт 14.00 часа до 20.00 часа на 3 март 2019 г.: \r\n- по бул. „Цар Освободител” между бул. „Васил Левски” и ул. „Г.С. Раковски”; \r\n- по ул. „15-ти ноември” между бул. „Цар Освободител” и пл. „Св. Ал. Невски”; \r\n- по ул. „Аксаков” между бул. „Васил Левски” и ул. „Г.С. Раковски”; \r\n- по ул. „Цар Шишман” между ул. „Славянска” и пл. „Народно събрание”; \r\n- по ул. „6-ти септември” между ул. „Славянска” и бул. „Цар Освободител”; \r\n- по ул. „Хаджи Димитър” между бул. „Васил Левски” и ул. „Цар Шишман”. \r\nОт 11.30 до 12.30 часа на 3 март 2019 г. по ул. „Леге” между ул. „Съборна” и пл. „Атанас Буров”. \r\nЗабраняват се престоят и паркирането на пътни превозни средства, с изключение на автомобилите осигуряващи мероприятията, както следва : \r\nОт 14.00 часа на 2 март 2019 г. до 21.00 часа на 3 март 2019 г. на северозападната дъга на пл. „Св. Ал. Невски“ между ул. „Оборище” и ул. „11-ти август” и да се закрият базарите за художествени произведения. \r\nОт 07.00 часа до 12.30 часа на 3 март 2019 г.: \r\n- на паркинга на пл. „Николай Гяуров”; \r\nОт 07.00 часа до 21.00 часа на 3 март 2019 г.: \r\n- на паркингите на пл. „Народно събрание”; \r\n- на паркингите на пл. „Св. Александър Невски”; \r\n- на ул. „Оборище” между ул. „Г.С. Раковски” и бул. „Васил Левски”. \r\nОт 20.00 часа до приключване на мероприятието на 3 марта 2019 г. ще се забранява влизането на пътни превозни средства по бул. „Цар Освободител” между ул. „15-ти ноември” и ул. „Г.С.Раковски”, само при необходимост и по преценка на отдел „Пътна полиция” при СДВР.", "date": "2019.02.28", "title": "София: Въвежда се организация на движението по повод тържественото честване на Националния празник на Република България - 3-ти март"}
{"url": "http://www.focus-news.net/news/2019/02/28/2629171/sofiya-zapochva-kampaniyata-na-umbal-sveta-ekaterina-za-bezplatni-kardiologichni-pregledi-na-ofitseri-i-serzhanti-ot-zapasa-i-rezerva-na-1-mart.html", "text": "Започва кампанията на УМБАЛ „Света Екатерина“ за безплатни кардиологични прегледи на офицери и сержанти от запаса и резерва. Това съобщиха от пресцентъра на Университетска многопрофилна болница за активно лечение   „Св. Екатерина . Съвместна благотворителна инициатива „С грижа за сърдечно-съдовото здраве“ ще стартира в навечерието на националния празник и в Деня на Баба Марта – най-ярко символизиращ здравето в народния календар. Кампанията организират ръководствата на УМБАЛ „Света Екатерина“ и Съюза на офицерите и сержантите от запаса и резерва (СОСЗР). В продължение на цялата година кардиолози от специализираната болница за лечение на сърдечно-съдови заболявания ще извършват безплатни прегледи на  членуващите в СОСЗР. Кампанията е по съвместна идея на изпълнителния директор на болницата професор д-р Генчо Начев и председателя на СОСЗР ген. Златан Стойков. Инициативата започва в София на 1 март от 10.00 ч. в диагностичните кабинети на болницата на първи етаж. След първоначалните прегледи при нужда пациентите ще бъдат пренасочвани за допълнителни изследвания и лечение в стационарните клиники. След приключване на прегледите на членуващите в столичните организации кампанията ще продължи  чрез изнесени мобилни кабинети в регионалните структури на СОСЗР. \r\nУМБАЛ „Света Екатерина“ е водеща в лечението на сърдечно-съдовите заболявания в страната и пионер във въвеждането на нови методики в инвазивната кардиология, кардиохирургията и  сърдечните трансплантации. Едно от основните й предимства е в съчетанието на отлични специалисти и най-съвременна апаратура за широк спектър изследвания. \r\nБолницата  разполага с най-модерния компютърен томограф, с който може да се извършва уникална диагностика на сърдечно-съдовата система. Единствено тук се прави карта на сърдечната дейност с помощта на катетри, работещи на електромагнитен принцип. Сърдечно-съдовите хирурзи и инвазивните кардиолози осъществявят  хибридни операции, с помощта на които лекуват едноетапно широк спектър от заболявания. Ангажираността и симпатиите на проф. Генчо Начев към българското войнство от запаса и резерва имат дълбоки лични корени. Един от най-големите авторитети в българската кардиохирургия  е внук на подпоручик Генчо Хаджигенчев, адютант на 4-та дружина от 23-ти пехотен Шипченски полк, кавалер на Военния орден „За храброст”, участвал във войните за национално освобождение и обединение. Проф. Начев е и един от авторите на книгите „Историята на 23-ти пехотен Шипченски полк”, „Възкресението на Българското опълчение – Душата на Македония и Одринско” и „Забравената война”.", "date": "2019.02.28", "title": "София: Започва кампанията на УМБАЛ „Света Екатерина“ за безплатни кардиологични прегледи на офицери и сержанти от запаса и резерва на 1 март"}
{"url": "http://www.focus-news.net/news/2019/02/28/2629167/darzhavniyat-sekretar-na-sasht-mayk-pompeo-blagodari-na-premiera-borisov-za-usiliyata-v-zashtita-na-aktivite-na-grazhdanite-na-venetsuela.html", "text": "Министър-председателят Бойко Борисов получи писмо от държавния секретар на САЩ Майк Помпео, съобщиха от  правителствена информационна служба . „За мен е чест да Ви предам, от името на правителството на САЩ, най-искрени благодарности за усилията Ви да бъдат прекъснати опитите за финансови транзакции от страна на нелегитимния режим на Мадуро, като така спомагате да се защитят активите на гражданите на Венецуела“, изтъква в писмото си до премиера Борисов държавният секретар на САЩ. Помпео отбелязва, че този важен акт на подкрепа ще помогне на страната да се върне към пътя на демокрацията и просперитета.", "date": "2019.02.28", "title": "Държавният секретар на САЩ Майк Помпео благодари на премиера Борисов за усилията в защита на активите на гражданите на Венецуела"}
{"url": "http://www.focus-news.net/news/2019/02/28/2629170/pregled-na-mezhdunarodnite-novini-do-13-chasa-agentsiya-fokus.html", "text": "Унгарците са по-позитивни към ЕС от гражданите на Съюза като цяло, пише унгарското англоезично издание  Hungary Today . \r\nВ доклада на Евробарометър за Унгария се посочва, че 43% от унгарците, участвали в проучването имат положително мнение за ЕС, 19% имат негативно мнение и 38% имат неутрално отношение към Съюза. Средният резултат за ЕС е сходен. \r\nАнкетираните, които одобряват ЕС блока, като цяло са посочили своето усещане за свобода като основание за своето мнение. Онези, които имат негативно отношение към ЕС, посочват бюрокрацията като причина. \r\nЩо се отнася до вярата в бъдещето на ЕС, 57% от унгарците изразяват оптимизъм, в сравнение със средните за ЕС 58%. \r\nВъпреки това проучването установи, че делът на онези, които смятат, че ЕС се движи в погрешна посока, се увеличава. Общо 39% от унгарците заявиха, че ЕС е на правилния път в сравнение със средните за ЕС 29%. Според 49% от унгарците ЕС се движи в погрешна посока. \r\nПовечето от анкетираните в проучването посочват като основна грижа имиграцията, докато тероризмът сега се разглежда като по-малко притеснителен фактор, отколкото в предишни години. Имиграцията и тероризмът бяха най-често посочваните проблеми от унгарците досега. \r\n*** Четирима полицаи и един протестиращ бяха ранени по време на малоброен протест в гръцкия град Птолемаида срещу споразумението от Преспа, съобщиха гръцките медии, цитирани от македонската агенция  “Макфакс“ . \r\nСблъсъци между полицията и демонстрантите започнаха, когато гръцкият министър на гражданската защита Олга Геравасили е присъствала на среща в града. \r\nПолицията използва сълзотворен газ, а ранените са приети и прегледани в болница. \r\nМинистърът на гражданската защита на официалния си профил в социалната мрежа „Фейсбук“ пише, че само 15 души и депутатът от партията \"Златната зора\" Христос Папас са участвали в протеста. \r\n„Гражданите на Птолемаида им обърнаха гръб. Те обърнаха гръб на насилието и нетърпимостта, ” пише Геровасили след инцидентите. \r\n*** Срещата на върха между и американския президент Доналд Тръмп и лидера на Северна Корея Ким Чен-ун приключи без споразумение, съобщи Белият дом след двудневната среща, цитиран от  AFP . \r\n\"Понастоящем не е постигнато споразумение, но екипите на двамата лидери  очакват с нетърпение да се срещнат в бъдеще\", се казва в изявление на говорителя на Белия дом Сара Сандърс. \r\n*** Заместник-помощник държавния секретар на САЩ Матю Палмър призова всички страни, заинтересовани от действията в изключителната икономическа зона на Кипър (ИИЗ), да проявят сдържаност и САЩ отново потвърдиха подкрепата на Вашингтон за усилията, подкрепени от ООН за намиране на политическо решение на острова, включващ и двузонална, двуетническа федерация, пише гръцкият вестник  Kathimerini . \r\nПалмър заяви в сряда, че САЩ се надяват, че разработването  на природните ресурси на острова ще предостави стимули за решение. \r\nИзявленията на Палмър, които също така засегнаха и Договора от Преспа и гръцко-американските икономически връзки, бяха направени, когато Турция стартира най-голямото си военноморско учение в сряда в Черно, Егейско и Средиземно море. Учението  „Синя родина“ е описано като демонстрация на сила срещу Гърция и Кипър, пише изданието. \r\n***  Усилени мерки за сигурност бяха въведени в сряда вечерта в метрото в Ню Делхи и Мумбай. Както съобщава в четвъртък индийският вестник  The Hindu , пристанището на Мумбай, летището и железопътната гара също са силно охранявани. \r\n\"По препоръка на силите за сигурност в метрото в Ню Делхи, нивото на заплаха бе обявено за червено\", съобщи за изданието администрацията на метрото в индийската столица. \"В съответствие с това, всички станции трябва да бъдат внимателно проверени, за подозрителни обекти. \" \r\nСпоред вестника мерките за сигурност са засилени и в Мумбай. \"Това е метрополис, смятан за финансовата столица на Индия и е една от основните цели на терористите\", подчертава вестникът. Звената на специалните сили за реагиране участват в патрулирането и охраната на важни обекти. \r\nЗасилените мерки за сигурност са свързани с напрежението в отношенията между Индия и Пакистан. Причината за това е терористичното нападение на 14 февруари на колона от индийски военни в щата Джаму и Кашмир. В нападението бяха убити 45 души. Отговорността за атаката пое групировката \"Джаиш-и-Мухамад\" (\"Армия на Мохамед\"). \r\nВъв вторник индийски самолети бомбардираха тренировъчния лагер на групировката  в контролираната от Пакистан част на Кашмир. Според индийски данни в лагера е имало 325 бойци и около 70 военни инструктори. Около 300 от тях са били убити при бомбандировките. В сряда пакистанските военновъздушни сили реагираха с въздушен удар срещу военни цели в Джаму и Кашмир. Ню Делхи и Исламабад също потвърдиха, че има свалени военни самолети и от двете страни. \r\n*** Срещата Между американския президент Доналд Тръмп приключи без постигане на споразумение, пише  AFP \r\nТова може да не е толкова лошо, казват анализатори. След срещата в Сингапур - първата среща между лидерите на две страни от двете страни на технически все още недовършената корейска война – бяха направени много гръмки изявления. \r\nСпоразумението, което те подписаха, нямаше конкретни подробности, тъй като Ким се ангажира само с неясно обещание да \"работи за пълна денуклеаризация на Корейския полуостров\". Последващият напредък се забави, като двете страни не се съгласиха с това, което означава, и преди срещата на Ханой анализаторите очакваха те да се допълни текста на споразумението от Сингапур. \r\nТръмп каза пред репортерите, че Ким иска всички санкции, наложени на Запада, да бъдат премахнати от неговите оръжейни програми, преди да предприеме някакви допълнителни действия за ядрената централа Йонбьон и други тайни обекти, и американският президент е  решил да си тръгне. \r\nВъпреки че не е договорена трета среща на върха с Ким, Белият дом каза, че преговорите на работното ниво ще продължат. \r\nТова повдига перспективата Ким да се обърне към съсед и съюзник на Китай за помощ. \r\nЛипсата на резултат от Ханой оставя президента на Южна Корея Мун Джей-ин, който се възползва от миналогодишните Зимни олимпийски игри в страната си, за да посредничи в преговорите между Пхенян и Вашингтон - в неясно положение. \r\nСега с предположенията за пътуване на Ким Чен-ун до Сеул вероятно ще продължи да се спекулира и остава да се види дали Мун ще може да продължи своето междукорейско сближаване толкова агресивно както преди, пише агенцията.", "date": "2019.02.28", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/02/28/2629172/smolyan-na-ofitsialna-tseremoniya-dvama-atleti-na-speshal-olimpiks-byaha-izprateni-na-svetovnite-letni-igri-v-abu-dabi2019.html", "text": "На официална церемония, Смолян изпрати двама атлети на Спешъл олимпикс на Световните летни игри в Абу Даби’2019, предаде репортер на  Радио „Фокус“ – Смолян . На събитието присъстваха кметът на Смолян Николай Мелемов, зам.-кметът Венера Аръчкова, началникът на РУО – Смолян Мария Семерджиева, родители, съученици и приятели на смолянските атлети. Българската делегация заминава за Абу Даби на 8 март. Тай има една подготвителна седмица, а самите игри започват на 14 март и завършват на 22 март. Във форума ще участват 192 държави и над 7500 атлети, като се очаква да бъдат гледани от над 500 000 зрители. Участниците от Смолян са Николай Бълев – силов трибой и Харис Хаджиев – плуване. Младите атлети се пожелаха успех и да се върнат с медали от Обединените Арабски емирства. Началникът на РУО – Смолян, Мария Семерджиева заяви, че Спешъл олимпикс е световна организация, която преди 9 гoдини е потърсила контакти със Смолян и е предложила деца от града да участват в летни или зимни олимпийски игри. „Винаги сме успявали да откликнем на всяка покана. Децата са се връщали с много медали и успехи и заредени с много емоции. Благодаря на кмета Николай Мелемов, че община Смолян винаги успява финансово да подкрепи нашите атлети. На директора на ОУ „Проф. Асен Златаров“, господин Колев, тъй като вече се превърна в традиция регионалните игри на Спешъл олимпикс всяка година да се провеждат там. Децата се състезават в училището и оттам печелим квота за летните и зимни игри. Благодаря и на родителите, че са разрешели децата им да бъдат част от екипа, който ще представи България на олимпийските игри“, посочи още Семерджиева. И двамата атлети са ПГТТ „Христо Ботев“ – Смолян и за първи път изпращаме двама ученици от нашето училище, заяви директорът му инж. Мария Жайгерова. „Отговорността за тях е много голяма. Но нека победи олимпийския принцип – да участват, на намерят приятели и да се върнат с много положителни емоции и да носят България в сърцето си“, пожела инж. Жайгерова. Директорът на ресурсния център, Таня Бошнакова отбеляза, че Николай и Харис винаги могат да разчитат на тях и им пожела успех. „Нека усилията ви да дадат резултат и да се гордеем с постиженията ви. Пожелавам ви да имате шанс да се качите на почетната стълбичка и да чуете българския химн, но най-вече да съберете много емоции от това преживяване“, допълни Бошнакова. На финала на официалната церемония по изпращането на атлетите, кметът на Смолян Николай Мелемов заяви, че всички се вълнуват в този ден, когато изпращат участниците от Смолян на олимпийските игри на Спешъл олимпикс. „Младите хора винаги са били приоритет за община Смолян и това ще продължава и в бъдеще. Вие ще представлявате общината и България и бъдете сигурни, че всички ние, вашите съграждани сме с вас. Участието ви на игрите ще остави отпечатък във вашето съзнание. Вие ще бъдете пример за всички други млади смолянчани, че човек може да успее, само трябва да се бори“, каза още кметът Мелемов и пожела успех на атлетите. \r\nНели ГЕРГЬОВСКА", "date": "2019.02.28", "title": "Смолян: На официална церемония двама атлети на Спешъл олимпикс бяха изпратени на Световните летни игри в Абу Даби’2019"}
{"url": "http://www.focus-news.net/news/2019/02/28/2629174/pernik-obshtinskiyat-savet-odobri-predlozhenie-za-izgrazhdane-na-kragovo-krastovishte-v-kvartal-iztok.html", "text": "Общинският съвет прие предложение за изграждане на кръгово кръстовище в квартал \"Изток\", съобщиха от пресцентъра на  Община Перник . Изграждане на кръгово кръстовище, непосредствено след входа на Перник, в най-големия квартал „Изток“, гласува Общинският съвет. Местният законодателен орган даде съгласието си след внесено предложение от кмета на Община Перник Вяра Церовска - съоръжението да бъде обявено за приоритетен обект, защото цели да облекчи трафика в един от най-натоварените участъци – улиците „Юрий Гагарин“ и „Благой Гебрев“. Обектът е от изключителна важност с цел облекчаване на трафика през кръстовището. Съществуващата пътна артерия е с изчерпана пропускателна възможност, а заради натоварения трафик тя е сред участъците в региона с концентрация на пътно-транспортни произшествия. Необходимо е да се изискат целеви средства в размер на 1 900 000 лв., с които ще бъде успешно реализиран вече изготвеният проект.", "date": "2019.02.28", "title": "Перник: Общинският съвет одобри предложение за изграждане на кръгово кръстовище в квартал \"Изток\""}
{"url": "http://www.focus-news.net/news/2019/02/28/2629175/galina-stoyanova-kmet-na-kazanlak-pri-prodazhba-na-obshtinski-imoti-ima-prozrachnost-i-ne-e-imalo-sluchay-da-se-prodade-tsenno-za-obshtnostta-imushtestvo.html", "text": "Всички имоти подлежащи на продажба за съответната календарна година са подробно описани в Годишната програма за управление и разпореждане с общинска собственост, което включва описание на имотите, квадратурата и прогнозната цена на обектите, каза кметът на Казанлък Галина Стоянова по време на сесия на Общинския съвет, в отговор на питане на съветници от „БСП – Лява България“ във връзка с продажбата на имоти и земеделска земя за периода 1 януари 2012 – 31 декември 2018г, предаде кореспондент на  Радио „Фокус” . Галина Стоянова поясни още, че Годишната програма, включително и измененията и през годината се приемат с решение на Общинския съвет: „Те са ви служебно известни и са публикувани на интернет страницата на Общински съвет – Казанлък и на Община Казанлък. Всяка една продажба, независимо дали е по Закона за общинската собственост или по Закона за приватизацията, се извършва след изрично решение на ОбС. В него се посочват конкретният имот, предметът на продажбата и се определя начална тръжна цена, както и представител от ОбС, включително и общински съветници от БСП в комисията по търга.” Кметът на Казанлък каза също, че в изпълнение на чл. 44, ал.1, т.18 от Закона за местното самоуправление и местната администрация, всички договори след продажбите на недвижими имоти се предоставят на Общинския съвет. Те съдържат информация за името на купувача, предмета на сделката, стойността на договора. Те също са служебно известни на съветниците и са налични в ОбС.  В отговора си Стоянова обърна внимание и на това,че всички сключени договори от продажби за периода 1 януари 2012 – 31 декември 2018 г. се разглеждат от Комисията за противодействие на корупцията за упражняване на текущ и последващ контрол върху актовете и договорите издадени или сключени от органите на местната изпълнителна власт, чийто председател е Теодора Иванова, общински съветник от групата „ БСП – Лява България”. \r\nСлавяна ГАЙДАРОВА", "date": "2019.02.28", "title": "Галина Стоянова, кмет на Казанлък: При продажба на общински имоти има прозрачност и не е имало случай да се продаде ценно за общността имущество"}
{"url": "http://www.focus-news.net/news/2019/02/28/2629176/pregled-na-osnovnite-temi-v-balkanskiya-pechat-agentsiya-fokus.html", "text": "Турските претенции в Източното Средиземноморие, усложнените отношения в управляващата коалиция в Македония, перспективите за военно сътрудничество между Скопие и Атина, както и личността на Лаура Кьовеши, кандидат за европейски главен прокурор са сред основните теми на балканския печат . \r\n*** Заместник-помощник държавния секретар на САЩ Матю Палмър призова всички страни, заинтересовани от действията в изключителната икономическа зона на Кипър (ИИЗ), да проявят сдържаност и САЩ отново потвърдиха подкрепата на Вашингтон за усилията, подкрепени от ООН за намиране на политическо решение на острова, включващ и двузонална, двуетническа федерация, пише гръцкият вестник  Kathimerini . \r\nПалмър заяви в сряда, че САЩ се надяват, че разработването  на природните ресурси на острова ще предостави стимули за решение. \r\nИзявленията на Палмър, които също така засегнаха и Договора от Преспа и гръцко-американските икономически връзки, бяха направени, когато Турция стартира най-голямото си военноморско учение в сряда в Черно, Егейско и Средиземно море. Учението  „Синя родина“ е описано като демонстрация на сила срещу Гърция и Кипър, пише изданието. \r\n*** Според неофициална информация от СДСМ партията планира сериозни кадрови промени след президентските избори –на  втората годишнина от идването на власт, пише македонският вестник  “Независен“ . \r\nПромените в управлението, както се оценява, ще дадат възможност за стабилизиране на правителството, особено след серия от разногласия между коалиционните партньори - СДСМ и ДСИ, чиито представители водят \"война\" в парламента и правителството, докато партийните лидери и секретари преговарят за съвместно явяване на президентските избори. Но точно когато изглеждаше, че споразумението за консенсусен кандидат е наближило, избухна скандала  за имунитета на бившия парламентарен председател  Трайко Веляновски, а вчера се появи информация, че поради препятствия от страна на ДСИ не е внесен законопроекта за прокуратурата, с който трябва да бъде решен статусът на Специализираната прокуратура. \r\nНо въпросът е дали и как коалицията ще успее да оцелее до изборите, т.е. до първата половина на май. Високопоставен представител на СДСМ казва, че шансовете за \"раздяла\" с ДСИ са големи във всеки случай. \r\nВчера, както и в понеделник, всички дейности бяха отменени в парламента, след като групата на депутатите от СДСМ реши да бойкотира председателя Талат Джафери, който прекъсна сесията за отнемане на имунитета на Веляновски. Обяснението е, че сесията е отложена поради невъзможността да се постигне междупартиен компромис. Според информациите обаче днешната сесия по парламентарни въпроси ще се проведе. \r\nМеждувременно депутатите от СДСМ и ДСИ продължават да прехвърлят топката за това кой е виновен за случая \"Веляновски\", докато в политическите кръгове зависи от дилемата дали неприемането на имунитет е резултат само на споразумение между ДСИ и ВМРО-ДПМНЕ или СДСМ е участвал в споразумението, но ситуацията е излязла от контрол, като е насрочила пленарната сесия, вместо \"сценария“ да се спре на сесията на комисията, която приключи с \"равенството\"? \r\nВъпреки че министър-председателят Зоран Заев каза, че няма дълбоко несъгласие между двете водещи партии в правителството и че ще се решат незначителни недоразумения, за да не се застрашат глобалните процеси, депутатът и вицепрезидентът на СДСМ Мухамед Зекири, от друга страна, подхвърли идеята за ново парламентарно мнозинство без ДСИ. Посещавайки телевизия 21, Зекири, в ожесточен спор с координатора на ДСИ Еюп Алими, отбеляза, че може да има правителство без ДСИ, на което му е било отговорено, че  правителство се съставя с 61 депутати. \r\nЗапитан дали след събитията във връзка с отнемането на парламентарния имунитет на депутата Веляновски, СДСМ ще остане в коалиция с ДСИ, Зекири каза, че очаква това да бъде обсъдено на заседание на партийното ръководство на СДСМ. \r\n„Бройките правят правителството. Разбира се, ако разполагаме с бройки за формиране на правителство и без ДСИ, това е вариант, защо не“ каза Зекири. \r\nПредвид новото разположение на силите в парламента , след преминаване на няколко депутати от лагера на ВМРО-ДПМНЕ в СДСМ и след сформирането на независима парламентарна група, теоретично е възможно да се направи ново мнозинство без ДСИ. То може да достигне до 70 гласа, в сравнение с сегашните 68. Информацията обаче е, че ще отиде на \"затопляне\" на отношенията между настоящите партньори не само защото предизборната кампания стеснява пространството за маневри, но и защото във всеки друг вариант би било почти невъзможно да се постигне мнозинство от две трети, каквото е необходимо за някои от ключовите закони за реформи. В допълнение, СДСМ и ДСИ, като партньори, решиха най-трудните въпроси, включително Споразумението от Преспа и решението да не се проведат предсрочни парламентарни избори е направено в името на реформите, които трябва да бъдат изпълнени преди срещата на върха на ЕС през юни, където Македония очаква началото на преговорите за пълноправно членство. По-точно, въпреки категоричната позиция на ДСИ срещу извънредни парламентарни избори заедно с президентските, СДСМ беше разделен по този въпрос, но в крайна сметка се реши, че на реформите  трябва да бъде даден приоритет. \r\nВъпреки ангажимента, който ДСИ се опитва да демонстрира по отношение на изпълнението на реформите, сега е потвърдено, че управляващата албанска партия всъщност е пречка, заради която през цялото време правителството не успява да намери решение на статута на Специализираната прокуратура. Този въпрос следва да се регулира от законодателни изменения, изискващи мнозинство от две трети. Без гласове от ВМРО-ДПМНЕ и особено на ДСИ е невъзможно да се осигури мнозинство от две трети за преодоляване на пропуските, които възникнаха след изтичането на първоначалния срок. В случаите, разглеждани от Специализираната прокуратура , макар и най-многобройни да са те срещу бивши служители от ВМРО-ДПМНЕ, има и заподозрени и обвинени служители на ДСИ, тъй като тези две партии бяха партньори в предишното правителство, коментира изданието \r\nМинистърът на правосъдието Рената Треневска-Десковска наскоро заяви, че е готова поправката според която Специализираната прокуратура ще бъде част от основната прокуратура, но ще запази своята автономия. Въпреки това, след последните събития между СДСМ и ДСИ, е сигурно, че статута на Специализираната прокуратура ще се реши след изборите. Министърът на външните работи Никола Димитров междувременно в едно неотдавнашно интервю за радио „Свободна Европа“ подчерта, че бъдещето на Специализираната прокуратура е много важно за решението на ЕС относно датата за начало на преговорите. \r\n*** Налице е възможност за Македония и Гърция да си сътрудничат във военно отношение след три десетилетия напрегнати отношения заради  спора за името и дали това сътрудничество може да бъде повишено до нивото на  стратегическото  партньорство, което Македония има с армиите на САЩ и Турция, пише първият македонски ежедневник  “Нова Македония“ . \r\nТази дилема стана актуална след неотдавнашното интервю на гръцкия министър на отбраната Евангелос Апостолакис, който каза пред Kathimerini, че стремежът на неговата страна е да се превърне в основен стратегически партньор в отбраната със Северна Македония и всичко това да бъде в посока на поддържане мир и укрепване на сътрудничеството на Балканите. \r\n„Всъщност нашият потенциален принос към трансформацията на въоръжените сили на Северна Македония ще отклони други регионални кандидати, които биха могли да се опитат да извлекат полза и да окажат влияние върху съседката си. Нашият стремеж е страната ни да се превърне в основен стратегически партньор на Северна Македония в отстояването на мира и укрепването на сътрудничеството на Балканите - казва Апостолакис . \r\nМеждувременно предишният министър на отбраната на Гърция Панос Каменос наскоро изрази неприятелско отношение към Македония в интервю за местната телевизия ТРТ от областта Тесалия. \r\n„Не се чувстваме застрашени. Нито Албания може да застраши Гърция, нито Скопие. Скопие е на 20 минути работа. Ако една единица бронирани превозни средства реши да премине, тя ще стигне до края на Скопие, ще стигне до Сърбия. Отбраната изобщо не ни засяга“ - каза Каменос. \r\nОт македонското Министерство на отбраната  засега няма  информация по въпроси, свързани с това как Македония разглежда настоящите изявления за стратегическо партньорство за отбрана с Гърция и дали това сътрудничество в много отношения ще прилича на стратегическо партньорство в областта на сигурността, което имаме със САЩ и Турция. \r\nОт друга страна, в споразумението на Преспа взаимното сътрудничество между двете страни обхваща цяла глава, т.е. цялата втора част от споразумението е посветена на него, като се споменава и военното сътрудничество. \r\nВ частта, свързана със сътрудничеството в областта на отбраната между двете страни, се подчертава, че договарящите страни ще засилят същото чрез чести посещения и контакти между политическите и военните ръководители на въоръжените сили. \r\nЧлен 17 гласи, че военното сътрудничество ще се осъществява чрез трансфер на знания и помощ в изграждането на капацитет, сътрудничество в областта на военното производство, информиране за сигурността и провеждане на съвместни военни учения. \r\nУниверситетският професор Атанас Козарев от Скопие, в своя преглед на събитията, приветства възможността за военно сътрудничество между Македония и Гърция и възможността то да се издигне до нивото на стратегическо партньорство, което имаме от години със САЩ и Турция. \r\n„Ако се гледа от геостратегическата призма за сигурност, двете страни споделят същите ценности и предизвикателства по отношение на сигурността, имайки предвид опасностите от тероризма, гражданските войни в Близкия изток и Украйна и т.н. в натовските армии на Атина и Скопие не могат да не си сътрудничат и да не бъдат приветствани“, казва професорът. \r\nТой посочва, че тъй като досега практически нямаме военно сътрудничество в областта на отбраната, много е трудно да се анализира предварително кой сектор на сигурността ще извлече най-голяма полза от тази инициатива. \r\nПрофесорът отбелязва, че докато Гърция е балканска страна с лоша икономика, тя все още е една от страните от НАТО, която инвестира сериозно в армията и полицията и е на върха в списъка на страните потребители за тази цел. \r\nКозарев припомни, че подобна възможност за ново стратегическо партньорство в отбраната бе обявена през февруари веднага след срещата в Скопие между двамата президенти на Македония и България - Георги Иванов и Румен Радев. \r\n„Това стратегическо партньорство беше издигнато до още по-високо ниво от сегашното изявление на гръцкия министър на отбраната Апостолакис, като се има предвид, че  българският президент има и висок военен чин\" - обобщава Козарев. \r\n***  Коя е Лаура Кьовеши, пиише румънското англоезично издание  Romania Insider . \r\nЛaура Кодрута Кьовеши, на 45 г., е родена в Сфанту Георге, окръг Ковасна, централна Румъния, в район, с етническо унгарско малцинство.  Завършва Юридическия факултет на Университета в Клуж-Напока през 1995 г. През същата година започва кариерата си като прокурор в прокуратурата към районния съд в Сибиу. След почти четири години на тази длъжност тя се премества в прокуратурата към окръжния съд в Сибиу и оттам започва нейното издигане. В рамките на четири години тя става главен прокурор на отдела за наказателно разследване в прокуратурата в Сибиу, след което през декември 2004 г. се премества в дирекцията за разследване на организираната престъпност и тероризма в Сибиу. През юни 2006 г. тя става главен прокурор на тази дирекция в Сибиу. От тази позиция става главен прокурор на Румъния през октомври 2006 г. Бившият министър на правосъдието Моника Маковей, сега член на Европейския парламент, предложи Кьовеши за тази позиция и бившият президент Траян Бъсеску подписа споразумението. \r\nЛаура Кьовеши е първата жена главен прокурор на Румъния, както и най-младият главен прокурор на страната. По онова време тя е само 33 години. Кьовеши получи втори мандат през октомври 2009 г. \r\nПрез май 2013 г. тя е назначена за главен прокурор на Националната дирекция за борба с корупцията (ДБК), специална прокуратура, специализирана в разследването на случаи на корупция от най-високо ниво. Бившият премиер на социалдемократите Виктор Понта, който също беше временен министър на правосъдието, беше този, който я номинира за тази позиция, а президентът Траян Бъсеску подписа това назначение. Няколко години по-късно, под ръководството на Кьовеши, ДБК  разследва Понта и брата на Бъсеску. \r\nНационалната дирекция за борба с корупцията (ДБК), институция, създадена през 2002 г., достигна своя връх по време на първия мандат на Кьовеши, когато започна стотици разследвания срещу висши служители. През юни 2014 г. ДБК постигна 4-годишна окончателна присъда срещу бившия премиер Адриан Нъстасе, което доведе институцията в центъра на вниманието. След това ДБК успя да постави зад решетките няколко министри, депутати и десетки влиятелни регионални политически лидери , известни още като „местни барони“. \r\nРезултатите от работата на ДБК донесоха на Ковеси много публичност в международните медии и подкрепата на чуждестранни посолства в Румъния, най-вече от американското посолство в Букурещ. Ръководителят на ДБК получи няколко награди от чужди страни, включително Франция, САЩ и Швеция. \r\nПрез 2016 г. Кьовеши получи подновен мандат по предложение на министъра на правосъдието Ралуца Пруна. Президентът Клаус Йоханис, който също е привърженик на дейността на Кьовеши, подписва това назначени. \r\nПромяната настъпва през 2016 г., когато Социалдемократическата партия (СДП) отново идва на власт и нейните лидери започнаха кампания срещу ДБК. Те обвиниха институцията в злоупотреби и в политически натиск. Те също така предположиха, че Кьовеши е част от така наречената „сянка“ - тайна структура на властта, която имала за цел да поеме контрола върху политическата власт в Румъния. Лидерът на СДП Ливиу Драгня, осъден за изборни измами през 2015 г., след разследване на ДБК и заподозрян по няколко други разследвания за корупция, стана основният противник на Кьовеши. \r\nУправляващата коалиция на започна да променя законите в областта на  правосъдието и наказателните кодекси, за да направи по-трудно за прокурорите да разследват политици на власт, а ДБК веднага реагира, казвайки, че това ще направи борбата с корупцията по-малко ефективна в Румъния. Уличните протести срещу управляващата коалиция и в подкрепа на ДБК започнаха през февруари 2017 г. Европейската комисия и чуждестранните посолства също реагираха, потвърждавайки подкрепата си за антикорупционната институция. \r\nЗапочна дълга война, по време на която управляващата коалиция бавно наложи промените си на етапи, като продължи да дискредитира върховните съдебни институции, които се противопоставиха на тези промени, а именно ДБК и Главна прокуратура. Политиците обвиниха ДБК в злоупотреби и незаконно сътрудничество с Румънската разузнавателна служба , както и натиск върху съдиите за присъди. \r\nПрез 2017 г. ДБК беше засегната от първите вътрешни скандали. Изтекоха записи, в които Кьовеши твърди, че иска от прокурорите да тръгнат след премиера и да действат по-бързо с големите случаи на корупция. По това време ДБК заяви, че записите са редактирани и извадени от контекста.  \r\nПрез февруари 2018 г. министърът на правосъдието Тудорел Тоадер започна процедурата за освобождаване на Кьовеши от кормилото на ДБК. Той представи доклад, включващ най-вече обвинения срещу Кьовеши, много от които се основаваха на медийни съобщения, и само накратко визират дейността й в ръководството на ДБК. Докладът обвини Кьовеши, наред с другото, с увреждането на имиджа на Румъния в чужбина, като говори за широкоразпространената корупция в страната и за усилията на управляващата коалиция да отслаби борбата с корупцията в интервютата си с международни медии. \r\nПрезидентът Клаус Йоанис отложи отговора на молбата на министъра на правосъдието за почти шест месеца, но Конституционният съд го принуди да подпише уволнението й, което направи през юли 2018 г. След освобождаването й от ръководството на ДБС Кьовеши бе преместена в Главната прокуратура. \r\nПрез декември 2018 г. тя представи кандидатурата си за главен прокурор на новата Европейска прокуратура . Веднага след това управляващата коалиция в Букурещ поднови атаките си срещу нея, опитвайки се да блокира назначаването й. Въпреки това, комисията за подбор, съставена от международни специалисти, постави Кьовеши на върха на списъка с кандидати за поста, изпратен на Съвета на ЕС и Европейския парламент. \r\nМеждувременно новосъздадената секция за разследване на магистрати в Румъния официално обяви, че разследва Кьовеши за злоупотреба със служебно положение, подкуп и фалшиви показания в случай, свързан с екстрадирането от Индонезия на управител на инвестиционен фонд, осъден за измама. Делото е започнало от жалба срещу Кьовеши, подадена от бившия депутат Себастиан Гита, който избяга в Сърбия през декември 2016 г., след няколко разследвания на ДБК, насочени срещу него. \r\nРумънското правителство и министърът на правосъдието Тудорел Тоадер лобираха срещу Кьовеши в Съвета на ЕС, където тя загуби първоначалния вот в полза на френския кандидат. Комисиите от Европейския парламент обаче гласуваха за Кьовеши, като я върнаха в надпреварата за назначаването, което ще бъде решено след преговори между Европейския парламент и Съвета на ЕС.", "date": "2019.02.28", "title": "Преглед на основните теми в балканския печат  (Агенция \"Фокус\")"}
{"url": "http://www.focus-news.net/news/2019/02/28/2629178/plovdiv-urok-po-rodolyubie-po-sluchay-3-mart-se-provede-v-dg-zaharno-petle.html", "text": "Урок по родолюбие по случай 3 март събра деца и учители от ДГ „Захарно петле“ и многобройни гости от район „Северен“, водени лично от кмета инж. Ральо Ралев. Това съобщиха за  Радио „Фокус“-Пловдив  от районната администрация. С него бяха заместник-кметовете Л. Кътова и К. Георгиев, секретарят на района Д. Йорданова и главен експерт „Образование и наука” Н. Нончева, както и близки на децата, дошли, за да се присъединят към предпразничните вълнения на малките патриоти. Цветанка Лазарова, директорът на детското заведение, представи своите възпитаници и колеги П. Иванова и В. Стоянова, които са подготвили празничното събитие. Със слово, с патриотични песни, с мултимедия малките артисти пресъздадоха славни моменти от родната история. Урокът по родолюбие проследи съдбата на най-скъпите синове на отечеството и показа, че техните дела са оставили незаличима следа във всяко българско сърце. Инж. Ралев честити на всички присъстващи настъпващия национален празник и сподели, че малките възпитаници на „Захарно петле“ са го развълнували дълбоко, а техният патриотичен урок ще остане за дълго в съзнанието и сърцето му. С дълбоко уважение той се обърна и към педагогическия екип на градината, където работят всеотдайни и изключително отговорни педагози. Той поднесе и цветя на директора на детското заведение.", "date": "2019.02.28", "title": "Пловдив: Урок по родолюбие по случай 3 март се проведе в ДГ „Захарно петле“"}
{"url": "http://www.focus-news.net/news/2019/02/28/2629179/veliko-tarnovo-shte-badat-otpusnati-10-stipendii-za-detsa-obuchavashti-se-v-mladezhkiya-dom.html", "text": "Общински съвет – Велико Търново гласува да бъдат отпуснати 10 стипендии за деца, обучаващи се в различните форми на творческо развитие в Младежки дом – Велико Търново, предаде репортер на  Радио „Фокус“ – Велико Търново . Местните депутатите приеха с 27 гласа „за“, 0 „против“ и 0 „въздържал се“ утвърждаването на статут за определяне и разпределяне на стипендии за деца, обучаващи се в различните форми на творческо развитие в Младежки дом. Предложението бе направено на кмета инж. Даниел Панов, по идея на група общински съветници. Стипендиите ще получават деца, чиито родители имат минимален доход и които с доказани творчески възможности. Изискването е детето да е с адресна регистрация в община Велико Търново. Общият размер на стипендиите се утвърждава от Великотърновския общински съвет и е част от бюджета на Младежки дом – Велико Търново за съответната година. Стипендията се изразява в освобождаване от заплащане за обучението в размер на годишната цена на услугата за обучение в съответната форма в Младежкия дом. Поименните стипендии се утвърждават от Великотърновския общински съвет ежегодно до края на месец юли. Одобрените средства ще са за периода 1 септември – 31 август на следващата година. Право на стипендия имат деца и младежи до 18 годишна възраст, а ако продължават да учат – до завършване на средно образование, но не по-късно от навършване на 20 години. \r\nНадежда КРЪСТЕВА", "date": "2019.02.28", "title": "Велико Търново: Ще бъдат отпуснати 10 стипендии за деца, обучаващи се в Младежкия дом"}
{"url": "http://www.focus-news.net/news/2019/02/28/2629153/iskren-veselinov-vmro-pozitsiyata-na-partiyata-otnosno-preferentsiite-ne-e-oleknala-no-namerihme-sredstvo-razlichno-ot-prezidentskoto-veto.html", "text": "Позицията на партията относно преференциите не е олекнала. Това каза на брифинг заместник-председателят на ВМРО Искрен Веселинов, предаде репортер на  Агенция „Фокус“ .  \r\nНа въпрос защо ВМРО са размислили за подкрепата си за президентското вето, Веселинов уточни, че първоначалната реакция е била преди партията да се запознае с мотивите на президента. „Ние искахме преференциите да останат в стария вариант и виждахме във ветото на президента едно средство за постигане на тази цел. Сега имаме друго средство и по никакъв начин не сме променили целта ни“, коментира той.", "date": "2019.02.28", "title": "Искрен Веселинов, ВМРО: Позицията на партията относно преференциите не е олекнала, но намерихме средство, различно от президентското вето"}
{"url": "http://www.focus-news.net/news/2019/02/28/2629180/api-na-1-mart-ot-1600-do-2000-chasa-se-ogranichava-dvizhenieto-na-kamionite-nad-12-t-po-nay-natovarenite-patishta.html", "text": "На 1 март, последният работен ден преди Националния празник на Република България, от 16.00 до 20.00 ще бъде ограничено движението на камионите над 12 тона по автомагистралите и най-натоваренитe пътища. Това съобщиха от  пресцентъра на Агенция \"Пътна инфраструктура\" .  Целта е повишаване на безопасността и увеличаване на пропускателната способност на инфраструктурата. Агенция „Пътна инфраструктура“ апелира шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nТежкотоварните превозни средства ще бъдат спрени и в последния почивен ден 4 март (понеделник) от 14 ч. до 20 ч. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика през Владая и повишаване на пътната безопасност на 4 март през светлата част от денонощието ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. \r\nКарта с временната организация на движението по участъците от републиканската пътна мрежа в празничните дни през 2019 г. в приложения линк -  http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-rpm-na-mps-nad-12-t-za-oficialni-praznici-prez-2019-g/. \r\nОт АПИ призовават водачите да шофират внимателно.", "date": "2019.02.28", "title": "АПИ: На 1 март от 16.00 до 20.00 часа се ограничава движението на камионите над 12 т по най-натоваренитe пътища"}
{"url": "http://www.focus-news.net/news/2019/02/28/2629181/stara-zagora-nad-60-resheniya-vzeha-obshtinski-savetnitsi-prez-fevruari.html", "text": "Нов кмет на село Памукчии положи клетва по време на редовната сесия на старозагорските общински съветници, съобщиха от пресцентъра на община  Стара Загора  Иван Иванов ще заема мястото на подалия оставка Георги Празов до провеждането на местните избори тази есен. 39 гласа „За“ получи предложението на председателя на ОбС Таньо Брайков, което бе направено след проведено обществено допитване в населеното място. 46 от съветниците подкрепиха условията и цените за пътуването на учащи, пенсионери и хора с увреждания с автобусен и тролейбусен транспорт на територията на общината. Старозагорската администрация продължава да подпомага различни социални групи за достъпни транспортни услуги. С приетите промени, пенсионерите, навършили 68 години, с адресна регистрация в града, както и пенсия до 350 лева, могат да се възползват от преференциални цени. Намаления и абонаментни карти с по-ниска стойност ползват и всички учащи – ученици, студенти и докторанти - редовно обучение, от учебните заведения разположени на територията на Стара Загора, както и хората с над 71% намалена трудоспособност, с адресна регистрация в града. Безплатни остават едномесечните и тримесечните карти за пътуване с градския транспорт за старозагорците над 80 години. С 46 гласа „За“ бе приет на първо четене, със становища на ПК по спорт и младежки дейности и по законност и обществен ред, проектът за Наредба за условията и реда за използването на спортни обекти, собственост на Община Стара Загора и за реда и условията за финансиране и подпомагане на физическата активност, физическото възпитание, спорта и спортно-туристическата дейност във връзка с чл. 103, ал.2, т.2 и чл. 133, ал.4. от Закона за физическото възпитание и спорта. Съветниците гласуваха още избор на независими финансови одитори за  заверка на ГФО за 2018г. и 2019 на общински търговски дружества със сто процента общинско участие, както и приключиха ликвидацията и заличаването от Търговския регистър на общинското дружество „Ученическо хранене“ ЕООД. 42 гласа „За“ получи бюджетната прогноза за местните дейности на Община Стара Загора за периода 2020 - 2022 година. В дневния ред на редовното заседание за този месец на местния парламент влязоха 62 предложения.", "date": "2019.02.28", "title": "Стара Загора: Над 60 решения взеха общински съветници през февруари"}
{"url": "http://www.focus-news.net/news/2019/02/28/2629182/pernik-obshtinskiyat-savet-delegira-prava-na-kmeta-vyara-tserovska-da-otpravi-iskane-za-otpuskane-na-subsidiya-za-obekt-obnovyavane-na-sgrada-na-dvorets-na-kulturata.html", "text": "Общинският съвет делегира права на кмета на Община Перник Вяра Церовска да отправи искане за отпускане на целева субсидия за капиталови разходи за обект: „Обновяване на сграда на Дворец на културата“, съобщиха от пресцентъра на  Община Перник . Ремонтът на емблематичната сграда на културна институция е от изключителна важност за облика и развитието на града. Дворецът на културата е открит през 1957 г. Той е построен в класически стил и е разположен върху 4250 кв. м., разгърната застроена площ. В помещенията на Двореца се развива разнообразна културна дейност. Сградата е дом на  няколко  институции, сред тях са Общинският драматичен театър „Боян Дановски“, Регионалната библиотека „Светослав Минков“ и Художествената галерия „Любен Гайдаров“. За обновление на сградата са необходими целеви средства в размер на 1 463 000 лв.", "date": "2019.02.28", "title": "Перник: Общинският съвет делегира права на кмета Вяра Церовска да отправи искане за отпускане на субсидия за обект „Обновяване на сграда на Дворец на културата“"}
{"url": "http://www.focus-news.net/news/2019/02/28/2629184/prezidentat-rumen-radev-shte-se-sreshtne-s-generalniya-sekretar-na-nato-yens-stoltenberg-na-1-mart.html", "text": "На 1 март, петък, от 10.30 часа президентът Румен Радев ще приеме на „Дондуков“ 2 генералния секретар на НАТО Йенс Столтенберг, който ще бъде на посещение у нас. Това съобщиха от  прессекретариата на държавния глава . Държавният глава и гостът ще имат среща на четири очи, след което са предвидени и пленарни разговори.  \r\nПредвижда се възможност за протоколни кадри и заснемане на встъпителните думи в началото на пленарната среща. След края й ще бъде разпространено прессъобщение.  \r\nДостъп на оператори и фоторепортери до „Дондуков“ 2 ще бъде предоставен до 10.10 часа след представяне на валидни журналистическа и лична карта.", "date": "2019.02.28", "title": "Президентът Румен Радев ще се срещне с генералния секретар на НАТО Йенс Столтенберг на 1 март"}
{"url": "http://www.focus-news.net/news/2019/02/28/2629147/angel-naydenov-shte-pomnya-krasimir-uzunov-kato-prosveten-patriot-mileesht-za-balgariya-i-armiyata.html", "text": "Едно от най-точните определения за Красимир Узунов е просветен патриот. Това каза за  Радио \"Фокус\"  Ангел Найденов, председател на Центъра за изследване на отбраната и сигурността и бивш министър на отбраната по време на поклонението пред тленните останки на Красимир Узунов в Централния военен клуб. „Дойдох на поклонението на Краси покрусен, тъжен и с мисъл за него такъв, какъвто го познавам от много години. Мисля, че това е едно от най-точните определения за него – просветен патриот. Ще го помня като човек с енциклопедични познания за бойната ни история, отявлен родолюбец, милеещ за България и армията. Той беше човек, изпълнен с вдъхновяващи идеи и инициативи, свързани със съхраняването на паметта, честта и достойнството на българското войнство\", допълни Ангел Найденов. Според него хора като Красимир Узунов са необходими днес заради всички тези качества, които е събирал в себе си. \"Когато си отиват такива хора, човек е с усещането, че нещо се откъсва от него. С кончината на Красимир Узунов осиротя не само професията и чувстват празнота не само неговото семейство и близки, а всички, които са го познавахме\", уточни бившият министър на отбраната.  \r\nАнна АНГЕЛОВА", "date": "2019.02.28", "title": "Ангел Найденов: Ще помня Красимир Узунов като просветен патриот, милеещ за България и армията"}
{"url": "http://www.focus-news.net/news/2019/02/28/2629185/sport-tsska-privleche-zashtitnik-ot-portugaliya.html", "text": "Футбол: Португалецът Нуно Мигел До Адро Томаш ще подсили ЦСКА за пролетния полусезон, информира официалният сайт на \"армейците\". Защитникът е състезател на Беленензеш, но двете ръководства са постигнали договорка и футболистът ще играе под наем на \"Армията\" до края на шампионата. Нуно Томаш е на 23 години и е поливалентен защитник, който може да действа като централен бранител, а също и на левия фланг на ариергарда, допълват още от ЦСКА.", "date": "2019.02.28", "title": "Спорт:  ЦСКА привлече защитник от Португалия"}
{"url": "http://www.focus-news.net/news/2019/02/28/2629177/gerb-i-obedineni-patrioti-shte-othvarlyat-vetoto-na-prezidenta-varhu-promenite-v-izborniya-kodeks-obzor.html", "text": "Управляващата коалиция взе общо решение да отхвърли президентското вето върху промените в Изборния кодекс с аргумент, че твърденията на държавния глава Румен Радев, че няма съдебен контрол, не отговарят на истината. \r\nСпоред  председателя на ПГ на ГЕРБ Цветан Цветанов  с предложените промени контролът става дори по-добър, тъй като делата ще се гледат от тричленен състав в Административен съд, а не както досега – от един съдия във Върховния административен съд. „Когато бъде обжалвано решение на Административния съд, ще може да бъде подадена жалба и ще може да се гледа във Върховния административен съд, така че цялата процедура по съдебния контрол е същата, каквато се прилага и при актове, издадени от областния управител в дадена област. Тогава отива на обжалване при по-висшестоящия административен орган, а това е Министерски съвет\", посочи Цветанов. \r\nОт своя страна,   лидерът на „Атака“ Волен Сидеров  коментира, че отхвърлянето на президентското вето не е проява на конфронтация. „Аз съм сигурен, че г-н Радев е имал благородни намерения, пишейки това вето, просто неговият юридически екип вероятно го е подвел, защото там мотивите не са доизпипани. А тъй като няма как да се поправя вето, ние ще го поправим, като го направим по парламентарен начин”, заяви Сидеров и уточни, че в това няма нищо драматично. „Нека да не се тълкува като противопоставяне с президентската институция. Напротив, по-скоро е една синхронизация“, заяви той. \r\nЗаместник-председателят на ВМРО  Искрен Веселинов  заяви, че позицията на партията относно президентското вето не е олекнала. Той уточни, че първоначалната реакция на ВМРО за подкрепа е била преди партията да се запознае с мотивите на президента. „Ние искахме преференциите да останат в стария вариант и виждахме във ветото на президента едно средство за постигане на тази цел. Сега имаме друго средство и по никакъв начин не сме променили целта ни“, коментира Веселинов. Народният представител от НФСБ Христиан Митев  също изрази позицията на партията за отхвърляне на президентското вето, но обясни, че между първо и второ четене на промените партията най-вероятно ще направи свое собствено предложение относно прага на преференциите. „Ние си запазваме правото, когато бъде разглеждан законопроектът на колегите от ГЕРБ за връщане стария начин за изчисляване на преференциите, да направим промени. Просто правя заявка, че обмисляме идеи, включително за диференциация на процентите, от които се изчисляват преференциите за различните видове избори“, посочи той. \r\nЦветилена СИМЕОНОВА", "date": "2019.02.28", "title": "ГЕРБ и „Обединени патриоти“ ще отхвърлят ветото на президента върху промените в Изборния кодекс (ОБЗОР)"}
{"url": "http://www.focus-news.net/news/2019/02/28/2629186/plovdiv-obshtina-karlovo-nadgrazhda-sotsialnite-uslugi-za-vazrastni-hora.html", "text": "Община Карлово ще кандидатства с проект „Помогни на възрастни хора и хора с увреждания чрез патронажна грижа” за директно предоставяне на безвъзмездна финансова помощ по Оперативна програма „Развитие на човешките ресурси 2014-2020”, съобщиха от пресцентъра на  общината . Това става възможно, след като на редовното заседание на Общинския съвет, провело се на 28 февруари т.г., местните законодатели дадоха съгласие за стартиране на проектното предложение. То е надграждане на услугата „Домашен социален патронаж”, която съществува от много години в общината, поясни заместник-кметът Антон Минев. Проектът „Помогни на възрастни хора и хора с увреждания чрез патронажна грижа в община Карлово” е насочен изцяло към възрастни хора над 65 години с ограничения или невъзможност за самообслужване, както и към хора с увреждания или самотно живеещи, които се нуждаят от почасови услуги. Общинският съвет реши още Карлово да кандидатства пред Фонда за устойчиви градове с проект за реконструкция и модернизация на Народно читалище „Васил Левски – 1861г.” по Оперативна програма „Региони в растеж 2014-2020”. С поименно гласуване, 26 общински съветници одобриха промени в разчета на капиталовите разходи за настоящата 2019 година. На февруарската сесия бе приет отчетът за дейността през 2018 г. на Местната комисия за борба с противообществените прояви на малолетни и непълнолетни. Работата си общинските съветници продължиха с актуализиране на програмата за управление и разпореждане с имоти – общинска собственост. Преди началото на заседанието вълнуващ музикално-поетичен спектакъл „Честит Трети март, община Карлово!”, придружен с въздействащи мултимедийни кадри, изнесоха възпитаници на Детска градина „Първи юни”.", "date": "2019.02.28", "title": "Пловдив: Община Карлово надгражда социалните услуги за възрастни хора"}
{"url": "http://www.focus-news.net/news/2019/02/28/2629187/plovdiv-predstaviteli-ot-25-te-chitalishta-v-grada-shte-provedat-aktsiya-po-povod-1-mart-praznik-na-baba-marta.html", "text": "Представители от 25-те читалища в град Пловдив ще проведат акция по повод 1 март – празник на Баба Марта. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. на 1 март в 12.00 часa пред сградата на община Пловдив, читалищните дейци ще закичат с мартеници случайно преминаващи жители и гости на града с пожелание за здраве, късмет и благоденствие. Mартениците са специално изработени в ателиетата на читалищата от деца, ученици, родители и приятели. Първи март е празникът на Баба Марта. По традиция на този ден всеки българин подарява на близките и приятелите си специален амулет – мартеница, чиято цел е да носи здраве и сила. Празникът се свързва и с началото на пролетта и новата стопанска година. Празникът най-вероятно е древен езически обичай, запазен единствено от българите. На 1 март дърветата и животните също трябва да бъдат закичвани с мартеници, които се правят от бял и червен конец. Мартениците се свалят при вида на първите пристигнали щъркели и лястовици или на цъфнало плодно дръвче.", "date": "2019.02.28", "title": "Пловдив: Представители от 25-те читалища в града ще проведат акция по повод 1 март – празник на Баба Марта"}
{"url": "http://www.focus-news.net/news/2019/02/28/2629188/veliko-tarnovo-v-obshtinskiya-priyut-kastrirat-bezplatno-domashni-i-dvorni-kucheta.html", "text": "Безплатна кастрация на домашни и дворни кучета предлага общинският приют, намиращ се в покрайнините на Велико Търново - край село Шемшево, съобщиха от пресцентъра на  общината . Медицинските процедури се извършват от двама ветеринари в лицензираната амбулатория, която е част от обекта и е оборудвана със съвременна технология.  \r\nКастрацията е напълно безплатна. След процедурите всяко куче ще получи чип, а стопаните ще бъдат освободени от местния данък. \r\nИнициативата е част от политиките, които Община Велико Търново, чрез отдел „Околна среда“, провежда за намаляване на популацията от бездомни четириноги. От юни в приюта безплатно ще бъдат кастрирани и бездомни котки.  \r\nПовече информация може да бъде получена от експертите в отдел „Околна среда“ – на телефон 062/619-502.", "date": "2019.02.28", "title": "Велико Търново: В общинския приют кастрират безплатно домашни и дворни кучета"}
{"url": "http://www.focus-news.net/news/2019/02/28/2629189/haskovo-24-darveta-se-prevarnaha-martenitsi.html", "text": "24 дръвчета в централната градска част на Хасково се превърнаха в мартеници с помощта на децата от 11 детски градини и 13 училища. Това съобщиха от  пресцентъра на Община Хасково.  Децата са изработили сами мартениците, с които окичиха клоните на дърветата. Помагаха им техните учители. Първомартенската премяна на дърветата се прави за седма поредна година. Децата с огромно желание и радост изработват мартениците и искрено се забавляват като ги връзват на дърветата. Украсените дървета имат табелки с името на детската градина или училището, от където са децата, направили мартениците. Инициативата е на школата по ентрография към Младежки център.", "date": "2019.02.28", "title": "Хасково: 24 дървета се превърнаха мартеници"}
{"url": "http://www.focus-news.net/news/2019/02/28/2629191/na-1-septemvri-2020-g-shte-zapochne-prebroyavane-na-zemedelskite-stopanstva-v-balgariya.html", "text": "Парламентът прие окончателно Законопроекта за преброяване на земеделските стопанства в Република България през 2020 г., предаде репортер на  Агенция „Фокус“ . \r\nЗаконът урежда подготовката, организацията и провеждането на преброяването на земеделските стопанства в България през 2020 г. Целта е да се изготви интегрирана статистика за установяване на структурата на земеделските стопанства, осигуряване на актуални данни за усъвършенстване на държавната политика в областта на земеделието и др. Ще се събират данни за земеделското стопанство и неговите стопани и управители, както и информация за ползваната земя, отглежданите животни, ползваната земеделска техника, работната сила и др. \r\nАнкетирането на земеделските стопанства ще започне в 8.00 часа на 1 септември 2020 г. и ще приключи в 20.00 ч. на 18 декември 2020 г. От 8.00 ч. на 1 септември до 24.00 ч. на 18 септември анкетирането ще се извършва онлайн, а от 19 септември до 18 декември – от анкетьор чрез интервю. Контролът за изчерпателност на събраната информация и за точност при попълването на данните в статистическия въпросник започва на 2 септември 2020 г. и завършва три месеца след края на анкетирането. \r\nФизическите лица, които откажат да предоставят съответните данни, ще се наказват с глоба от 1000 до 2000 лв., а за юридическите лица и едноличните търговци санкциите ще са от 3000 до 6000 лв. \r\nЗа провеждането на преброяването ще бъде създадена Централна комисия по преброяването като временен орган, чийто председател ще бъде представител на Министерството на земеделието, храните и горите, а зам.-председател  - представител на Националния статистически институт. Членове на комисията ще бъдат представители на МЗХГ, МРРБ, неправителствени организации в земеделието и представители на организации на работодатели и работници. До края на 2021 г. комисията трябва да представи доклад на земеделския министър и на председателя на НСИ за извършеното преброяване. \r\nПреди официалното преброяване ще се проведе и пробно такова, което ще се случи от 1 септември до 11 октомври 2019 г. \r\nЦветилена СИМЕОНОВА", "date": "2019.02.28", "title": "На 1 септември 2020 г. ще започне преброяване на земеделските стопанства в България"}
{"url": "http://www.focus-news.net/news/2019/02/28/2629150/yavor-notev-ataka-mnogo-boli-ot-zagubata-na-hora-kato-krasi.html", "text": "Наистина сме разтърсени хората, които бяхме с Красимир Узунов, в неговата кауза, в неговата борба и битка за България, за достойнството на българския народ. Това каза за Радио „Фокус“ Явор Нотев, зам.-председателят на Народното събрание от „Обединени патриоти“ по време на поклонението пред тленните останки на Красимир Узунов в Централния военен клуб. „Изненадата от това събитие е примесена с огромно чувство на скръб и празнота, която той оставя след себе си. Много боли от загубата на хора като Краси. Светла му памет. Аз трудно бих могъл да намеря отговор, защо са необходими хора като Красимир Узунов. Защо са необходими герои на един народ, на една нация? Защо са необходими водачите? Разбира се, че са необходими такива личности, личности с главна буква, такива хора, които могат да ангажират и да поведат след себе си и съмишленици и тези, които в ежедневието не се сещат за главните проблеми и въпроси, които трябва да решим, но ето затруднявам се да кажа, защото думите бледнеят – те сякаш оскверняват светостта на неговото дело. Той направи невъзможното във нашето ежедневие така, че да издигне тези идеи на един пиадестал, който да покаже тяхната важност, който да ни покаже как и защо си струва човек да живее. Прекланяме се пред него!, каза Нотев.  \r\nЙоланда ПЕЛОВА", "date": "2019.02.28", "title": "Явор Нотев, „Атака“: Много боли от загубата на хора като Краси"}
{"url": "http://www.focus-news.net/news/2019/02/28/2629168/afp-nyama-sporazumenie-sled-sreshtata-mezhdu-donald-tramp-i-kim-chen-un.html", "text": "Срещата между американския президент Доналд Тръмп и севернокорейския лидер Ким Чен-ун приключи без постигане на споразумение, пише  AFP \r\nТова може да не е толкова лошо, казват анализатори. След срещата в Сингапур - първата среща между лидерите на две страни от двете страни на технически все още недовършената корейска война – бяха направени много гръмки изявления. \r\nСпоразумението, което те подписаха, нямаше конкретни подробности, тъй като Ким се ангажира само с неясно обещание да \"работи за пълна денуклеаризация на Корейския полуостров\". Последващият напредък се забави, като двете страни не се съгласиха с това, което означава, и преди срещата в Ханой анализаторите очакваха да се допълни текста на споразумението от Сингапур. \r\nТръмп каза пред репортерите, че Ким иска всички санкции, наложени от Запада, да бъдат премахнати от неговите оръжейни програми, преди да предприеме някакви допълнителни действия за ядрената централа Йонбьон и други тайни обекти и на което американският президент е  решил да си тръгне. \r\nВъпреки че не е договорена трета среща на върха с Ким, Белият дом каза, че преговорите на работното ниво ще продължат. \r\nТова увеличава перспективата Ким да се обърне към съсед и съюзник Китай за помощ. \r\nЛипсата на резултат от Ханой оставя президента на Южна Корея Мун Джей-ин, който се възползва от миналогодишните Зимни олимпийски игри в страната си, за да посредничи в преговорите между Пхенян и Вашингтон - в неясно положение. \r\nСега с предположенията за пътуване на Ким Чен-ун до Сеул вероятно ще продължи да се спекулира и остава да се види дали Мун ще може да продължи своето междукорейско сближаване толкова агресивно както преди, пише агенцията.  Юлиян Марков", "date": "2019.02.28", "title": "АFP: Няма споразумение след срещата между Доналд Тръмп и Ким Чен-ун"}
{"url": "http://www.focus-news.net/news/2019/02/28/2629192/veliko-tarnovo-vavezhda-se-vremenna-organizatsiya-na-dvizhenieto-na-motorni-prevozni-sredstva-na-3-mart.html", "text": "Във връзка с подготовката и реализацията на програмата за честване на Националния празник на република България - 3 март се въвежда следната временна организация на движението на 3 март / неделя/, съобщиха от пресцентъра на  Община Велико Търново .  \r\n- Затваря се за движение от 09,30 до 12,30 ч. ул. \"Васил Левски\" в участъка от кръстовището с ул. \"Христо Ботев\" до кръстовището с ул. \"Цар Освободител\"; \r\n-Затваря се за движение от 19,45 до 20,30 ч. Площад \"Цар Асен I\", както и свързаните с него улици :  \r\n\"Иван Вазов\" в участъка от кръстовището с ул.\"Читалищна\"  до Площад \"Цар Асен I\"; \r\n\"Читалищна\" в участъка от кръстовището с ул. \"Михаил Кефалов\"  до Площад \"Цар Асен I\"; \r\n\"Свети Климент Охридски\" в участъка от Площад \"Цар Асен I\" до каменния мост над река Янтра; \r\n\"Никола Пиколо\"; \r\n\"Михаил Кефалов\" за посоката на движение от кръстовище \"Обходен път крепост Царевец\" - ул. \"Крайбрежна\"- ул. \"Сливница\" до кръстовището с ул. \"Читалищна\". \r\nАвтобусите от градските линии № 50 и № 110 с крайна спирка кв. \"Асенов\" -обръщало пред бивш завод \"Мавриков\" ще ползват обходен маршрут  по ул. \"Читалищна\", ул. \"Михаил Кефалов\", път около крепостта Царевец, и в обратна посока след крепостта Царевец  автобусите ще преминават по ул. \"Сливница\", ул. \"Теодосий Търновски\", ЖП гара, Южен пътен възел, ул. \"Христо Ботев\".", "date": "2019.02.28", "title": "Велико Търново: Въвежда се временна организация на движението на моторни превозни средства на 3 март"}
{"url": "http://www.focus-news.net/news/2019/02/28/2629193/nad-1000-martenichki-izrabotiha-i-podariha-na-sagrazhdanite-si-mladezhite-ot-mgerb-v-svishtov.html", "text": "Над 1000 мартенички изработиха през последните дни момчетата и момичетата от МГЕРБ в Свищов. Това съобщиха от  пресцентъра на ПП ГЕРБ.  Младежите се заеха собственоръчно с приятната задача по инициатива на общинския координатор Димитър Димитров. „Първоначално целта ни бе да зарадваме потребителите на Домашния социален патронаж, които са около 300 души. Но ентусиазмът при изработката на този толкова обичан български символ се оказа заразителен и мартеничките станаха повече от хиляда. Решихме, че колкото повече хора получат нашия символичен подарък, толкова по-хубав би бил празникът“, разказа Димитър Димитров. Той изрази благодарност към общинския лидер на ГЕРБ – Свищов д-р Кристиян Кирилов, с чиято подкрепа се осъществи инициативата. Към всяка от мартениците младите хора прикрепиха красиви пожелания за здраве и радост.  \r\nВ навечерието на празника на Баба Марта, младежите посетиха Домашния социален патронаж, където подариха 340 мартеници. Над 180  получиха и възрастните хора от свищовския старчески дом „Мария Луиза”, повече от 400 зарадваха жители от населените места в общината, а останалите ръчно изработени мартенички бяха подарени на минувачите в центъра на Свищов. Мартеницата остава един от най-емблематичните и обичани български символи, с удовлетворение споделиха младежите. Димитър Димитров и колегите му в МГЕРБ – Свищов обясниха, че акцията им е доставила чудесно настроение на техните съграждани.  \r\nНавсякъде по света хората посрещат пролетта с радост и вълнение, но България е една от малкото държави, с толкова голям празник, изпълнен с традиции, чиито корени се крият в далечното минало на нашия народ. Бяло-червеният конец е това, което в един ден свързва всички българи, независимо от това къде се намират по света, убедени са младежите в ГЕРБ. Младежкият координатор Димитър Димитров и колегите му в дунавския град са последователни в своята цел – инициативите, които реализират, не само да радват хората, но и да съхраняват и почитат българския дух, традиции и култура.", "date": "2019.02.28", "title": "Над 1000 мартенички изработиха и подариха на съгражданите си младежите от МГЕРБ в Свищов"}
{"url": "http://www.focus-news.net/news/2019/02/28/2629194/provede-se-parva-sreshta-po-initsiativata-za-tristranno-pazarno-obedinenie-balgariya-harvatiya-i-sarbiya.html", "text": "На 13 февруари 2019г. в Белград се проведе първа среща по проекта за обединение на пазарите „ден напред“ между Хърватия, Сърбия и България (HR-RS-BG). На срещата присъстваха всички основни участници - операторите на преносни системи (HOPS, EMS и ЕСО ЕАД), електроенергийните борси (CROPEX, SEEPEX и БНЕБ) и националните регулаторни органи (HERA, AERS и КЕВР). Това съобщиха от  пресцентъра на Електроенергийния системен оператор (ЕСО) .  \r\nИнициативата потвърди общия ангажимент за полагане на нужните усилия и предоставяне на необходимите ресурси за навременната реализация на проекта. Неговата крайна цел е тристранното обединение на пазарите „ден напред“ в рамката на Междурегионалното пазарно обединение, което се очаква да осигури дългосрочни ползи за пазарните участници и потребителите в рамките на текущата инициатива.", "date": "2019.02.28", "title": "Проведе се първа среща по инициативата за тристранно пазарно обединение България, Хърватия и Сърбия"}
{"url": "http://www.focus-news.net/news/2019/02/28/2629195/blagoevgrad-uchilishtata-v-oblastta-sa-v-treskava-podgotovka-za-nadprevarata-uchilishte-na-godinata.html", "text": "Учебните заведения в Благоевград започват подготовка за традиционната надпревара „Училище на годината”, съобщиха от пресцентъра на  общината . Тя се провежда за шеста поредна година, под патронажа на кмета на община Благоевград д-р Атанас Камбитов. По време на среща бе изтеглен жребий, който определи училищата, които ще мерят сили едни срещу други. Инициативата има за цел да стимулира креативността на учениците.  Кръг „Знание” ще се проведе на 17 април, а кръг „Култура” ще се проведе през м. май. Официалната церемония по награждаване на „Училище на годината” ще се проведе на 23 май в зала „Пейо Яворов“. Знание, умения и талант ще покажат учениците от 1 до 12 клас. Те са разделени в две възрастови групи. Едни срещу други  в категория от 1 до 7 клас ще се състезават СУИЧЕ „Св. Климент Охридски“  и III ОУ училище \"Димитър Талев\", XI ОУ „Христо Ботев” и II ОУ „Димитър Благоев“, VII СУ \"Кузман Шапкарев\" и VIII СУ „А. Костенцев”, V СУ „Георги Измирлиев” IV ОУ „Димчо Дебелянов”. Във втората група от 8 до 12 клас, за титлата „Училище на годината” на Благоевград ще се състезават ЕГ и БПГ, ПМГ  и ПГТЛП,  ПГСАГ и НХГ. В кръг „Култура“ учениците от 1 до 7 клас ще се изявят в следната последователност: VIII СУ, VII СУ, III OУ, II OУ, V СУ, СУИЧЕ, IX OУ и IV ОУ. От 8 до 12 клас: ПГТЛП,НХГ, ЕГ, БПГ, ПГСАГ и ПМГ. В момента протичат и „Ученически игри“, които са част от цялостната оценка за финалите.", "date": "2019.02.28", "title": "Благоевград: Училищата в областта са в трескава подготовка за надпреварата „Училище на годината”"}
{"url": "http://www.focus-news.net/news/2019/02/28/2629198/stara-zagora-ploshtadat-pred-hram-sv-prorok-iliya-v-kazanlak-da-bade-narechen-na-imeto-na-general-ivan-pashinov.html", "text": "Площадът пред храм „ Св. Пророк Илия” в квартал „ Кулата” да бъде наречен на името на генерал Иван Пашинов реши Общинският съвет в Казанлък, предаде кореспондент на  Радио „Фокус” . Предложението за именуване на площада е внесено от председателя на Съюза на офицерите и сержантите от запаса и резерва в Казанлък Евгени Пейчев и е една от инициативите в програмата за честванията по повод 130 години от създаването на 23 Пехотен Шипченски полк. „Докато го имало 23 Пехотен Шипченски полк, той се е черкувал именно в този храм на всеки 18 юли”, каза Пейчев. Предложението за именуване на площада е във връзка и с 26 март – Ден на Тракия, когато се отбелязва и годишнина от Одринската епопея. Иван Пашинов е български офицер, командир на 23-и шипченски полк през Балканската война и на 2-ра бригада от 8-а пехотна тунджанска дивизия през Първата световна война. По време на Сръбско-българската война подпоручик Пашинов е командир на рота в 7-и пехотен преславски полк. С ротата си участва в Сливнишкото сражение и в сражението при Пирот. По време на Балканската война полковник Пашинов е командир на 23-и шипченски полк, с който участва в боевете при Одрин. В хода на битката през март 1913 г., след подготовка от артилерията пехотни части атакуват редутите, но са принудени да залегнат и атаката спира, като на два пъти войските стават и атакуват наново. След като всички резерви се оказват в същото положение, полковник Иван Пашинов заповядва полковият оркестър да свири „Шуми Марица”, знамето да бъде изнесено напред и сам повежда трета атака директно срещу турската стрелба. Примерът му се оказва изключително завладяващ, бойците побесняват и превземат всички турски позиции. \r\nВ Първата световна война Иван Пашинов е командир на 2-ра бригада от 8-а пехотна тунджанска дивизия, в чийто състав влизат 23-и пехотен шипченски полк, две и половина планински батареи и два ескадрона. На 15 август 1917 г. е произведен в чин генерал-майор и до края на войната е командир на 10-та беломорска дивизионна област. След войната на 31 октомври 1918 г. преминава в запаса. \r\nСлавяна ГАЙДАРОВА", "date": "2019.02.28", "title": "Стара Загора: Площадът пред храм „Св. Пророк Илия” в Казанлък да бъде наречен на името на генерал Иван Пашинов"}
{"url": "http://www.focus-news.net/news/2019/02/28/2629199/stara-zagora-vavezhda-se-vremenna-organizatsiya-na-dvizhenieto-za-provezhdane-na-pametnoto-shestvie-na-3-mart.html", "text": "За пета поредна година на 3 март, Националния празник на Република България, старозагорци и гостите на града ще тръгнат в паметно шествие, което ще пренесе 300-метровия национален флаг до мемориалния комплекс „Бранителите на Стара Загора“. Това съобщиха от  пресцентъра на Община Стара Загора.  По повод 141 години от Освобождението на България, трикольорът ще се издигне на „Самарското знаме“ – символ на героизма на старозагорци, дали живота си в защита на своя град, по време на Руско-турската война. \r\nТържествата на Трети март започват с Божествена света литургия, която ще бъде отслужена в Катедрален храм „Свети Николай“. От 10.30 часа ще бъдат положени венци и цветя на паметниците, посветени на Освобождението на Стара Загора – Мавзолей-костница „19 юлий 1877”,  Паметник на Трета опълченска дружина и подп. Калитин,  Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание. \r\nРитуалът за издигане на Националното знаме пред сградата на Общината ще започне в 11.00 часа, а 30 мин. по-късно оттам ще тръгне паметното шествие „За свободата… Да развеем българското знаме“. Поради реконструкцията на централния булевард, то ще премине по бул. „М.М.Кусев“, ул. „Ген. Гурко“, бул. „П. Евтимий“, а след това по бул. Цар Симеон Велики“ и обичайния маршрут ще достигне до монумента „Бранителите на Стара Загора.   \r\nС оглед безопасността на движението Община Стара Загора предприема необходимите мерки за спазване на реда за провеждане на шествието.Със заповед на кмета за времето от 10.00 часа до 13.00 часа на 3 март 2019 г. ще бъде спряно движението на всички видове транспорт както следва: \r\n1. ул. „Генерал Гурко“ – в отсечката от бул. „Митрополит Методий Кусев“ до бул. „Патриарх Евтимий“ \r\n2. бул. „Патриарх Евтимий“ – в отсечката от ул.  „Генерал Гурко“ до бул. „Цар Симеон Велики“ \r\n3. бул. „Цар Симеон Велики“ – в отсечката от бул. „Патриарх Евтимий“ по бул. „Никола Петков“, до пресечката с ул. „Родопи“; \r\n4. ул. „Любен Каравелов“ – в отсечката от ул. „Генерал Гурко” до ул. „Св. Княз Борис”, без да се ограничава движението по ул. „Генерал Гурко” и ул. „Св. Княз Борис”; \r\n5. ул. „Стефан Караджа“ в отсечката от ул. „Генерал Гурко” до ул. „Св. Княз Борис”, без да се ограничава движението по ул. „Генерал Гурко” и ул. „Св. Княз Борис”; \r\n6. ул. „Ангел Кънчев“ в отсечката от ул. „Генерал Гурко” до ул. „Св. Княз Борис”, без да се ограничава движението по ул. „Генерал Гурко” и ул. „Св. Княз Борис”; \r\n7. ул. „Подполковник Калитин“  в отсечката от ул. „Генерал Гурко” до ул. „Св. Княз Борис”, без да се ограничава движението по ул. „Генерал Гурко” и ул. „Св. Княз Борис”; \r\n8. ул. „Родопи“ в отсечката от бул. „Никола Петков“ до ул. „Виктор „Юго”; \r\nДвижението на обществен транспорт да се осъществява по обходен маршрут както следва: \r\n-  за движещите се посока запад – изток: ул. „Генерал Гурко“ – ул. „Ангел Кънчев“ – бул. „Славянски“ – бул. „Никола Петков“; \r\n- за движещите се посока изток – запад: бул. „Никола Петков“ – бул. „Славянски“ – ул. „Ангел Кънчев“ – ул. „Генерал Гурко“; \r\n- Автобусна линия № 8 ще се обслужва по маршрут: ул. „Генерал Гурко“ – ул. „Ангел Кънчев“ – бул. „Славянски“ - ул. „Крайречен“ – ул. „Христина Морфова“ до ул. „Хан Тервел“. \r\n- Автобусна линия № 17 ще се обслужва по маршрут: : ул. „Генерал Гурко“ – ул. „Ангел Кънчев“ – бул. „Славянски“ - бул. „Никола Петков“ - Пътен възел за гр. Казанлък на път I-5 – Хрищенско шосе; \r\nДвижението на превозните средства ще се нормализира незабавно след приключване на мероприятието, по преценка на служителите пряко ангажирани с охраната на събитието.\t \r\nПаркираните автомобили в указаните участъци, които затрудняват осъществяването на мероприятието, ще бъдат принудително отстранявани, посредством специализиран автомобил.  \r\nЗа желаещите да вземат участие в тържествения ритуал по поднасяне на венци и цветя пред Мемориален комплекс „Бранителите на Стара Загора\" Община Стара Загора осигурява безплатен транспорт.  \r\nАвтобусите ще тръгнат в 11.30 часа на 3 март 2019 г. от бул. „Руски“ /пресечката между ул. „Христо Ботев“ и ул. „Ген. Гурко“/, по следния маршрут: бул. „Руски“; ул. „Ген. Гурко“; бул. „Св. Патриарх Евтимий“; ул. „Хан Аспарух“; Околовръстен път; Парк „Бранителите на Стара Загора“.  \r\nСлед приключване на церемонията, автобусите ще се върнат обратно.", "date": "2019.02.28", "title": "Стара Загора: Въвежда се временна организация на движението за провеждане на паметното шествие на 3 март"}
{"url": "http://www.focus-news.net/news/2019/02/28/2629200/ministar-tsetska-tsacheva-s-institutsiite-v-lovech-se-obedinihme-za-izgrazhdaneto-na-parvata-sinya-staya-v-grada.html", "text": "В защита на най-добрия интерес на децата в Ловешкия регион няколко институции обединиха усилия – Община Ловеч предостави безвъзмездно помещение за изграждане на „синя стая“, Министерството на правосъдието изгради и оборудва специалното помещение, а Окръжен съд – Ловеч ще осигурява координацията за ползването му от всички институции, които работят с деца. Това заяви министърът на правосъдието Цецка Цачева при откриването днес на първата „синя стая“ в Ловеч, съобщиха от пресцентъра на  Министерството на правосъдието . Тя допълни, че това едно от 12-те помещения в страната за щадящо изслушване на деца в конфликт със закона, които са изградени от Министерството на правосъдието с финансовата подкрепа на Българо-швейцарската програма за сътрудничество по проект „Укрепване на правния и институционалния капацитет на съдебната система в сферата на правосъдието за деца” по Тематичен фонд „Сигурност”. „Приносът на швейцарското правителство е не само по отношение на реформирането на материалната база в тази сфера, но и по отношение на реализираното обучение за работа с деца на над 100 магистрати, социални работници и полицейски служители от различните съдебни райони“, подчерта Цачева. \r\nПо думите й законодателната политика на България винаги е приемала семейството като естествената среда за израстването и благосъстоянието на всичките му членове и особено на децата. Във връзка с последователната политика на правителството за разширяване обхвата на защита правата на децата, министърът припомни, че в края на 2017 г. влезе в сила нов текст в НПК (чл. 140, ал. 5), съгласно който разпитът на малолетни и непълнолетни свидетели може да се извършва при вземане на мерки за избягване на контакт с обвиняемия, в специално оборудвани помещения или чрез видеоконференция, която в досъдебното производство се провежда в присъствието на съдия. За да има нужния ефект от прилагането на тази норма, е необходима подходяща материална база и специална техника и оборудване, каза Цачева и допълни, че когато говорим за разпити на малолетни и непълнолетни жертви или свидетели на престъпления, всеки магистрат, полицейски служител и социален работник знае колко стресираща за детето може да бъде институционалната среда, като стаята в съда или в полицейското управление. „Вярвам, че отварянето на вратите на „синята стая“ в Ловеч ще доведе до по-добра резултатност в производствата, свързани с деца, и ще бъдат избегнати възможните неприятните емоции от досега им с правосъдието“, категоричен бе министърът на правосъдието. \r\nПредседателят на Окръжен съд – Ловеч Милена Вълчева съобщи, че за 2017 година в Окръжен съд-Ловеч са разгледани 62 наказателни и граждански дела с участието на деца. А в Районен съд-Ловеч – 102. За 2018 година делата пред Окръжния съд – Ловеч делата са били 22, а пред Районния – 112. Тя уточни, „синята стая“ ще се ползва не само от съда и прокуратурата, но и от полицията, социалните служби и други институции, работещи с деца. Кметът на община Ловеч Корнелия Маринова допълни, че грижата за децата е от първостепенно значение за всички и че само с партньорство ще се постигнат добри резултати. На събитието присъстваха още областният управител на Ловеч Ваня Събчева, председателят на Районен съд-Ловеч Мария Шолекова, представители на прокуратурата, полицията и социалните служби. След откриването министър Цачева проведе работна среща със съдии от окръжния съд и от районните съдилища на съдебен район Ловеч, на която бяха обсъдени становища на магистратите по законопроекти готвени в Министерството на правосъдието.", "date": "2019.02.28", "title": "Министър Цецка Цачева: С институциите в Ловеч се обединихме за изграждането на първата „синя стая“ в града"}
{"url": "http://www.focus-news.net/news/2019/02/28/2629202/veliko-tarnovo-izdignaha-grazhdanin-na-obshtinata-za-predsedatel-na-federatsiyata-po-mototsikletizam.html", "text": "Великотърновецът Георги Недев е издигнат за председател на Българската федерация по мотоциклетизъм /БФМ/, съобщиха от  великотърновския мото клуб , издигнал кандидатурата му. В петък предстои Отчетно- изборно общо събрание на Федерацията, което ще се проведе в София в парк-хотел „Москва“. В него ще участват представители на лицензираните през последната година клубове по мотоциклетизъм от цялата страна. Дневният ред на форума е от 12 точки, сред които отчети на досегашните Управителен и Контролен съвет, избор на нови ръководни органи и спортни комисии, промени в Устава, приемане на четиригодишна програма за развитие на мотоциклетния спорт, спортен календар за 2019 година, бюджет на Федерацията и т.н. Георги Недев е създател и председател на мото клуб „Сикс спортс“ /В. Търново/, който съществува от 2014 година. Дългогодишен състезател по мотокрос, общински съветник във Великотърновския местен парламент. В момента той работи с 15 любители на мотокроса, половината от които деца и юноши. Със собствени средства изгради трасе край старата столица, на което води обучението на състезателите. През миналата година клуба работи по програма на Министерството на спорта, чиято цел бе и да популяризира мотокроса и други екстремни спортове. Кандидатурата на 27-годишния спортист е издигната от великотърновския клуб, който ще има трима делегати на Общото събрание. „През последните години се опитвах непряко да помагам на колегите състезатели, с които непрекъснато сме в контакт и в боксовете си говорим не само за гуми и мощност на моторите, но и за други неща които са изключително важни за нашия спорт. Богдан Николов е председател на БФМ от 1994 година и безспорно е направил много неща за мотоциклетизма. Свидетели сме обаче колко бързо се развиват нещата и считам, че Федерацията има необходимост от нови хора, с нови виждания, актуални към настоящето и нуждите на състезателите. В случай, че получа доверието на делегатите на събранието едно от основните неща, на които ще обърнем внимание е решетката на 65 куб. см, 85 куб. см и на юношите, защото несъмнено те са бъдещето на нашия спорт. Считам, че трябва да се работи за възвръщане доверието на институциите, които помагат на спорта. Федерацията трябва да разработи проекти, чрез които финансирането да стига и до състезателите. Приех присърце номинацията, защото не съм от хората, които обичат да се оплакват, предпочитам да действам“, коментира Георги Недев.", "date": "2019.02.28", "title": "Велико Търново: Издигнаха гражданин на общината за председател на федерацията по мотоциклетизъм"}
{"url": "http://www.focus-news.net/news/2019/02/28/2629190/geo-tv-pakistan-pakistan-shte-osvobodi-indiyskiya-pilot-na-1-mart.html", "text": "Пакистанският премиер Имран Хан обеща да освободи индийския пилот, заловен от пакистанските сили в петък, съобщи местният телевизионен канал  Geo TV  . \r\n„Решихме да освободим пленения индийски пилот утре като мирен жест“ - каза Хан.  Юлиян Марков", "date": "2019.02.28", "title": "Geo TV (Пакистан): Пакистан ще освободи индийския пилот на 1 март"}
{"url": "http://www.focus-news.net/news/2019/02/28/2629204/veliko-tarnovo-apelativniyat-sad-ostavi-v-aresta-shofyor-blasnal-i-prichinil-smart-na-peshehodets-v-levski.html", "text": "Апелативният съд остави в ареста шофьор, блъснал и причинил смърт на пешеходец в Левски. Това съобщиха от пресцентъра на  Апелативна прокуратура - Велико Търново . По протест на Окръжна прокуратура – Плевен, поддържан от Апелативна прокуратура – Велико Търново, задържаха в ареста  мъж, нарушил правилата за движение и причинил смърт на човек. \r\nАпелативен съд – Велико Търново прие за основателен протеста на прокуратурата, като отмени наложената от първоинстанционния съд мярка за неотклонение „домашен арест“ и взе по отношение на лицето мярка за неотклонение „задържане под стража“. \r\nМ. Я. е привлечен от Окръжна прокуратура-Плевен в качеството на обвиняем за това, че на 14.02.2019 г., в гр. Левски, при управление на товарен автомобил „Опел Мовано“, нарушил правилата за движение и по непредпазливост причинили смъртта на 51-годишен мъж, като деянието е извършено в пияно състояние – с концентрация на алкохол в кръвта 0.74 на хиляда и деецът е избягал от местопрестъплението.  \r\nВъззивният съд прие за основателни доводите на прокуратурата, че от събраните по делото доказателства може да се направи обосновано предположение за авторството на деянието. Съществува реална опасност обвиняемият да извърши друго престъпление или да се укрие, предвид това, че обвиняемият не само е избягал от местопроизшествието, но и е положил щателни усилия да избегне наказателното преследване, като укрие произшествието и заличи следите от него /натоварил и изхвърлил завлеченото с автомобил тяло на пострадалия в канавка край пътя, измил е автомобила и е изпрал дрехите си/. За престъплението, за което М. Я. е привлечен като обвиняем, законът предвижда наказание лишаване от свобода от три до петнадесет години, а при преценка за особено тежък случай от пет до двадесет години лишаване от свобода. \r\nОпределението на апелативната съдебна инстанция не подлежи на обжалване. \r\nПод ръководството на Окръжна прокуратура – Плевен действията по разследването продължават.", "date": "2019.02.28", "title": "Велико Търново: Апелативният съд остави в ареста шофьор, блъснал и причинил смърт на пешеходец в Левски"}
{"url": "http://www.focus-news.net/news/2019/02/28/2629205/gd-granichna-politsiya-na-gkpp-kapitan-andreevo-i-gkpp-lesovo-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" и ГКПП \"Лесово\" на българо-турската граница на трафикът е интензивен на изход за товарни автомобили, по данни към 13.00 часа. Това съобщиха от  ГД \"Гранична полиция\" . \r\nНа всички останали български гранични контролно-пропускателни пунктове трафикът е нормален.", "date": "2019.02.28", "title": "ГД \"Гранична полиция\": На ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили"}
{"url": "http://www.focus-news.net/news/2019/02/28/2629206/desetki-baloni-poletyaha-pred-tsentralniya-vhod-na-narodnoto-sabranie-kato-izraz-na-saprichastnost-i-podkrepa-na-horata-s-redki-bolesti-v-balgariya.html", "text": "Десетки балони полетяха пред централния вход на Народното събрание като израз на съпричастност и подкрепа на хората с редки болести в България. Това съобщиха от пресцентъра на  Народното събрание . Председателят на Народното събрание Цвета Караянчева, заместник-председателят на парламента д-р Нигяр Джафер, председателят на Комисията по здравеопазването д-р Даниела Дариткова и депутати от различни парламентарни групи се включиха в инициативата, с която се отбелязва Денят на редките болести. По-рано в Народното събрание беше открит тематичен щанд с информационни материали, предоставени от Националния алианс на хора с редки болести.  \r\nПредседателят на Народното събрание Цвета Караянчева отбеляза пред присъстващите, че трябва да се подкрепят хората с редки болести, защото те са част от обществото и не бива да се чувстват изолирани. \"Затова и ние, народните представители, приехме инициативата днес тук заедно да покажем своята съпричастност към проблемите на хората с редки заболявания\", посочи тя. \"Като законодатели ние, народните представители, трябва да знаем проблемите на хората и да ги решаваме своевременно\", добави председателят на парламента.  \r\n\"Рядкото заболяване е голямо предизвикателство първо за пациента и за неговите близки, и второ за медицинските специалисти\", подчерта председателят на Комисията по здравеопазването д-р Даниела Дариткова. Тя посочи, че, ако досега са известни около 7000 вида различни редки заболявания, само за 5-6 процента от тях има лечение.  \r\n\"Списъкът с редки заболявания, чието лечение се подпомага от НЗОК, се увеличава всяка година, средствата, които се дават за лечение на редки болести, растат в много по-голям процент отколкото даже средствата за масовите хронични незаразни заболявания и това е доказателство за ангажимента на държавата към пациентите с тези заболявания\", отбеляза д-р Даниела Дариткова. Тя благодари на всички, които са допринесли Денят на редките болести да бъде отбелязан в Народното събрание, и припомни, че той е под мотото „Покажи своята рядкост! Покажи своята съпричастност!”.  \r\nИнициативата за откриване на информационен щанд е на Националния алианс на хора с редки болести. В нея участваха заместник-министърът на здравеопазването д-р Бойко Пенков, ръководителят на експертен център по наследствени, неврологични и метаболитни заболявания и началник на Клиниката по нервни болести в УМБАЛ „Александровска“ проф. Ивайло Търнев, народни представители и медицински специалисти.  \r\nПо инициатива на Европейския съюз на пациентските организации за борба с редките болести от 2008 г. в последния ден от месец февруари се отбелязва Денят на редките болести. Той се чества в редица страни от Европейския съюз, в САЩ, в Китай, в Япония, в Канада, в Австралия, в Бразилия и др. В един и същи час във всички страни ще бъдат пуснати балони в подкрепа на пациентите с редки болести.", "date": "2019.02.28", "title": "Десетки балони полетяха пред централния вход на Народното събрание като израз на съпричастност и подкрепа на хората с редки болести в България"}
{"url": "http://www.focus-news.net/news/2019/02/28/2629183/tass-shindzo-abe-e-gotov-da-se-sreshtne-s-kim-chen-un.html", "text": "Японският премиер Шинзо Абе изрази готовността си да се срещне лично с Ким Чен-ун, след като американският президент Доналд Тръмп проведе втората си среща в Ханой. Той каза това в четвъртък на журналисти след телефонен разговор с американския президент, предава  TACC . \r\n\"Сега (след Тръмп - ТАСС) аз трябва да се срещна с председателя Ким Чен-ун\", каза той. \r\nАбе добави, че Япония подкрепя позицията на президента Тръмп, който не направи отстъпки по пътя към денуклеаризацията на Корейския полуостров. \r\n„Въз основа на твърдата решимост да се осъществи този процес, [Тръмп] не направи лесно отстъпки. Ние подкрепяме решението на американския президент,” каза той.  Юлиян Марков", "date": "2019.02.28", "title": "ТАСС: Шиндзо Абе е готов да се срещне с Ким Чен-ун"}
{"url": "http://www.focus-news.net/news/2019/02/28/2629173/s-otpusnatite-ot-pravitelstvoto-30-mln-lv-shte-badat-uvelicheni-vaznagrazhdeniyata-na-raboteshtite-v-obshtinskite-i-oblastnite-bolnitsi-obzor.html", "text": "С отпуснатите от правителството 30 млн. лв. ще бъдат увеличени възнагражденията на работещите в общинските и областните болници. Това заяви министърът на здравеопазването Кирил Ананиев след среща с премиера Бойко Борисов, вицепрезидента на КНСБ д-р Иван Кокалов, федералния секретар на Изпълнителния комитет на КТ “Подкрепа” д-р Николай Кътев и председателя на Българската асоциация на професионалистите по здравни грижи Милка Василева в Министерски съвет. \"Дълбоко оценявам и уважавам специалистите по здравни грижи. Техният труд се цени в цяла Европа. Ето защо политиката на Министерството на здравеопазването е насочена към стимулирането на младите хора да придобиват и практикуват тази професия у нас. Тази година съвместно с Министерството на образованието и науката сме предвидили увеличаване на приема за тези специалисти с около 150 души\", заяви министър Ананиев. Той бе категоричен, че исканията на специалистите по здравни грижи, в това число и увеличението на възнагражденията, са напълно справедливи, но в значителна степен те зависят от положения труд, обема на реализираната дейност, степента на натоварване на отделните структури и постигнатите резултати. По отношение искането за премахване търговския характер на лечебните заведения Кирил Ананиев обясни, че разговорите ще продължат в контекста на дебатите за новия здравноосигурителен модел.  \r\n„Заедно трябва да работим за справедливото разпределение на финансите на ниво лечебно заведение, за да може с наличния ресурс и с допълнителните средства от 30 млн. лв., които ще получат областните и общинските болници, да бъдат увеличени заплатите на целия медицински персонал“, подчерта здравният министър.   \r\n„Подписан е колективен трудов договор, в който са залегнали параметрите на възнагражденията. Отделно от това Министерството на здравеопазването работи за подпомагането на държавните и общински болници, така че да бъде възможно увеличаването на възнагражденията на работещите в тях. На този етап мога да заявя, че протестът е обявен без да бъдат информирани специалистите какъв ще бъде бюджетът на съответните лечебни заведения, а оттук и какви заплати ще получават самите те през тази година. За съжаление проблемите са натрупвани с години, ние искаме да ги решим, но това трябва да се случва в спокойна обстановка и диалог. Предстои ни много съвместна работа“, посочи министър Ананиев.   \r\n„Констатираме, че в отделни лечебни заведения, най-вече в по-малките населени места не е достигнала информация относно разпределението на отпуснатите от правителството 30 млн. лв. за общинските и областните болници, по-голямата част от които средства е предвидена именно за увеличаване възнагражденията на работещите“, коментира още министърът.  \r\nТова потвърди и Милка Василева, която заяви още, че Българската асоциация на професионалистите по здравни грижи не е организатор на предстоящия протест. Инициативата за него е през социалната мрежа Фейсбук, а в основата му седят група медицински сестри. „Ние подкрепяме исканията, но не и организирането на протест. Начинът за решаването на проблемите е чрез диалог, а не чрез излизане на улицата“, коментира още Василева.  \r\nВицепрезидентът на КНСБ д-р Иван Кокалов посочи, че синдикатите не подкрепят протеста и също са на мнение, че проблемите се решават с диалог. „Само в няколко общински болници имаше желание за протест. Причината е, че в края на миналата година подписахме колективен трудов договор и към днешна дата в много лечебни заведения заложените в него параметри са достигнати. Благодарение на решението на Министерския съвет за отпускането на 30 млн. лв. ще се повишат заплатите и в общинските, и в областните болници. За съжаление групата-организатор във Фейсбук явно не е информирана за тези обстоятелства“.  \r\n„Исканията са справедливи, но нямаме участие в организацията на протеста. Трябва да направим така, че мениджмънтът на болниците да се съобразява с колективния трудов договор. Както каза премиерът, отпускат се все повече пари за здравеопазване, но те не стигат до лекари и сестри. Трябва заедно да работим именно в посока решаването на този проблем“. Това заяви федералният секретар на Изпълнителния комитет на КТ “Подкрепа” д-р Николай Кътев.  \r\nПо-късно на пресконференция депутати от БСП припомниха, че партията от две години настоява за достойно заплащане на лекарите и специалистите по здравни грижи. Зам.-председателят на ПГ на „БСП за България“ Христо Проданов коментира, че заплата на медицинските сестри е около 700 лв. и посочи, че това е на фона на около 1000 лв. увеличаване на депутатските заплати през последните години. \"За пореден път управляващите не пожелаха да разгледат предложението на БСП за замразяване на депутатските заплати със задна дата и тяхното намаляване. В кой друг сектор се увеличават така заплатите и за това ли работят управляващите“, попита Проданов. Депутатът от левицата проф. Георги Михайлов заяви, че в България на всеки 100 хил. души се падат около 450 медицински сестри. „А на 1 лекар според стандарта на ЕС трябва да отговарят от 2 до 4 сестри, а в България те са по-малко от 1 сестра“, коментира той. По думите му през последните 10 години 10 000 сестри са напуснали България, а над 15 000 са сменили своята професия или са напуснали. „Имаме сериозен дефицит на здравните специалисти, които са най-близо до хората. Възнагражденията, които получават специалистите по здравни грижи, са изключително ниски“, коментира проф. Михайлов и посочи, че това създава хаос в здравеопазването.", "date": "2019.02.28", "title": "С отпуснатите от правителството 30 млн. лв. ще бъдат увеличени възнагражденията на работещите в общинските и областните болници (ОБЗОР)"}
{"url": "http://www.focus-news.net/news/2019/02/28/2629207/pleven-obshtinata-podpisa-memorandum-za-satrudnichestvo-s-ban.html", "text": "Община Плевен подписа меморандум за сътрудничество с БАН, предаде репортер на  Радио \"Фокус\" . Споразумението подписаха тържествено в Общината кметът Георг Спартански и председателят на БАН акад. Юлиан Ревалски. То предвижда задълбочаване на сътрудничеството между институтите на БАН и местните власти, културните и образователните институции, бизнеса в региона, както и кандидатстването със съвместни проекти. На подписването присъстваха и ректорът на Медицински университет - Плевен проф. д-р Славчо Томов, д.м.н., както и проф. дфн Петър Петров, Главен координатор на Националната академична мрежа, членове на Събранието на академиците и член-кореспондентите (САЧК) и доц. Т. Вълова, д.п., координатор на Регионалния академичен център – Плевен (РАЦ). Регионалният академичен център е част от Националната академична мрежа.  \r\nВиолета КРЪСТЕВА", "date": "2019.02.28", "title": "Плевен: Общината подписа меморандум за сътрудничество с БАН"}
{"url": "http://www.focus-news.net/news/2019/02/28/2629203/dha-turtsiya-zapochna-sondazhi-za-neft-i-gaz-v-sredizemno-more.html", "text": "Турция започва сондажи за нефт и газ в Средиземно море в акваторията на околия Караташ на провинция Адана в Югоизточен Анадол, предаде  информационната агенция ДХА .  \r\nСондажните дейности ще продължат 4 месеца и се извършват с платформата „Rowan Norway”. Тя е „закотвена” в морето на разстояние, което може да се наблюдава от сушата в околия Караташ. Разработва се находището „Кузупънаръ – 1”, а сондажите са на 4 хиляди метра дълбочина, посочва още ДХА.  Георги Димов", "date": "2019.02.28", "title": "ДХА: Турция започна сондажи за нефт и газ в Средиземно море"}
{"url": "http://www.focus-news.net/news/2019/02/28/2629208/yordan-yordanov-kmet-na-dobrich-da-imame-mesten-ombudsman-e-edna-kauza-ot-samoto-nachalo-na-moya-mandat.html", "text": "Да имаме местен омбудсман е една кауза от самото начало на моя мандат. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. Справка на регистрираните сигнали от граждани в периода 2011 – 2018 година показва, че в даденото време броят на сигналите е нараствал, като същевременно е съкратен щатът на администрацията в Общината. Това според Йордан Йорданов е съвсем обективна причина да има местен обществен посредник, за да се улесни диалогът между граждани и управляващи и да се търсят ефективни решения на проблемите. Според местната администрация е истинско предизвикателство да се отговаря на всички сигнали на граждани в съкратен щат. Йордан Йорданов отбеляза, че решаването на различни казуси изисква както човешки ресурс, така и усилия и време, защото всеки отделен случай изисква проверки, анализ, изясняване и едва последна стъпка е писането на отговор до гражданите. В предишни години администрацията е била с по-голям щат и е трябвало да отговори на по-малко сигнали, сега е обратно. „Заедно с тази институция – местен омбудсман, поне една трета, да не кажа и повече, могат да бъдат решени по-бързо. Гражданите да бъдат много по-удовлетворени. Това е диалогът и партньорството между двете институции. Не казвам, че не трябва да има критика, напротив, трябва да има. Местният омбудсман е за това. И всяка една местна администрация би следвало да извлича положителното от тази критика, да се поучава и да действа“, посочи Йордан Йорданов. Той допълни, че от местния омбудсман се очаква обаче градивна критика. “В наше лице ние сме готови да поемаме този вид критика, най-малкото защото смятаме, че всички в този процес се учат, включително и местните омбудсмани. И когато процесите са взаимни, мисля, че се получават много добри резултати“, посочи още кметът.  \r\nЖулиета НИКОЛОВА", "date": "2019.02.28", "title": "Йордан Йорданов, кмет на Добрич: Да имаме местен омбудсман е една кауза от самото начало на моя мандат"}
{"url": "http://www.focus-news.net/news/2019/02/28/2629211/pleven-riosv-podlaga-firma-na-proverka-poradi-zamarsyavane-na-r-osam.html", "text": "РИОСВ-Плевен подлага фирма на проверка поради замърсяване на р. Осъм. Това съобщиха за  \"Фокус\"  от пресцентъра на институцията. Прокуратурата образува досъдебно производство за престъпление против околната среда след подаден сигнал за замърсяване на река Осъм. Първата проверка Регионалната инспекция е направила на 11 февруари. Резултатите от тази проверка отчитат органично замърсяване, но като незначително отклонение. Установено е, че фирмата е възложила монтаж на съоръжения за допречистване на отпадъчни води. Тя има наложена имуществена санкция за неизпълнено задължение относно монтиране и въвеждане в експлоатация точно на това съоръжение, което към момента се довършва. Има наказание за неизпълнение на задълженията по комплексно разрешително с финансов размер от 15 хиляди лева. На 27 февруари е извършен нов оглед от специалисти в същия участък от реката. Иззети са нови проби и се очакват се резултатите. \r\nВиолета КРЪСТЕВА", "date": "2019.02.28", "title": "Плевен: РИОСВ подлага фирма на проверка поради замърсяване на р. Осъм"}
{"url": "http://www.focus-news.net/news/2019/02/28/2629209/pier-moskovisi-gartsiya-da-izpalni-reformite.html", "text": "Гърция трябва да изпълни планираните реформи, за да изпрати положителен сигнал на дълговите пазари преди срещата на финансовите министри от Еврозоната следващия месец, каза в четвъртък еврокомисарят по финансовите въпроси Пиер Московиси, цитиран от  Reuters . \r\nЕвропейската комисия заяви в сряда, че Гърция е постигнала напредък в реформите, но не е достатъчно, за да получи печалба от 750 милиона евро от гръцките облигации, държани от централните банки в Еврозоната. \r\nСега Атина трябва да завърши 16-те реформи, обещани на партньорите си от Еврозоната, преди срещата на Еврогрупата на 11 март. \r\n\"Надявам се и очаквам, че ще има значителни резултати  (до следващата среща на  Еврогрупата, която ще изпрати кристално ясно послание на пазарите, че Гърция е надеждна\", заяви Московиси пред премиера Алексис Ципрас в Атина. \r\nМосковиси добави, че отворените въпроси, обсъдени с Ципрас в четвъртък, включват продажбата на ТЕЦ-ове, план за намаляване на лошите кредити в гръцките банки и замяна на действащ закон, който защитава кредитополучателите от възбрана на дома. \r\n\"Критериите трябва да се съсредоточат върху онези, които наистина се нуждаят от подобна мярка, а не към умишлени нарушители, които биха могли да го използват,\" каза Московиси пред репортери, цитиран от агенцията.  Юлиян Марков", "date": "2019.02.28", "title": "Пиер Московиси: Гърция да изпълни реформите"}
{"url": "http://www.focus-news.net/news/2019/02/28/2629214/sport-tsvetan-sokolov-i-negoviya-tim-stignaha-do-chetvartfinal-na-shampionskata-liga-po-voleybol.html", "text": "Българският национал Цветан Соколов и Кучине Лубе Чивитанова завършиха с 6 победи от 6 мача в груповата фаза на най-престижния европейски клубен турнир Шампионската лига. Волейболистите, водени от Фердинандо де Джорджи, надиграха полския ЗАКСА с 3:2 .Соколов реализира 23 точки. \r\nМартин Атанасов и Шомон също ще играят в елиминациите. Воденият от Силвано Пранди тим надигра АХ Волей Любляна с 3:1 гейма  в последен двубой от груповата фаза в турнира. Атанасов стана топреализатор за успеха с 18 точки.", "date": "2019.02.28", "title": "Цветан Соколов и неговия тим стигнаха до четвъртфинал на Шампионската лига по волейбол"}
{"url": "http://www.focus-news.net/news/2019/02/28/2629215/dobrich-amfetamin-kanabis-i-vezna-sa-izzeti-v-tavanska-staya-obitavana-ot-20-godishen-mazh-v-grada.html", "text": "Полицаи задържаха млад мъж за наркотици. Това съобщиха от пресцентъра на  МВР . Снощи, около 21.20 часа, в района на ж.к. „Добротица” в Добрич, за проверка бил спрян криминално проявен 20-годишен мъж. У него служителите открили суха тревна маса с тегло 0,72 грама, реагираща на канабис. В условията на неотложност последвала проверка в таванска стая, обитавана от мъжа. Оттам били иззети: електронна везна; 25.2 г бяло прахообразно вещество, реагиращо на амфетамин; 37.4 г суха тревна маса, дала положителна реакция на канабис. Притежателят на наркотиците е задържан с полицейска мярка за срок до 24 часа. Работата по случая в рамките на образуваното досъдебно производство, материалите са докладвани в Окръжна прокуратура - Добрич.", "date": "2019.02.28", "title": "Добрич: Амфетамин, канабис и везна са иззети в таванска стая, обитавана от 20-годишен мъж в града"}
{"url": "http://www.focus-news.net/news/2019/02/28/2629213/sofiya-44-godishna-zhena-naeta-za-pochistvane-na-ofis-e-zadarzhana-za-krazhba-na-pari-i-kompyutarno-oborudvane.html", "text": "Полицаи от Второ Районно управление - СДВР разкриха и задържаха извършителка на кражба. Сигналът за откраднати от офис на фирма пари и компютърно оборудване постъпил в полицията на 25 февруари. Това съобщиха от пресцентъра на  МВР . След огледа на място по случая било образувано досъдебно производство и предприети оперативно-издирвателни действия и разузнавателни беседи. В резултат е установено, че извършителка на кражбата е 44-годишна криминално проявена жена, наета за почистване на офиса. На 26 февруари била задържана с полицейска мярка до 24 часа. Откраднатите чужди вещи са намерени в заложна къща. След доклад на събраните материали в Софийската районна прокуратура задържаната е привлечена като обвиняема за престъпление по чл. 195 от НК. Наложена й е мярка за неотклонение „подписка“. Работа по документиране на престъпната й дейност продължава.", "date": "2019.02.28", "title": "София: 44-годишна жена, наета за почистване на офис, е задържана за кражба на пари и компютърно оборудване"}
{"url": "http://www.focus-news.net/news/2019/02/28/2629212/kyustendil-dvama-mazhe-sa-zadarzhani-v-zemlishteto-na-selo-korkina-s-metalotarsachi-lopata-kirka-sekira-24-moneti-i-drugi-artefakti.html", "text": "Двама мъже от Кюстендил, на 43 и на 50 години, са задържани вчера от служители на Районно управление на МВР - Бобов дол, от тях са иззети два металотърсача, лопата, кирка, секира, 24 монети и други артефакти. Това съобщиха от пресцентъра на  МВР . Мъжете били спрени за проверка в землището на село Коркина, придвижвали се с лек автомобил „Мерцедес“. Колата е собственост и управлявана от 43-годишния. Той е известен на полицията с интереса си към иманярство. Двамата мъже ще останат в полицейския арест 24 часа. По случая е започнато досъдебно производство, уведомен е дежурен прокурор.", "date": "2019.02.28", "title": "Кюстендил: Двама мъже са задържани в землището на село Коркина с металотърсачи, лопата, кирка, секира, 24 монети и други артефакти"}
{"url": "http://www.focus-news.net/news/2019/02/28/2629196/episkop-polikarp-da-podrazhavame-na-krasimir-uzunov-vav-vyarata-i-lyubovta-mu-kam-otechestvoto-i-kam-vsichki-padnali-geroi-za-mayka-balgariya.html", "text": "Да подражаваме на Красимир Узунов във вярата и любовта му към Отечеството и към всички паднали герои за Майка България. Това каза Негово преосвещенство викарият на Софийската митрополия и  Белоградчишки епископ Поликарп по време на опелото на президента на Радио и Агенция \"Фокус\" Красимир Узунов, предаде репортер на  Агенция \"Фокус\" . \"Изпращаме днес с молитва един достоен син на Майка България. Изпращаме го с молитва\", каза Поликарп. \r\n\"Изпращаме го всички заедно и си спомняме за неговите достойни дела и се насърчаваме\", допълни той. Епископът отчете трудовете на Красимир Узунов. \"Да се стремим да му подражаваме, за да може паметта на този бележит българин, който лежи тук, да бъде вечна, блажена и достойна\", каза Негово Преосвещенство. Той изрази съболезнования към близките му от името на патриарх Неофит. \r\nДеница КИТАНОВА", "date": "2019.02.28", "title": "Епископ Поликарп: Да подражаваме на Красимир Узунов във вярата и любовта му към Отечеството и към всички паднали герои за Майка България"}
{"url": "http://www.focus-news.net/news/2019/02/28/2629216/predsedatelyat-na-us-na-api-georgi-terziyski-proveri-rabotata-na-tol-ekipite.html", "text": "Председателят на Управителния съвет на Агенция „Пътна инфраструктура“ Георги Терзийски инспектира работата на служителите на Националното тол управление на територията на област Ловеч. Това съобщиха от пресцентъра на  Агенция „Пътна инфраструктура“ . Тол контролът на превозните средства, пътуващи по републиканските пътища на територията на областите Ловеч, Велико Търново, Плевен и Габрово, се осъществява от 40 инспектори и 11 правоприлагащи автомобила. \r\nДо 26 февруари на територията на цялата страна екипите на тол контрола, съвместно с „Пътна полиция“, са проверили над 44 хил. автомобила. На нарушителите са наложени над 1300 компенсаторни такси, съставени са и над 180 акта за установяване на административно нарушение. Общата стойност на наложените компенсаторни такси, които са платени на постерминалите, с които разполагат инспекторите, е близо 64 000 лв. От тях около 59 000 лв. са от шофьорите на леки автомобили, а 5 200 лв. са от водачите на останалите видове превозни средства. Отделно шофьорите могат да платят компенсаторната такса и на касите на оператори, които приемат плащане в брой към банковата сметка на Националното тол управление, както и чрез банков превод или на граница преди излизане от страната. Днес, тол контролът в Ловеч до обяд бе наложил най-високата компенсаторна такса от 175 лв. на шофьор на тежкотоварен автомобил без е-винетка. \r\nЕлектронни винетки в момента се продават от над 8200 точки и всеки може да купи както предпочита и му е най-удобно. On-line чрез интернет страниците bgtoll.bg, vinetki.bg и А1.bg, мобилното приложение, чрез 428-те терминала за самотаксуване или в брой на гише. \r\nНа територията на Ловешка област има 12 терминала за самотаксуване. Каси за покупка на електронна винетка кеш има в ОПУ - Ловеч, както и във всички останали областни пътни управления. Винетка може да бъде купена чрез плащане в брой и на 3000 каси на „Български пощи“ ЕАД, в 2300 каси на „Изи пей“, в бензиностанциите ОМВ и Лукойл, в офисите на мобилния оператор А1.", "date": "2019.02.28", "title": "Председателят на УС на АПИ Георги Терзийски провери работата на тол екипите"}
{"url": "http://www.focus-news.net/news/2019/02/28/2629217/kyustendil-11-opakovki-s-kanabis-i-amfetamin-sa-izzeti-ot-chetirima-dushi-na-vazrast-ot-15-do-29-godini-v-dupnitsa.html", "text": "Полицаи са задържали вчера 37-годишен мъж в Кюстендил за притежание на наркотично вещество. Това съобщиха от пресцентъра на  МВР . От него е иззета опаковка амфетамин при проверка на ул. „Христо Ботев“ в града. За същото престъпление в ареста на Районно управление на МВР - Дупница попаднали четирима души на възраст от 15 до 29 години, от тях са иззети 11 опаковки с канабис и амфетамин. Видът на наркотичните вещества е установен чрез полеви наркотест. По случаите са започнати досъдебни производства, уведомен е дежурен прокурор.", "date": "2019.02.28", "title": "Кюстендил: 11 опаковки с канабис и амфетамин са иззети от четирима души на възраст от 15 до 29 години в Дупница"}
{"url": "http://www.focus-news.net/news/2019/02/28/2629219/sevdalina-ivanova-obshtina-dobrich-pochti-18-godini-rabotim-na-printsipa-obsluzhvane-na-edno-gishe.html", "text": "„Почти 18 години работим на принципа „обслужване на едно гише“. Това каза в предаването „Добрич - Блян вихрен, понесен над степ ековита...“ на  Радио „Фокус“  Севдалина Иванова, началник отдел „Център за услуги и информация“ в Община град Добрич. Центърът функционира от 2001 година. Създаден е с помощта на Фондация за реформа в местното самоуправление. „През всички години от създаването на Центъра за услуги и информация е постигната приемственост, както и голяма, ползотворна устойчивост за гражданите\", посочи Севдалина Иванова. През 2002 година е създаден допълнително и филиал „Гражданска регистрация и обслужване на населението“, което всъщност е Дирекцията с това име. Центърът се намира в основната сграда на Общината, създаден е достъп за трудно-подвижни граждани и такива със специфични потребности, като майки с детски колички и инвалиди. Обособени са 12 работни места. През годините са правени реформи, като целта е да бъдат предлагани максимално лесно и бързо услуги, които да спестят време и усилие на гражданите. През миналата година е разкрито и ново работно място – „Жилищно настаняване“. На това гише се обслужват граждани, които желаят да бъдат настанени в общинско жилище. На работно място „Икономическо развитие“ се предоставят услуги в областта на транспорта, търговията, туризма, организацията на заведенията за развлечение и хранене, обектите за настаняване. Друго работно място е „Общинска собственост“ – за услуги, свързани със стопанисване и управление на тази собственост, наемането и сключване на договори, отстъпеното право на строеж. Към момента са две работните места „Устройство на територията“ – за разрешения за строеж, проектиране на сгради, одобряване на проекти и т.н. Разкрито е и работно място „Предложения и сигнали“, което работи и по реда на Закона за достъп на обществена информация. Приемат се предложения, сигнали и жалби към кмета, неговия екип и общинската администрация. На това гише се извършва записването за приемните дни на кметския екип.  \r\n„Статистиката ни през тази година е 840 приети граждани от кмета и екипа му, като всяка седмица се прави приемен ден с предварително обявени приемни часове. Работно място „Деловодство“ е с две работни места. Има също „Информация“ и „Каса“, каза Севдалина Иванова. В Центъра за услуги и информация има и изнесен офис на Областния информационен център, където се предлага информация за еврофондовете и различните програми за подпомагане. В различни срокове се изпълняват различните услуги в зависимост от тяхното естество. Центърът за услуги и информация работи всеки делничен ден и според анкетни проучвания се ползва с доверие от гражданите, а тяхната удовлетвореност расте през годините, посочи още Севдалина Иванова. Пълна информация за Центъра за услуги и информация е публикувана на сайта на Община град Добрич.  \r\nЖулиета НИКОЛОВА", "date": "2019.02.28", "title": "Севдалина Иванова, Община Добрич: Почти 18 години работим на принципа „обслужване на едно гише“"}
{"url": "http://www.focus-news.net/news/2019/02/28/2629210/nsi-prez-dekemvri-2018-g-narastva-proizvodstvoto-na-priroden-gaz-s-500-spryamo-noemvri-2018-g.html", "text": "През декември 2018 г. нараства производството на природен газ с 50.0% спрямо ноември 2018 г. Това сочи  статистика на Националния статистически институт (НСИ) . Производство на енергийни продукти   \r\nПрез декември 2018 г. спрямо ноември 2018 г. нараства производството на: \r\n- твърди горива - с 12.9% до 3 414 хил. т; \r\n- безоловен бензин - с 6.4% до 167 хил. т; \r\n- природен газ - с 50.0% до 3 млн. куб. м; \r\n- електроенергия - със 7.0% до 4 735 ГВтч. \r\nНамалява производството на: \r\n- пропан-бутанови смеси - с 10.0% до 9 хил. т.  \r\nПроизводството на дизелово гориво остава без изменение. \r\nПрез декември 2018 г. спрямо същия месец на предходната година нараства производството на: \r\n- твърди горива - с 12.7%; \r\n- безоловен бензин - с 3.1%; \r\n- дизелово гориво - с 3.7%; \r\n- електроенергия - с 15.1%. \r\nНамалява производството на: \r\n- пропан-бутанови смеси - с 10.0%.  Доставки на енергийни продукти \r\nПрез декември 2018 г. спрямо ноември 2018 г. нарастват доставките на: \r\n- твърди горива - с 13.0% до 3 518 хил. т; \r\n- пропан-бутанови смеси - с 39.4% до 46 хил. т; \r\n- безоловен бензин - с 18.5% до 32 хил. т;  \r\n- природен газ - с 30.8% до 403 млн. куб. м; \r\n- електроенергия - с 18.5% до 3 632 ГВтч. \r\nНамаляват доставките на: \r\n- дизелово гориво - с 11.2% до 159 хил. т. \r\nПрез декември 2018 г. спрямо същия месец на предходната година нарастват доставките на:  \r\n- твърди горива - с 11.8%; \r\n- пропан-бутанови смеси - с 9.5%;  \r\n- природен газ - с 10.4%;  \r\n- електроенергия - с 10.2%.  \r\nНамаляват доставките на:  \r\n- дизелово гориво - с 4.2%.  \r\nДоставките на безоловен бензин остават без изменение.", "date": "2019.02.28", "title": "НСИ: През декември 2018 г. нараства производството на природен газ с 50.0% спрямо ноември 2018 г."}
{"url": "http://www.focus-news.net/news/2019/02/28/2629221/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "Голяма част от предаването  „Асеновград – Богоизбран пред портите на Родопите“  по  Радио „Фокус“ – Пловдив  тази седмица посвещаваме на датата 3 март – Националния празник на България. Община Асеновград, Военно формирование 24490 и Архиерейското наместничество са подготвили празнична програма по случай 141 години от Освобождението на България. Предстоящите събития ще ни представи Венелина Алексиева от отдел „Връзки с обществеността“ на Общината. \r\nВсяка година на 3 март жителите на Асеновград поднасят цветя на гроба на прапоршчик Вишняков в двора на храм „Св. Димитър“. Георгий Василиевич Вишняков е убит от башибозуци край село Мостово след края на Освободителната война – на 11 май 1878 година. Повече за героя ще ни разкаже историкът Иван Дуков, директор на Исторически музей-Асеновград. С него ще обрисуваме обстановката в Станимака преди, по време на и след Освободителната война, ще коментираме историческата значимост на датата 3-ти март и на Санстефанския мирен договор. \r\nСдружение „Устремени“ в Асеновград ще положи маркировка по над 80 км от туристическите маршрути в общината през 2019 година. С годишната програма на сдружението за маркиране, почистване и рехабилитация, която включва маршрутите манастир „Св. Троица“ (Кръстова гора) – връх Проглед и  хижа „Сини връх“ – село Жълт камък, ще ни запознае неговия председател и експерт от Общинско предприятие „Туризъм“ в Асеновград Ивайло Мирчев. Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.02.28", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/02/28/2629222/veliko-tarnovo-rachno-izraboteni-martenitsi-ot-mladezhi-gerb-ukrasiha-patya-ot-gorna-oryahovitsa-kam-lyaskovets.html", "text": "Повече от 40 ръчно изработени мартеници бяха окачени над горнооряховския площад „Атанас Буров“ в навечерието на 1 март. Това съобщиха от пресцентъра на  ПП ГЕРБ . Червено-белите символи са ръчно изработени от членове на Младежи ГЕРБ в Горна Оряховица, за да доставят радост и празнично настроение на техните съграждани. В низ, простиращ се на повече от 60 метра, традиционните Пижо и Пенда, пискюли и мартеници  във формата на кокичета, вече украсяват района на автогарата, по пътя към Лясковец.  \r\nЗа самия ден на Баба Марта младите хора са подготвили изненада и за най-малките. Пред сградата на Общината ще бъде поставено специално пано за снимки, на което желаещите ще могат да се фотографират, превърнати в героите Пижо и Пенда. Конструкцията  също е ръчно изработена и е изрисувана от местния  художник, част  от ГОАРТ  Янко Янков. Това е поредната инициатива на МГЕРБ – Горна Оряховица, които винаги използват възможността да отбележат един от  най-жизнерадостните празници с жест към своите съграждани.", "date": "2019.02.28", "title": "Велико Търново: Ръчно изработени мартеници от Младежи ГЕРБ украсиха пътя от Горна Оряховица към Лясковец"}
{"url": "http://www.focus-news.net/news/2019/02/28/2629218/hristo-prodanov-bsp-700-lv-e-zaplata-na-meditsinskite-sestri-i-tova-e-na-fona-na-okolo-1000-lv-uvelichavane-na-deputatskite-zaplati-prez-poslednite-godini.html", "text": "700 лв. е заплата на медицинските сестри и това е на фона на около 1000 лв. увеличаване на депутатските заплати през последните години. Това каза на пресконференция зам.-председателят на ПГ на „БСП за България“ Христо Проданов, предаде репортер на  Агенция „Фокус“ . \r\n„Първо искаме да направим кратък анализ за къртовския труд, който направи НС. Разгледаха отчет на НЗОК за 2017 г. – той е отлежавал в шкафчетата на г-жа Караянчева повече от половин година. Изслушаха министъра на икономиката за глобалните успехи, които постигна ГЕРБ в икономическото развитие на България. Преброяване на земеделските стопанства. Това беше къртовския труд, който положиха управляващите. На този фон продължават да зеят недоволство и протести, един от които се организира утре“, заяви Проданов, визирайки протеста на медицинските сестри. \r\n„700 лв. е заплата на медицинските сестри и това е на фона на около 1000 лв. увеличаване на депутатските заплати през последните години. За пореден път управляващите не пожелаха да разгледат предложението на БСП за замразяване на депутатските заплати със задна дата и тяхното намаляване. В кой друг сектор се увеличават така заплатите и за това ли работят управляващите“, попита Проданов. \r\nЦветилена СИМЕОНОВА", "date": "2019.02.28", "title": "Христо Проданов, БСП: 700 лв. е заплата на медицинските сестри и това е на фона на около 1000 лв. увеличаване на депутатските заплати през последните години"}
{"url": "http://www.focus-news.net/news/2019/02/28/2629224/smolyan-vazstanoveno-e-dvizhenieto-na-tovarni-avtomobili-nad-12-tona-i-preminavaneto-s-remarketa-i-poluremarketa-prez-prohoda-prevala.html", "text": "Възстановено е движението на товарни автомобили над 12 тона, както и тегленето на ремаркета и полуремаркета през прохода Превала. Това съобщиха от пресцентъра на  Агенция \"Пътна инфраструктура\" .", "date": "2019.02.28", "title": "Смолян: Възстановено е движението на товарни автомобили над 12 тона и преминаването с ремаркета и полуремаркета през прохода Превала"}
{"url": "http://www.focus-news.net/news/2019/02/28/2629220/prof-georgi-mihaylov-bsp-ot-dve-godini-postavyame-problema-za-dostoynoto-zaplashtane-na-lekarite-i-spetsialistite-po-zdravni-grizhi.html", "text": "От две години БСП поставя проблема за достойното заплащане на лекарите и специалистите по здравни грижи, но за съжаление, нашите очаквания не се сбъднаха и утре сме свидетели на спонтанен протест на медицинските сестри. Това каза на пресконференция народният представител от ПГ на „БСП за България“ проф. Георги Михайлов, предаде репортер на  Агенция „Фокус“ . \r\nПроф. Михайлов посочи, че в България на всеки 100 хил. души се падат около 450 медицински сестри. „А на 1 лекар според стандарта на ЕС трябва да отговарят от 2 до 4 сестри, а в България те са по-малко от 1 сестра“, коментира той. \r\nПо думите му през последните 10 години 10 000 сестри са напуснали България, а над 15 000 са сменили своята професия или са напуснали. „Имаме сериозен дефицит на здравните специалисти, които са най-близо до хората. Възнагражденията, които получават специалистите по здравни грижи, са изключително ниски. Нетната им заплата много често не достига и 700 лв., това са проблеми, които задълбочават хаоса в здравеопазването“, коментира проф. Михайлов. \r\nЦветиена СИМЕОНОВА", "date": "2019.02.28", "title": "Проф. Георги Михайлов, БСП: От две години поставяме проблема за достойното заплащане на лекарите и специалистите по здравни грижи"}
{"url": "http://www.focus-news.net/news/2019/02/28/2629223/hristo-prodanov-bsp-otkazat-za-vrashtane-na-deputatite-v-parlamenta-ne-e-prichina-za-boykot-na-lidera-korneliya-ninova.html", "text": "Отказът за връщане на депутатите в парламента не е причина за бойкот на лидера Корнелия Нинова. Това каза на пресконференция зам.-председателят на ПГ на „БСП за България“ Христо Проданов, предаде репортер на  Агенция „Фокус“ . \r\n„Вече стана ясно, че президентското вето върху промените в Изборния кодекс ще бъде отхвърлено. Тогава какъв е смисълът да се върнем в зала, за да дебатираме отново? Тези правила са измислени само за да може да се бетонира една партия във властта. Каква ще бъде сводката вечерта в новините – „депутатите приеха промените в Изборния кодекс“. Не, ние не сме от депутатите, които желаят тези промени“, заяви Проданов. Той обясни, че засега няма предпоставки за свикване на нов Национален съвет и за вземане на решение за връщане на депутатите от БСП в пленарна зала.  \r\nНа въпрос дали е възможно да се стигне до бойкот на лидера на БСП Корнелия Нинова, тъй като депутатите от левицата се издържат от заплатите си, Проданов уточни, че това не е повод за бойкот. „В политиката имаш позиция и тази позиция трябва да се изпълнява“, уточни той. \r\nЦветилена СИМЕОНОВА", "date": "2019.02.28", "title": "Христо Проданов, БСП: Отказът за връщане на депутатите в парламента не е причина за бойкот на лидера Корнелия Нинова"}
{"url": "http://www.focus-news.net/news/2019/02/28/2629226/burgas-obshtinata-restartira-protsedurite-za-proektirane-i-izgrazhdane-na-dva-pametnika-na-kodzhakafaliyata.html", "text": "В града все още няма паметник на филантропа Александър Георгиев - Коджакафалията, наричан Бащата на Бургас. Той е получил това прозвище като своеобразно признание за щедростта и великодушието си, след като отдава целия си живот и богатство на Бургас и неговите граждани, Това съобщиха от пресцентъра на  Общината\r\nОбщина Бургас неколкократно обявяваше процедури за изработка на светски паметник, а след решение на Общинския съвет от 28 април 2015 г. и на реплика на оригиналния паметник на Коджакафалията, съществувал през двадесетте години на XX век, но до избор на изпълнител и по двата конкурса така и не можа да се стигне. \r\nЗа да може съвременниците да почетат големия дарител и да покажат своята признателност, през пролетта на 2019 г. Община Бургас отново ще обяви процедурите за възлагане на обществени поръчки с предмет: \r\n- Открит конкурс за идеен проект на паметник на Александър Георгиев - Коджакафалията, от траен материал (бронз, камък или смесена техника); \r\n- Изграждане на паметник на Александър Георгиев - Коджакафалията - реплика на оригиналния паметник, съществувал през двадесетте години на XX век. \r\nПреди да се пристъпи към тяхното стартиране и за да изготви коректно документацията по тях, Община Бургас се обърна към местното Дружество на художниците, за да може гилдията да представи своето компетентно становище по работния вариант на критериите, които ще бъдат заложени в двете техническите задания. \r\nСлед заседание на Управителния съвет на \"Дружество на художниците - Бургас\" на 20 февруари 2019 година, в деловодството на Общината е входирано писмо с препоръки. Относно конкурса за идеен проект на паметника от траен материал (бронз, камък или смесена техника) от Дружеството нямат забележки по представената документация. По процедурата за реплика на паметника Коджакафалията са направени препоръки да се използват запазените камъни от оригиналния паметник, а именно: \r\n- Използване на оригиналните камъни по преценка на авторския колектив, като се съхрани целостта им. Не е задължително камъните да бъдат използвани в изпълнението на паметника. При неизползване на оригиналните камъни в композицията на паметника-реплика, те да бъдат експонирани на друго подходящо място, като се съхрани тяхната цялост. В определянето на място за експониране, от Дружеството препоръчват да се ползва експертното мнение на историци, други компетентни институции и личности; \r\n- Съхранените оригинални камъни от съществувалия по-рано паметник, да се включат в общата композиция, като бъдат експонирани в ансамбъла редом с възстановения паметник-реплика, с обяснителен надпис за тяхната история. \r\nСлед приключване на работата по документацията, тя ще бъде изпратена към Дирекция \"Обществени поръчки\" в Община Бургас, където двете процедури ще бъдат финализирани, съгласно Закона за обществените поръчки, и ще се пристъпи към тяхното стартиране. Информация за тях ще може да се намери в електронната страница на Община Бургас, както и в тази на Агенцията по обществени поръчки.", "date": "2019.02.28", "title": "Бургас: Общината рестартира процедурите за проектиране и изграждане на два паметника на Коджакафалията"}
{"url": "http://www.focus-news.net/news/2019/02/28/2629228/smolyan-obshtinskiyat-savet-prie-povtorno-varnatoto-ot-oblastniya-upravitel-kato-nezakonosaobrazno-reshenie-za-plan-smetkata-na-obshtinata.html", "text": "Общинският съвет прие повторно по време на заседанието си върнатото от областния управител като незаконосъобразно решение за план-сметката на Община Смолян, предаде репортер на  Радио „Фокус“ – Смолян . Според вносителя на докладната записка, председателя на Общинския съвет инж. Данчо Киряков, взетото решение на заседание от края на 2018 г. трябва да се отмени, за да се избегне съдебна процедура. „Срокът, до който ние сме били в състояние да се произнесем и да влезне в сила, е бил 16 януари“, уточни той. Съветникът Славка Каменова поясни, че след като бъде отменено решението, ще се приложи старата план-сметка от предходни години. Въпреки дебатите, продължили близо час, мнозинството от общинските съветници гласува върнатото решение да бъде прието повторно, което автоматично ще го изпрати за разглеждане в съда. \r\nНели ГЕРГЬОВСКА", "date": "2019.02.28", "title": "Смолян: Общинският съвет прие повторно върнатото от областния управител като незаконосъобразно решение за план-сметката на Общината"}
{"url": "http://www.focus-news.net/news/2019/02/28/2629229/rostislav-kostov-initsiativata-za-da-ya-ima-balgariya-e-nachin-da-si-spomnim-za-balgarskoto.html", "text": "Инициативата „За да я има България“ е начин да си спомним за българското. Това каза в предаването „Добрич - Блян вихрен, понесен над степ ековита...“ на  Радио „Фокус“  Ростислав Костов, носител на Специалната награда в 3-тото издание на конкурса-рецитал „За да я има България“, организиран от Община град Добрич. Ростислав Костов от години се занимава с театър и актьорско майсторство. „Това събитие беше един страхотен повод да изляза още веднъж на сцена и да преживея стихотворението, което бях избрал. Инициативата е начин да си спомним за българското и да го предадем на поколенията. Затова с такова желание вече участвам трета година в този рецитал“, каза Ростислав Костов. В първото издание на конкурса той е отново носител на Специалната награда, а през миналата година - на Първа награда.  \r\nТой отправи думи на благодарност към журито, отличило го за неговата сценична изява, и отбеляза, че и останалите участници в рецитала са било много добри. Според Ростислав Костов няма значение от какъв град е родом човек, защото и в малките като Добрич градове се раждат хора с талант и потенциал, който може да се развива във времето и да бъде оценен не само в пределите на нашата страна, но и извън нея. И трите издание на конкурса Ростислав Костов участва със стихове на Никола Вапцаров. Тази година неговият избор е „Песен за човека“. Продиктуван е от факта, че освен поет Вапцаров е и драматург за младият човек, защото тези стихове са „като направени за сцена“. „Уникални, стига да се изиграят както трябва. Това избрах – „Песен за човека“, едно наистина прекрасно стихотворение“, допълни Ростислав Костов.  \r\nЖулиета НИКОЛОВА", "date": "2019.02.28", "title": "Ростислав Костов: Инициативата „За да я има България“ е начин да си спомним за българското"}
{"url": "http://www.focus-news.net/news/2019/02/28/2629227/ministar-ekaterina-zaharieva-otnosheniyata-mezhdu-balgariya-i-polsha-sa-chudesni-dvete-darzhavi-postignaha-naistina-mnogo-po-patya-na-demokratsiyata.html", "text": "Отношенията между България и Полша са чудесни, двете държави постигнаха наистина много по пътя на демокрацията. Това каза в изявлението пред медиите във Варшава вицепремиера и външен министър Екатерина Захариева след срещата й с външния министър на Полша Яцек Чапутович, предаде репортер на   Агенция „Фокус“ . „Това е мое второ посещение за тази година във Варшава и ще имам още едно следващия месец“, посочи Захариева. Тя припомни и че първата визита на дипломатът на Полша Яцек Чапутович, като министър на външните работи е била преди малко повече от година в България. По думите й именно за това време са се случили ключови събития. „Ние проведохме първото си Председателство на Съвета на ЕС, а вие отбелязахте миналата година 100 години от възстановяването на независимостта си. През 1918 г. България е една от първите държави в света, признали независима Полша и положили началото на дипломатическите си отношения с нея“, подчерта Захариева. „Сами разбирате, че среща между приятели с вековна история в отношенията им стъпва на солидна основа”, посочи министърът на външните работи на България. По думите й през всички тези години на прехода и промяната, двата народа и двете държави са постигнали наистина много по пътя на демокрацията. „Много сходни идеи и становища имаме в многостранните формати. Имаме общо желание с полския народ да помогнем на държавите и най-вече на населението, което живее в източното партньорство. Трябва да покажем заедно какво прави демокрацията и какво прави ЕС за тези държави и преди всичко за гражданите им. Обсъдихме идеи как може да направим по-видим ЕС и в държавите на нашите съседи за Западни Балкани“, каза вицепремиерът Екатерина Захариева. „Много се радвам, че ние вече ратифицирахме протокола за съюзничество в НАТО на Република Северна Македония и наистина се надявам през декември вече да имаме нов съюзник. Знаете, България положи много усилия за отворените въпроси на Западните Балкани и даде тласък, за решаване на въпроса със съюза за подписване на договора за приятелство, съседство и сътрудничество със Северна Македония“, изтъкна тя.  \r\nЗахариева подчерта, че България и Полша имат сходни интереси и че е много важно да запазят максимално близки отношения след Брекзит с Великобритания, защото тя е важен партньор и постоянен член на съвета за съюз в ООН. Тя изтъкна, че е важно и да се запазят правата на европейските граждани във Великобритания.  \r\n„Радвам се, че нашите двустранни отношения с Полша се развиват чудесно и всяка година имаме ръст на търговията. И тази година данните за 2018 година са увеличени в търговския обмен. За 2017 година бяха милиард и 700 млн. евро. Имаме и ръст на туристите всяка година и от страна на България. Все повече българи посещават Полша, има и все повече полски граждани, които посещават България“, отбеляза още Захариева.", "date": "2019.02.28", "title": "Министър Екатерина Захариева: Отношенията между България и Полша са чудесни, двете държави постигнаха наистина много по пътя на демокрацията"}
{"url": "http://www.focus-news.net/news/2019/02/28/2629230/vitsepremierat-zaharieva-razgovarya-vav-varshava-s-polskiya-si-kolega-yatsek-chaputovich.html", "text": "Вицепремиерът Захариева разговаря във Варшава с полския си колега Яцек Чапутович. Това съобщиха от пресцентъра на  МВнР . “Българите имаме вековна връзка с вас поляците, които смятаме за верни и искрени приятели.” С тези думи вицепремиерът и министър на външните работи Екатерина Захариева се обърна към полския си колега Яцек Чапутович. Българският първи дипломат е във Варшава на еднодневно официално посещение.  \r\n“Яцек, първата ти задгранична визита като министър на външните работи преди малко повече от година беше именно в България. За това време се случиха ключови събития. Ние проведохме първото си Председателство на Съвета на ЕС, а вие отбелязахте 100 години от възстановяването на независимостта си. През 1918 г. България е една от първите държави в света, признали независима Полша и положили началото на дипломатическите си отношения с нея - изтъкна Захариева. -  Сами разбирате, че среща между приятели с вековна история в отношенията им стъпва на солидна основа.”  \r\nМинистрите констатираха отличните нива на стокообмена, който стигна 1,7 млн евро, както и фактът, че в Европейския съюз Полша е водеща по брой студенти, учещи български - нашият език се преподава в седем университета.  \r\nПрез първите девет месеца на 2018 г. 396 682 поляци са посетили България. Това е повече от полските туристи у нас за цялата 2017 г.  \r\nИзраз на тези вековни връзки и възходящи икономически тенденции е фактът, че през 2019 г. България ще открие своето пето почетно консулство в Полша – в Краков. Това е градът, който чрез името на Владислав Варненчик свързва България и Полша.  \r\n“България е приятел и важен партньор в ЕС и НАТО. Радваме се, че сте част и от Берлинския процес, тъй като имате голям авторитет и влияние върху Западните Балкани. Поздравления за вашето председателство и убедителността ви, надявам се тази година да започнат преговори с Албания и Република Северна Македония за присъединяване към ЕС”, каза министър Чапутович.  \r\n“Важно е да имаме конкретни резултати по отношение на Западните Балкани и приветствам, че вашите инициативи в рамките на домакинството ви на срещата на върха на Берлинския процес са фокусирани върху конкретни теми като младежта и свързаността. Инфраструктурата в региона е много изостанала. Важно е и да изпълним всички конкретни мерки от Софийския дневен ред, приет от лидерите на ЕС в края на Българското председателство”, каза Екатерина Захариева.  \r\nДвамата министри обсъдиха още Източното партньорство, актуалните развития по Брекзит и защитата на правата на поляците и българите в Обединеното кралство, модернизацията на въоръжените ни сили. Полша изрази подкрепа и за кандидатурата на България в Организацията за икономическо сътрудничество и развитие.", "date": "2019.02.28", "title": "Вицепремиерът Захариева разговаря във Варшава с полския си колега Яцек Чапутович"}
{"url": "http://www.focus-news.net/news/2019/02/28/2629231/bulgartransgaz-vazobnovyava-protsedurata-za-izbor-na-izpalnitel-za-dostavka-na-oborudvane-i-izgrazhdane-na-razshirenieto-na-gazoprenosnata-infrastruktura.html", "text": "„Булгартрансгаз“ ЕАД уведомява потенциалните участници в откритата процедура „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз” ЕАД паралелно на северния (магистрален) газопровод до българо-сръбската граница”, етап: „Линейна част“, че възобновява процедурата и удължава срока за подаване на оферти. Това съобщиха от пресцентъра на  дружеството . \r\nПроцедурата беше спряна поради подадена жалба и постъпило във връзка с нея искане за налагане на временна мярка „спиране на процедурата“. С Определение № 245 от 21 февруари 2019 г. на Комисията за защита на конкуренцията (КЗК) жалбата се оставя без разглеждане, прекратява се образуваното производство и искането за спиране на процедурата е оставено без разглеждане. Определението на КЗК не е обжалвано и съответно същото е влязло в сила. \r\nСъгласно разпоредбата на чл. 203, ал. 3 от Закона за обществените поръчки, възложителят спира процедурата до влизане в сила на определение, с което се отхвърля искането за налагане на временна мярка. Към днешна дата, с влязлото в сила определение, са налице всички законови предпоставки процедурата да бъде възобновена.  \r\nВ тази връзка, възложителят изпрати за публикуване в Официален вестник на Европейския съюз и в Регистъра на обществените поръчки решение за одобряване на обявление за изменение или допълнителна информация, с което на основание чл. 100, ал. 11 от ЗОП определи нов срок за подаване на оферти – 06 март 2019 г., 17.00 ч. и нова дата за публичното заседание за отваряне на оферти - 07 март 2019 г., 13.00 часа. \r\nОчаква се решението да бъде публикувано в законовите срокове, веднага след което ще бъде достъпно на Профила на купувача, към досието на процедурата.", "date": "2019.02.28", "title": "„Булгартрансгаз“ възобновява процедурата за избор на изпълнител за доставка на оборудване и изграждане на разширението на газопреносната инфраструктура"}
{"url": "http://www.focus-news.net/news/2019/02/28/2629232/prof-plamen-pavlov-balgarskata-ekzarhiya-e-prototip-na-darzhavata-nikoy-ne-si-pravi-ilyuzii-che-sled-uchredyavaneto-y-nyama-da-poluchim-i-avtonomno-knyazhestvo.html", "text": "Българската екзархия е прототип на държавата – никой не си прави илюзии, че след учредяването й няма да получим и автономно княжество. Това каза историкът проф. Пламен Павлов в интервю за  Агенция „Фокус“  по повод учредяването на Българската екзархия на 28 февруари 1870 г. Според него на практика борбата за създаването на Екзархията е зародишът на първите български партии. По думите му нашето следосвобожденско развитие до голяма степен е предшествано от тази политика, защото е политически въпрос. Проф. Павлов допълни, че създаването на Екзархията е дълъг процес и уточни, че  продължава десетилетия. „Султанският указ до известна степен е много закъснял. Независимо от него османската власт продължава да протака и в известен смисъл да парира активността на българите. Това е въпрос от международните отношения и то много сложен и въпрос от вътрешните напрежения в самата империя. Учредяването на Екзархията е голяма победа. Много специалисти, общественото мнение, да не говорим, че тогава целият български народ посреща с небивал възторг това решение“, каза проф. Павлов. По думите му ферманът за учредяването на Екзархията е един триумф на българската национална идея. „До този момент на практика не се говори за български народ във вътрешноосмански юридически план. Дотогава ние сме част от така наречения руммиллет - православните в империята“, обясни историкът.  \r\nПроф. Павлов разказа, че процесът е много дълъг, изпъстрен с много борби и прояви и раждането на българското гражданско общество. „Става дума за една еволюционна идея, която обаче е осъществена до известна степен по революционен начин, колкото и да изглежда като оксиморон това. Процесът на събуждането на нацията и изграждането на нейните устои е изследван много сериозно още от съвременниците. Д-р Христо Стамболски, д-р Стоян Чомаков са хората, които имат и персонални заслуги в изграждането на Екзархията“, допълни той.  \r\nДеница КИТАНОВА Пълния текст на интервюто четете по-късно в „Мнение”", "date": "2019.02.28", "title": "Проф. Пламен Павлов: Българската екзархия е прототип на държавата – никой не си прави илюзии, че след учредяването й няма да получим и автономно княжество"}
{"url": "http://www.focus-news.net/news/2019/02/28/2629234/balgarskata-prokuratura-uchastva-v-razsledvane-na-mashtabna-onlayn-finansova-targovska-izmama-za-okolo-100-mln-evro.html", "text": "Българската прокуратура участва в разследване на мащабна онлайн финансова търговска измама за около 100 млн. евро. Това съобщиха от пресцентъра на  Прокуратура на Република България . По повод разпространената от австрийски медии информация за разследване на онлайн финансова търговска измама, пресцентърът на Прокуратура на Република България съобщава, че от началото на 2019 г. Софийска градска прокуратура извършва процесуално-следствени действия, в изпълнение на 4 Европейски заповеди за разследване от Германия и Австрия за разкриване на международна престъпна група, извършваща киберпрестъпления - онлайн финансова търговска измама, в резултат на което са измамени хиляди граждани на Германия, Австрия и други страни-членки на ЕС, а нанесената им щета е за около 100 млн. евро. Механизмът на измамите се изразява във въвеждане на пострадалите граждани в заблуждение, чрез предлагани по интернет фиктивно благоприятни условия за инвестиране на парични средства, които впоследствие не се възстановяват. След неправомерното получаване на процесните парични суми, същите се нареждат по банков път към различни банкови сметки, включително извън пределите на Р България, като по този начин се извършва изпиране на предмета на измамите.   \r\nВ изпълнение на Европейска заповед за разследване, Софийска градска прокуратура е извършила 34 претърсвания, изземвания и обиски на лица, всички на територията на гр. София, като действията са извършени след надлежно разрешение от Софийски градски съд. При тези действия бяха иззети множество веществени доказателства – документи, компютърни конфигурации и др. вещи. \r\nРазкрита е с разрешение на съда банкова тайна и по искане на СГП е наложен запор върху банкови сметки в различни банки в страната. Разпитани са като свидетели множество лица – служители в кол- центрове и във фирми, използвани за дейността на групата. Проведени са разпити и на 10 лица в качеството им на обвиняеми по искане на съдебните власти в Австрия и Германия \r\nПо издадена от австрийските съдебни власти Европейска заповед на арест, на 30.01.2019 г. Окръжна прокуратура – София е постановила задържането на лицето Гал Барак, гражданин на Държавата Израел, сочено като основен член на международната престъпна група, който е направил опит да напусне страната ни през ГКПП \"Калотина\". По искане на Окръжна прокуратура – София, с определение от 01 февруари 2019 г. на Окръжен съд – София, спрямо Гал Барак е взета мярка за неотклонение „задържане под стража“, а с определение на Апелативен съд – София от 07 февруари 2019 г. след жалба от Гал Барак, мярката  му за неотклонение е изменена в „домашен арест“. \r\nПонастоящем в Окръжен съд – София продължава производството по Европейската заповед за арест – за предаване на Гал Барак на австрийските съдебни власти.  \r\nПрокуратурата продължава и към настоящия момент да извършва следствени действия по искане на европейските партньори.", "date": "2019.02.28", "title": "Българската прокуратура участва в разследване на мащабна онлайн финансова търговска измама за около 100 млн. евро"}
{"url": "http://www.focus-news.net/news/2019/02/28/2629235/", "text": "Настоящият министър на вътрешните работи на Македония Оливер Спасовски е вероятният общ кандидат на управляващата коалиция СДСМ-ДСИ, научава Medial.mk от източници в коалицията. Името на Спасовски е обсъдено на снощната среща между лидера на СДСМ Зоран Заев и ДСИ Али Ахмети, пише македонското електронно издание  “Курир“ .  \r\nСпасовски е роден в Куманово, а в биографията се забелязва, че е член на парламента от предсрочните парламентарни избори, проведени през декември 2016 г. От 2001 до 2005 г. работи като съветник на кмета на Куманово. \r\nОт 2008 до 2011 г. работи като секретар в община Куманово. Спасовски говори английски и френски. Женен е и има две деца.  Юлиян Марков", "date": "2019.02.28", "title": "„Курир“ (Македония: Оливер Спасовски е вероятният общ кандидат на управляващата коалиция"}
{"url": "http://www.focus-news.net/news/2019/02/28/2629233/plenumat-na-visshiya-sadeben-savet-odobri-byudzhetnata-prognoza-na-sadebnata-vlast-za-perioda-2020-2022-g.html", "text": "Пленумът на Висшия съдебен съвет одобри експертен вариант на разчетите по бюджетната прогноза на съдебната власт за периода 2020 – 2022 г. и приложенията към нея, в изпълнение на Решение на Министерски съвет № 52 от 31.01.2019 г. за бюджетната процедура за 2020 г. \r\nОдобрените разчети и приложенията към тях ще бъдат изпратени в Министерството на финансите, в изпълнение на т. 2.1.5. от Решение на Министерски съвет № 52 от 31.01.2019 г. за бюджетната процедура за 2020 г. Това съобщиха от пресцентъра на  Висшия съдебен съвет . С решението тригодишната бюджетна прогноза на съдебната власт за периода 2020 – 2022 г. се предоставя и на Министъра на правосъдието, за подпомагане изготвянето на проектобюджета на съдебната власт за 2020 г. \r\nПленумът на ВСС обсъди два варианта на бюджетна прогноза, като в първия са обобщени предложенията, постъпили от органите на съдебната власт, а вторият е експертен вариант, който отчита тези искания. Между двата варианта има разлика от 153 млн. лв., заложени в експертния вариант. \r\nПредвид изпълнението на приходите по бюджета на съдебната власт към 31 декември 2018 г., в приетия документ са заложени собствени приходи за всяка година от прогнозния период по 110 млн. лв. \r\nПланиран е размер на разходите на съдебната власт за 2020 г. – 824.6 млн. лв., за 2021 г. – 871.8 млн. лв., и за 2022 г. – 932.5 млн. лв. \r\nВ бюджетната прогноза е разработена предвид заетата численост и необходимите допълнителни щатни бройки. За административните съдилища са заложени средства за 23 нови щатни длъжности за магистрати от 2020 г., за ИВСС са планирани средства за тригодишния период за 10 служители във връзка със Закона за изменение и допълнение на Закона за защита на личните данни, а за НИП са разчетени средства за 2021 г. и 2022 г. за 28 щатни бройки, прехвърлени от ПРБ в НИП, за обезпечаване на дейността на ПБ „Св. св. Константин и Елена“ – гр. Варна. \r\nРазходите за заплати са планирани с увеличение в размер на по 10% за всяка година. \r\nЗа издръжка са предвидени разходи за 2020 г. в размер на 76.2 млн. лв., за 2021 г. – 75.5 млн. лв., а за 2022 г. – 76.7 млн. лв. \r\nКапиталовите разходи са разчетени по години, както следва: 2020 г. – 46.2 млн. лв., 2021 г. – 29.0 млн. лв. и 2022 г. – 13.8 млн. лв. За всяка от следващите три години е планиран резерв за неотложни и непредвидени нужди по 900 хил. лв.", "date": "2019.02.28", "title": "Пленумът на Висшия съдебен съвет одобри бюджетната прогноза на съдебната власт за периода 2020 – 2022 г."}
{"url": "http://www.focus-news.net/news/2019/02/28/2629237/plenumat-na-vss-uvelichi-byudzhetite-na-prokuraturata-na-varhovniya-kasatsionen-sad-i-na-oshte-11-sadilishta-v-stranata.html", "text": "Пленумът на Висшия съдебен съвет намали бюджета на Съвета и увеличи бюджетите на Прокуратура на Република България, на Върховния касационен съд, и на още 11 съдилища с цел осигуряване на финансови средства за изпълнение на заложени годишни задачи за обекти от Инвестиционната програма на ВСС за 2019 г. Това съобщиха от пресцентъра на  Висшия съдебен съвет .  \r\nНа Прокуратурата се предоставят средства за преходни и нови обекти в гр. София, гр. Плевен и гр. Варна.  \r\nВКС получава финансиране за преходни обекти по Съдебната палата в гр. София – завършване на строително-монтажни работи, включващи фасади към вътрешни дворове, покрив на сградата и четири стаи на ниво сутерен, и преустройство на две гаражни клетки в работни помещения и други, както и за техния строителен надзор, инвеститорски контрол и авторски надзор.  \r\nНа Районен съд – Асеновград се предоставят средства за основен ремонт по преустройство на част от обществена сграда за нуждите на съдебната власт.  \r\nРайонен съд – Шумен ще проектира строително-монтажни работи по преустройство и промяна на предназначението на сграда за нуждите на съда и на Районна прокуратура – Шумен.  \r\nРайонен съд – Сливница ще ползва финансирането по изграждането на Съдебна палата – Сливница.  \r\nРайонен съд – Пещера получава средства за основен ремонт и реконструкция на стария корпус на Съдебна палата - Пещера, а Окръжен съд – Стара Загора за проектиране и изграждане на два броя асансьори, за ремонт на фасади и изготвянето на технически паспорт на Съдебна палата – Стара Загора.  \r\nРайонен съд – Гоце Делчев трябва да осигури достъпна среда чрез монтиране на асансьорна уредба, Районен съд – Нови пазар да направи основен ремонт на покрив и таван на втория етаж на сградата, а Районен съд – Дупница ще ремонтира отоплителната система и ще газифицира Съдебна палата – Дупница.  \r\nОкръжен съд – Видин предстои да проектира и изгради пожароизвестителна система, указателно и евакуационно осветление в сградата на съда.  \r\nРайонен съд – Луковит е финансиран за осъществяване на инвестиционен проект „Основен ремонт и преустройство на съществуваща пететажна сграда“, а Окръжен съд – Смолян за газифициране на сградата на съдебната палата. \r\nПленумът на ВСС даде съгласие за увеличение на бюджета на Районен съд – Ивайловград за текущ ремонт на помещенията в сградата на съда.", "date": "2019.02.28", "title": "Пленумът на ВСС увеличи бюджетите на Прокуратурата, на Върховния касационен съд, и на още 11 съдилища в страната"}
{"url": "http://www.focus-news.net/news/2019/02/28/2629225/afp-konfliktat-mezhdu-indiya-i-pakistan-dovede-do-otmyanata-na-stotitsi-poleti.html", "text": "Хиляди въздушни пътници по света не излетяха в четвъртък, след като Пакистан затвори въздушното си пространство в отговор на нарастващото напрежение с Индия, предава  AFP . \r\nПакистанската администрация за гражданска авиация заяви, че ще запази въздушното пространство затворено до 11.59 часа местно време (20:59 българско време), нарушавайки основните маршрути между Европа и Югоизточна Азия. \r\nТайландските авиолинии отмениха близо 30 полета, засягайки 5 000 пътници. \r\n\"Всички полети на Тайландски авиолинии от Банкок до Европа, заминаващи от около  полунощ на 27 февруари до ранните часове на 28 февруари и от Европа до Банкок, излитащи на 27 февруари, бяха отменени поради затварянето на въздушното пространство на Пакистан\", пише авиокомпанията на страницата си в социалната мрежа „Туитър“ \r\nРешението засяга полетите за Лондон, Мюнхен, Париж, Брюксел, Милано, Виена, Стокхолм, Цюрих, Копенхаген и Осло, но авиокомпанията обяви около 7:30 българско време, че подновява нормалните си операции за Европа. \r\n\"Сингапурските авиолинии\" също бяха принудени да пренасочват полети до Европа, за презареждане, а полет до Франкфурт беше отменен. \r\nКризата между Пакистан и Индия, разполагащи с ядрени оръжия, предизвика страхове за всеобхватна война, пише агенцията. \r\nПакистан заяви, че ще освободи заловения индийски пилот в петък в опит да успокои отношенията си с Ню Делхи.  Юлиян Марков", "date": "2019.02.28", "title": "AFP: Конфликтът между Индия и Пакистан доведе до отмяната на стотици полети"}
{"url": "http://www.focus-news.net/news/2019/02/28/2629201/yordan-yordanov-kmet-na-dobrich-izgubihme-edin-golyam-radetel-za-balgarskata-istoriya-shte-zapomnya-krasi-kato-chovek-koyto-ostava-trayni-sledi-vav-vseki-edin.html", "text": "„Изгубихме един голям радетел за българската история“. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов по повод кончината на президента на Информационна агенция „Фокус“ и Национална радиоверига „Фокус“ Красимир Узунов. Йордан Йорданов поднесе най-искрени съболезнования на семейството и неговите близки. „Ще запомня Краси като човек, който остава трайни следи във всеки един, който го познава. Аз се радвам, че успях да го познавам и да го запомня като един невероятно искрен, честен и достоен българин. Надявам се, че там, където е отишъл, е едно по-добро място и ще може да работи на спокойствие за всички нас, които носим българщината в себе си“, каза Йордан Йорданов. По думите му Радиоверига „Фокус“ може да бъде горда, че през годините е имала такъв лидер, като Красимир Узунов. Кметът допълни, че в неговото сърце той ще остане като невероятен приятел и ще бъде импулс с типичната за него активност да бъде отстоявано българското.  \r\nЖулиета НИКОЛОВА", "date": "2019.02.28", "title": "Йордан Йорданов, кмет на Добрич: Изгубихме един голям радетел за българската история, ще запомня Краси като човек, който остава трайни следи във всеки един"}
{"url": "http://www.focus-news.net/news/2019/02/28/2629238/prof-plamen-pavlov-sled-osvobozhdenieto-balgarskata-ekzarhiya-e-mnogo-vazhna-za-borbite-na-makedonskite-balgari-i-na-balgarite-ot-rodopite-i-odrinska-trakiya.html", "text": "След Освобождението Българската екзархия е много важна за борбите на македонските българи и на българите от Родопите и Одринска Тракия. Това каза историкът проф. Пламен Павлов в интервю за  Агенция „Фокус“  по повод учредяването на Българската екзархия на 28 февруари 1870 г. Той уточни, че гръцката патриаршия не се примирява с учредяването на Българска екзархия. „Още в самия ферман успява да наложи ограничения, да речем някои епархии в Македония не са присъединени към Екзархията. Там се предвижда плебисцит. Българското население в Охрид, Скопие и на практика в цяла Македония се определя в пределите на протодържавата - Българската екзархия. Затова тя е толкова важна след Освобождението за борбата на македонските българи и на българите от Родопите и Одринска Тракия. Знаем, че Гоце Делчев, Даме Груев и цялата наша революционна интелигенция в Македония и Одринско е свързана с Екзархията, с екзархийските училища, със Солунската гимназия „Св. св. Кирил и Методий“, обясни историкът. Проф. Павлов обърна внимание, че след Освобождението за екзарх е избран Йосиф, чиято роля е важна за областите Македония и Одринско.  По думите му екзархът пребивава само две години в София, а след това се връща в Цариград, тъй като големи области като Македония и Одринско остават в пределите на Османската империя.  \r\n„Македонските българи имат изключително важно влияние върху екзархийските дела. По време на Балканските войни и особено на втората – 1913 няма как и Екзархията на практика без да е никога закривана, премества центъра си в София. Екзарх Йосиф е принуден да се върне в София. Настъпват катаклизмите с Първата световна война“, каза проф. Павлов и уточни, че българските владици в Македония са изгонени още по време на Втората Балканска война. \r\nДеница КИТАНОВА Пълния текст на интервюто четете по-късно в „Мнение”", "date": "2019.02.28", "title": "Проф. Пламен Павлов: След Освобождението Българската екзархия е много важна за борбите на македонските българи и на българите от Родопите и Одринска Тракия"}
{"url": "http://www.focus-news.net/news/2019/02/28/2629197/blizki-priyateli-i-samishlenitsi-zapaliha-svesht-v-pamet-na-prezidenta-na-radio-i-agentsiya-fokus-krasimir-uzunov.html", "text": "Близки, приятели и съмишленици запалиха свещ в памет на президента на Радио и Агенция \"Фокус\" Красимир Узунов, предаде репортер на  Агенция \"Фокус\" . \r\nВ столичния храм \"Св. София\" викарият на Софийската митрополия и белоградчишки епископ Поликарп отслужи опелото на Красимир Узунов. То продължи близо един час, а част от него бе и хорът към църквата. На църковното последование присъстваха семейството и близките му, неговите приятели, както и военни и общественици. Всички те запалиха свещ в негова памет. \r\nСпоред православието паленето на свещи означава, че покойникът преминава от този свят на мрака във вечното жилище на светлината. \r\nДеница КИТАНОВА", "date": "2019.02.28", "title": "Близки, приятели и съмишленици запалиха свещ в памет на президента на Радио и Агенция \"Фокус\" Красимир Узунов"}
{"url": "http://www.focus-news.net/news/2019/02/28/2629241/plenumat-na-visshiya-sadeben-savet-prie-rezultatite-ot-izpalnenieto-na-oditniya-angazhiment-za-davane-na-uverenost-v-apelativen-sad-sofiya.html", "text": "Пленумът на Висшия съдебен съвет прие резултатите – констатации, изводи и препоръки от изпълнението на одитния ангажимент за даване на увереност в Апелативен съд – София. Това съобщиха от пресцентъра на  Висшия съдебен съвет .  С решението е одобрено изпълнението на препоръките, за което е предоставена писмена информация. \r\nОдитният ангажимент за даване на увереност в Апелативен съд – София е извършен в изпълнение на годишния план за дейността по вътрешен одит за 2018 г. на дирекция „Вътрешен одит“ във ВСС, утвърден с решение на ВСС по протокол № 1/18.01.2018 г. и заповед № ВСС – 10810/28.08.2018 г. на представляващия Съвета. \r\nПри него е направена оценка на адекватността и ефективността на вътрешния контрол по отношение на управлението на риска в одитираните процеси, надеждността и всеобхватността на финансово-счетоводната информация, опазването на активите и съответствието с нормативните изисквания и утвърдените вътрешни правила и процедури при осъществяването на бюджетния процес, съответствието с нормативните изисквания и вътрешните правила и процедури при управление на човешките ресурси и при изпълнение на одитираните процеси в специализираната администрация \r\nРъководството на Апелативен съд – София е изпълнило 8 от направените препоръки, а други две са в процес на изпълнение, а одиторите намират действията по всички тях като адекватни.", "date": "2019.02.28", "title": "Пленумът на Висшия съдебен съвет прие резултатите от изпълнението на одитния ангажимент за даване на увереност в Апелативен съд – София"}
{"url": "http://www.focus-news.net/news/2019/02/28/2629240/plovdiv-detsa-ot-balgarsko-uchilishte-v-gartsiya-podariha-spetsialen-podarak-na-kmeta-ivan-totev.html", "text": "Пъзел, изработен специално от учениците на българското училище „Цар Симеон Велики“ в село Дикеа, област Еврос, Република Гърция, получи кметът на Пловдив инж. Иван Тотев. Това съобщиха от  Община Пловдив . Подаръкът му бе връчен от ръководителя на училището Диана Кимпарис и  Атанасиус Кимпарис, които днес посетиха общината. Те благодариха на кмета Иван Тотев и на Общинския съвет в Пловдив, които миналата година взеха решение за дарение на средства с цел съхраняване, развитие и разпространение на българския език и култура в Гърция. С отпуснатите на Гръцко-българското културно-образователно сдружение средства в град Орестиада в размер на 4500 лева са закупени компютри и принтер, български народни носии, учебни помагала и книги.  \r\n„С благодарност и признателност за оказаната подкрепа и помощ“ гласи посланието, изпратено от децата с картината с изглед от село Дикеа, в което се намира училището им. В него се обучават 30 ученици, които живеят в района на Орестиада. При посещението си миналата година в побратимения град Солун кметът на Пловдив бе запознат от генералния консул Владимир Писанчев с необходимостта от подпомагане на български училища и културни организации в Гърция. По предложение на кмета Иван Тотев Общинският съвет гласува дарение на средства на Културно-образователно дружество на българската общност в района на Източна Македония и Тракия, Дружество „България“, Сдружение на българи и приятели – Лариса, Гръцко-българско културно-просветвно дружество и женски манастир „Свети Рафаил и Света Троица“.", "date": "2019.02.28", "title": "Пловдив: Деца от българско училище в Гърция подариха специален подарък на кмета Иван Тотев"}
{"url": "http://www.focus-news.net/news/2019/02/28/2629242/grazhdanski-sdruzheniya-podkrepiha-valeri-simeonov-za-vodach-na-lista-na-evroizborite.html", "text": "Граждански и професионални сдружения подкрепиха днес номинацията на Валери Симеонов за водач на листа за предстоящите евроизбори. Това съобщиха от пресцентъра на  НФСБ . Зад кандидатурата на лидера на НФСБ застанаха Национално сдружение „Българската домашна ракия“, Национална асоциация „Българско Черноморие“, Национално сдружение „Защита собствениците на имоти“ и Сдружение „Обединен селски район“.  \r\n„Като вицепремиер той се ангажира изключително много с проблемите на Българското Черноморие. Нещо повече – Валери Симеонов беше единственият политик, който застана срещу двойните стандарти и потърси справедливост, въвеждайки ред – както за шума, така и за плажовете, и устройството на териториите“, заяви председателят на УС на Национална асоциация „Българско Черноморие“ Димитър Канариев. По думите му Валери Симеонов е политикът, който ясно и последователно е показал с действия, че подкрепя малкия и среден бизнес, малките и средни собственици на имоти. „Водейки се от това, че „По делата ще ги познаем“, ние смятаме, че г-н Симеонов ще продължи да работи така и в Европейския парламент  - срещу двойните стандарти, какъвто беше случаят с пакта за мобилност“, заяви още Димитър Канариев.  \r\n„Подкрепяме номинацията на Валери Симеонов, защото той показа с действия, че във всяка една ситуация защитава българския национален интерес – изграждането на оградата по границата с Турция е само един от примерите. Всички видяхме как това ограничи на минимум притока на нелегални имигранти“, посочи председателят на УС на Националното сдружение „Българската домашна ракия“ Андон Андонов.   \r\nПо думите му защитата на правата и интересите на българските общности зад граница е следващият им аргумент, защото Валери Симеонов е човекът, ангажирал се сериозно със защита на правата на нашите сънародници в Западните покрайнини и Украйна.  \r\nАндон Андонов заяви, че лидерът на НФСБ е показал с действия как може и трябва да се защитава средния и малък бизнес в България. Той припомни и факта, че Валери Симеонов е положил сериозни усилия цената на тока да не се повишава и вече няколко години това не се допуска. „Затова смятаме, че той е категоричен да отиде в Брюксел, за да продължи да защитава българските национални интереси“, заключи Андон Андонов. \r\nЗдравко Младенов от Национално сдружение „Защита собствениците на имоти“ също заяви подкрепата на сдружението за Валери Симеонов като водач на листа на предстоящите евроизбори, защото той е показал, че е политик, който реално е доказал, че помага на хората.", "date": "2019.02.28", "title": "Граждански сдружения подкрепиха Валери Симеонов за водач на листа на евроизборите"}
{"url": "http://www.focus-news.net/news/2019/02/28/2629245/sport-kirios-pobedi-nadal-v-akapulko.html", "text": "Ник Кириос победи световния № 2 Рафаел Надал в двубой от втори кръг на турнира от сериите Ей-Ти-Пи 500 в Акапулко.По пътя към успеха си с 3:6, 7:6(2),7:6(6) австралиецът спаси три мачбола и постигна трета победа от шест мача срещу испанеца. Това беше първи негов успех над представител на Топ 5 в ранглистата от януари миналата година, когато надви № 3 Григор Димитров в Бризбейн.  \r\nВ следващия кръг Кириос ще се изправи срещу Стан Вавринка, който надви със 7:6(5), 6:4 Стив Джонсън. Швейцарецът води с 3:2 на Кириос в преките им двубои.", "date": "2019.02.28", "title": "Спорт: Кириос победи Надал в Акапулко"}
{"url": "http://www.focus-news.net/news/2019/02/28/2629243/varna-okrazhniyat-sad-ostavi-za-postoyanno-v-aresta-mazha-obvinen-v-ubiystvoto-na-saprugata-si.html", "text": "Постоянна мярка „задържане под стража“ наложи Окръжен съд – Варна на мъжа, обвинен в убийството на съпругата си - 41-годишния Борислав Н., предаде репортер на  Радио „Фокус“ – Варна . Убийството на Кремена е извършено по особено мъчителен за убитата начин и с особена жестокост. Според Наказателния кодекс престъплението, в което е обвинен Борислав, е тежко, умишлено, и се наказва с „лишаване от свобода“ за срок от 15 до 20 г., доживотен затвор или доживотен затвор без право за замяна. Според събраните до момента от прокуратурата доказателства безспорно е установено наличие на продължително агресивно поведение от страна на Борислав Н. Той е бил предупреждаван многократно с писмени протоколи по закона на МВР, като това му поведение е съпътствало целия период, в който обвиняемият е бил в брак с жертвата.  \r\nЗащитата на обвиняемия поиска определяне на по-лека мярка за неотклонение. Единствените думи на Борислав в съдебната зала бяха: „Не знам какво да кажа“. Според адвоката, който защитава Борислав, становището на съда се базира на „първосигнална версия“. Адвокатът каза още, че според него прокуратурата рекламира промените в Наказателния кодекс за домашното насилие. Защитата на Борислав Н. поиска определяне на по-лека мярка за неотклонение с мотивите, че мъжът работи, неосъждан е, има постоянен адрес и съответно няма опасност да се укрие, и е оказал съдействие на разследването. Адвокатът на Борислав Н. посочи, че повод за скандала е бил спор за имущество, което обвиняемият е искал да изнесе от общото жилище. Според защитата авторството на деянието не е доказано, тъй като след като Борислав Н. е напуснал апартамента, съпругата му се е качила при хазаите и е била в съзнание. Защитата на обвиняемия поясни отново, че съпрузите били женени от няколко години, но бракът им не вървял и през цялото време бил съпътстван от скандали. Те били в развод и бракоразводното дело на семейството е било насрочено на 26 февруари тази година във Варненския районен съд. След поредния избухнал спор, който продължил с побой над 40-годишната жена. Борислав позвънил на майка си, за да изнесат заедно багажа му. След това двамата напуснали жилището и оставили сама пребитата жена. На 25 февруари в апартамента, в който са живели съпрузите, е открито тялото на убитата. Извършената аутопсия показала, че причината за смъртта е масивен кръвоизлив в мозъка. Установени са множество кръвонасядания по кожата на лицето, различни области на гърба, горните и долни крайници, получени при удари със или върху твърди тъпи предмети. \r\nОкръжният съд, след като разгледа събраните до момента материали от досъдебното производство, прие, че съществува обосновано подозрение Борислав Н. да е съпричастен към деянието, в което е обвинен. Предвид тежестта на престъплението и предвиденото наказание за него, както и изхождайки от поведението на обвиняемия във времето, съдебният състав счете за реална опасността той да се укрие или да извърши престъпление и му наложи най-тежката мярка за неотклонение - „задържане под стража“.   \r\nОпределението на Окръжен съд – Варна може да бъде обжалвано пред Апелативния съд, като в този случай обжалването ще бъде разгледано на 5 март 2019 г., от 10.00 ч. \r\nСияна БУХЛАРСКА", "date": "2019.02.28", "title": "Варна: Окръжният съд остави за постоянно в ареста мъжа, обвинен в убийството на съпругата си"}
{"url": "http://www.focus-news.net/news/2019/02/28/2629236/silistra-savmestni-deystviya-po-proverki-i-dosadebni-proizvodstva-otnosno-resheniya-na-telk-s-nevyarno-sadarzhanie-sa-obsadeni-na-rabotna-sreshta-na-prokuraturata-i-mvr-v-grada.html", "text": "Главният секретар на МВР Ивайло Иванов и зам.-главният прокурор Иван Гешев проведоха работно съвещание в Силистра. Това съобщиха от пресцентъра на  МВР . На работната среща със служители на областната дирекция на МВР и прокурори от окръжната и районната прокуратури в Силистра бяха обсъдени съвместните действия по проверки и досъдебни производства, свързани със съставени или ползвани неистински или с невярно съдържание експертни решения на ТЕЛК. \r\n\"Анализът и координирането на работата ни се налага поради факта, че в Силистра процентът на лицата, ползващи т.нар. инвалидни пенсии е най-висок - 28,61%, в пъти по-висок от средния в страната\", отбеляза зам.-главният прокурор Иван Гешев. По думите му има системен проблем. \"Това, което ще направим съвместно с колегите от МВР, е да продължим  работата си и се надявам в скоро време да се вземат мерки от  наказателно-правен аспект за решаване на този проблем\", допълни Иван Гешев. \r\nГлавният секретар на МВР Ивайло Иванов увери, че е създадена добра организация за работа и престои да се извърши огромен обем от процесуално следствени действия. \"Работи се и превантивно\", добави той.", "date": "2019.02.28", "title": "Силистра: Съвместни действия по проверки и досъдебни производства относно решения на ТЕЛК с невярно съдържание са обсъдени на работна среща на прокуратурата и МВР в града"}
{"url": "http://www.focus-news.net/news/2019/02/28/2629248/mvr-nad-27-kg-marihuana-sa-otkriti-v-taynik-na-gkpp-dunav-most-ruse.html", "text": "Над 27 кг марихуана са открити в тайник на ГКПП \"Дунав мост-Русе\". Това съобщиха от пресцентъра на  МВР . Вчера, 27 февруари, на граничния пункт за излизане от страната пристигнал лек автомобил, с водач 48-годишен български гражданин. При митническа проверка по искане на \"Гранична полиция\" под скоростния лост е открит изграден тайник. В него са установени 35 пакета с общо тегло над 27 кг марихуана.  \r\nГраничните полицаи са задържали шофьора и наркотичното вещество. По случая е образувано досъдебно производство.", "date": "2019.02.28", "title": "МВР: Над 27 кг марихуана са открити в тайник на ГКПП \"Дунав мост-Русе\""}
{"url": "http://www.focus-news.net/news/2019/02/28/2629249/burgas-rayonna-prokuratura-nesebar-protestira-opredelenie-na-sada-s-koeto-e-nalozhena-myarka-za-neotklonenie-domashen-arest-na-obvinyaem-za-krazhba-na-7000-leva-4000-evro-i-drugi-veshti.html", "text": "Районна прокуратура – Несебър протестира определение на съда, с което е наложена мярка за неотклонение „домашен арест“ на Божидар Б. Това съобщиха от  Апелативна прокуратура - Бургас . Той е обвинен за това, че на 20 февруари 2019 г. в Несебър , в съучастие с други две лица, като помагач – улеснил извършване на престъплението чрез набавяне на лек автомобил „Рено“, чрез използване на подбран или подправен ключ и на посочения автомобил са отнети чужди движими вещи – кожен портфейл, сумата от 7000 лева и 4000 евро, лична карта, шофьорска книжка, кредитни карти, дебитна карта, кожено яке, 6 броя парфюми, регистрационен талон за лек автомобил „Додж“, ключ за автомобил и два часовника от владението на мъж от гр. София, без негово съгласие и с намерение противозаконно да ги присвоят – престъпление по чл.195, ал.1, т.4, вр. чл.194, ал.1, вр. чл.20, ал. 4 от НК.  \r\nС протеста си Районна прокуратура – Несебър настоява Окръжен съд –Бургас да измени наложената от първата съдебна инстанция мярка за неотклонение спрямо Божидар Б. от „домашен арест“ в „задържане под стража“. \r\nЗаседанието на Окръжен съд – Бургас е насрочено за 1 март 2019 г.", "date": "2019.02.28", "title": "Бургас: Районна прокуратура – Несебър протестира определение на съда, с което е наложена мярка за неотклонение „домашен арест“ на обвиняем за кражба на 7000 лева, 4000 евро и други вещи"}
{"url": "http://www.focus-news.net/news/2019/02/28/2629246/s-voenni-pochesti-i-gvardeyski-duhov-orkestar-be-izpraten-krasimir-uzunov.html", "text": "С военни почести и гвардейски духов оркестър бе изпратен Красимир Узунов, предаде репортер на  Агенция \"Фокус\" . Траурната церемония се състоя в Централните софийски гробища. Погребалното шествие бе придружено от военен ескорт до гроба, където беше положено тялото му. Там близките и приятелите на Красимир Узунов го изпратиха в края на земния му път, коленичиха и запазиха минута мълчание. В знак на уважение и признателност бяха изстреляни пет залпа. В рамките на военната траурна церемония прозвуча и химна на Република България. Той бе изпълнен от Гвардейския представителен духов оркестър. \r\nВоенни почести се полагат на офицерите от Българската армия, какъвто бе Красимир Узунов. С почести се погребват също президенти, министър-председатели, председатели на Народното събрание, министри на отбраната, началници на отбраната, генерали и адмирали. Военни почести могат да се отдават на  личности  с изключителни заслуги към Българската армия.  \r\nДеница КИТАНОВА", "date": "2019.02.28", "title": "С военни почести и гвардейски духов оркестър бе изпратен Красимир Узунов"}
{"url": "http://www.focus-news.net/news/2019/02/28/2629247/veliko-tarnovo-21-detsa-ot-tsyalata-strana-shte-uchastvat-v-maystorski-klas-po-tsigulka-i-kontrabas-v-grada.html", "text": "21 деца от цялата страна ще участват в майсторски клас по цигулка и контрабас във Велико Търново. Това съобщи пред журналисто създателят на сдружение „Силания“ Дочка Михова, предаде репортер на  Радио „Фокус“ – Велико Търново . Сдружението, Община Велико Търново и читалище „Надежда – 1869“ са организатори на проявата. Тя е част от програмата, с която читалището ще отбележи  150 години от създаването си. Репетициите започват на 2 март и ще завършат на 4 март с концерт на най-добрите ученици, подбрани от двамата ръководители на майсторските класове – проф. Йосиф Радионов – преподавател по цигулка в Държавна музикална академия „Панчо Владигеров“ в София, и Калоян Трифонов – контрабасист. Класът на проф. Радионов ще включва 13 ученици на възраст от 3 до 12 клас, а този по контрабас – 8 деца от 6 до 12 клас. Те са от общо пет музикални училища в страната – Русе, Плевен, Варна, София, Пловдив, като са подбрани най-добрите от своите преподаватели. Тридневните занимания на  младите музиканти ще се провеждат в читалище „Надежда“ и в Изложбени зали „Рафаел Михайлов“.  \r\nАкомпаниментът ще се осъществява от пианистките Зорница Радионова и Дора Христова. На края на обучението децата ще получат дипломи, а ден преди това, на 3 март, преподаватели ще изнесат концерт в Изложбени зали. Заглавието на майсторските класове е „Среща на поколенията в Царевград Търново“. Дочка Михайлова посочи, че идеята е проявата да стане традиционна и догодина да се провежда в повече дни и да бъдат поканени и други изтъкнати преподаватели. „Педагозите ще покажат на тези деца, че музикалното изкуството е величие и няма рамки и границите. Нотното писмо е абсолютно за всички“, допълни Дочка Михайлов. „Тези майсторски класове се правят, за да предадем  на децата своите знания, които сме придобили с годините. За три дни няма как да се постигне някакъв резултат, но понякога такива кратки класове са доста решаващи за по-нататъшното развитие – за техника, музикална интерпретация и други. Ще концентрираме всичко в рамките на тези три дни. Надяваме се децата да са доволни и да имат успех“, допълни Калоян Трифонов. \r\nНадежда КРЪСТЕВА", "date": "2019.02.28", "title": "Велико Търново: 21 деца от цялата страна ще участват в майсторски клас по цигулка и контрабас в града"}
{"url": "http://www.focus-news.net/news/2019/02/28/2629250/razgrad-okrazhniyat-sad-ostavi-za-postoyanno-v-aresta-mazha-obvinen-za-pritezhanie-na-blizo-15-kg-amfetamini.html", "text": "Разградският окръжен съд уважи искането на Окръжната прокуратура в града и взе мярка за неотклонение „Задържане под стража“ на 39-годишния Петко А. Това съобщиха от  Апелативна прокуратура – Варна . Мъжът е привлечен като обвиняем за държане с цел разпространение на голямо количество амфетамини. \r\nПри проверка на автомобил на паркинга на магазин от голяма търговска верига в Разград е установено, че един от пътниците държи чанта, в която полицията  открила 1 кг и 470 грама амфетамини. Разследващите разполагали с предварителна информация за това. \r\nСтойността на наркотиците е оценена на над 44 000 лева. При продажба на уличния пазар обаче, където 1 таблетка амфетамин се търгува за 20 лева, цената на иззетия наркотик ще надхвърли многократно посочената стойност.   \r\nОбвиняемият Петко А. е криминално проявен. Осъждан е в Белгия за трафик на хора.  \r\nОпределението на Разградския окръжен съд подлежи на обжалване пред Апелативния съд.", "date": "2019.02.28", "title": "Разград: Окръжният съд остави за постоянно в ареста мъжа, обвинен за притежание на близо 1.5 кг амфетамини"}
{"url": "http://www.focus-news.net/news/2019/02/28/2629254/haskovo-na-ploshtad-svoboda-shte-se-provede-kontsert-po-povod-denya-na-samodeetsa-koyto-se-chestva-na-1-mart.html", "text": "Концерт по повод 1 март -Ден на самодееца ще се проведе в Хасково. Това съобщиха от пресцентъра на  Община Хасково . Празникът се проведе на 1 март – петък, от 12.00 часа на сцената на площад „Свобода“.  Проявата е организирана от РЕКИЦ - Хасково със съдействието на Община Хасково. 20 са участниците в проявата. Освен песни и танци в различни стилове, самодейците ще представят рецитации на стихотворения и работилничка за мартеници. Участие ще вземат Женска певческа група „Войводовска китка” към НЧ „Отец Паисий” – 1925 с. Войводово, Трио за народни песни към НЧ „Климент Охридски” – гр. Хасково, Ансамбъл „Златна Тракия” към НЧ „Иван Вазов” – гр. Хасково, Певческата група за изворен фолклор към НЧ „Пробуда -1925” - с. Конуш, Група за автентичен фолклор и народни обичаи към НЧ „Св. Св. Кирил и Методий-1924”, НЧ „Аспарух Лешников – 2015” – гр. Хасково, Ансамбъл „Хасково” към НЧ „ Г. И. Топузов – 1974”гр. Хасково, Трио „С ритъма на тарамбука” към НЧ „ Г. И. Топузов – 1974” гр. Хасково 9. Женска певческа група към НЧ „Цвят – 1898” – с. Узунджово 10. Детска вокална група „ Зора Зорничка” към НЧ „Зора -1982” -гр. Хасково 11. Танцов ансамбъл „Южняци” към НЧ „Пейо Яворов” – гр. Хасково, Женска фолклорна група за автентичен фолклор към НЧ ,,Изгрев – 1900“ - с. Книжовник 13. Фолклорен клуб „Славяни” – гр. Хасково, ФГ „Тракийска дъга\" към НЧ „Тракия- 2008\" – гр. Хасково, ДТС „Пъстрица\" към НЧ „Тракия- 2008\" –гр. Хасково, Певческа група към НЧ „ Отец Паисий – 1926” - с. Николово, Балетна формация „Милемиум арт” към НЧ „Климент Охридски”- гр. Хасково, Вокална група „Лотос бял” към Военен клуб - гр. Хасково, Народна битова група към НЧ „Васил Левски – 1927” - с. Орлово, и НЧ „Н. Й. Вапцаров – 1964” – гр.Хасково – работилничка за мартеници.", "date": "2019.02.28", "title": "Хасково: На площад „Свобода“ ще се проведе концерт по повод Деня на самодееца, който се чества на 1 март"}
{"url": "http://www.focus-news.net/news/2019/02/28/2629253/veliko-tarnovo-s-dva-kontserta-i-maystorski-klas-za-uchenitsi-v-grada-shte-bade-pochetena-120-godishninata-ot-rozhdenieto-na-pancho-vladigerov.html", "text": "С два концерта и майсторски клас за ученици във Велико Търново ще бъде почетена 120-годишнината от рождението на Панчо Владигеров. Това съобщиха от пресцентъра на  Община Велико Търново . Събитията поставят началото на програмата за отбелязване на 150 години от основаването на Читалище „Надежда – 1869“. Повод за провеждането им също е честването на Националния празник, когато се навършват 141 години от българското Освобождение, както и Празникът на Старата столица – 22 март. \r\nНавръх 3 март почитателите на класическата музика ще могат да се насладят на изпълненията на именития цигулар проф. Йосиф Радионов и на майстора на контрабаса Калоян Трифонов. Съпроводът на пиано ще е дело на Зорница Радионова и Дора Христова. Концертът ще бъде в Изложбени зали „Рафаел Михайлов“ и ще започне в 17.30 ч. \r\nВъв Велико Търново проф. Йосиф Радионов и Калоян Трифонов ще ръководят и майсторски клас по цигулка, виола и контрабас. 21 изявени ученици от музикални училища в цяла България, на възраст от 9 до 18 години, са се записали за участие. Корепетитори ще са Зорница Радионова и Дора Христова. Майсторският клас ще се проведе в Читалище „Надежда – 1869“ и в Изложбени зали „Рафаел Михайлов“ от 2 до 4 март. Концертът на учениците ще бъде в експозиционния комплекс на 4 март, от 15.00 ч. \r\nОрганизатори на музикалните събития са Община Велико Търново, настоятелството на Читалище „Надежда – 1869“ и местното Сдружение „Силания“. Концертите и майсторският клас бяха анонсирани на пресконференция от председателката на сдружението – цигуларката Дочка Михова, Калоян Трифонов, експерта от дирекция „Култура“ Георги Чукуров и арх. Донка Колева – председател на настоятелството на Читалище „Надежда – 1869“.", "date": "2019.02.28", "title": "Велико Търново: С два концерта и майсторски клас за ученици в града ще бъде почетена 120-годишнината от рождението на Панчо Владигеров"}
{"url": "http://www.focus-news.net/news/2019/02/28/2629252/burgas-rayonniyat-sad-nalozhi-nakazanie-ot-5-godini-zatvor-za-opit-na-izmama-na-mazh-predstavyal-se-za-sotsialen-rabotnik.html", "text": "Районен съд – Бургас наложи наказание от 5 години „лишаване от свобода“ Велко М. Това съобщиха от  Апелативна прокуратура - Бургас . Той е обвинен за това, че на 24 януари 2014 г. в Бургас, в условията на опасен рецидив с цел да набавят за себе си имотна облага е възбудил и поддържал в заблуждение  възрастен мъж, като се представил за длъжностно лице, а именно, че е социален работник и му заявил, че ако изтегли всичките си спестявания същия ще му ги удвои с европейски пари, като с това му причинил вреда в размер на 8650 лева, като деянието е останало недовършено по независещи от дееца причини – престъпление по чл.211, вр. чл.210. ал.1, т.1, вр. ла.209, ал.1, вр. чл.29, ал.1, б. „а“ и „б“, вр. чл.18, ал.1 от НК. \r\nНа 24.01.2014 г., около 10.00 часа пострадалият се прибирал към дома си. В района на бившия интернат бил застигнат от Велко М, който попитал пострадалия дали не го познава.  Пострадалият му казал, че не го познава, но Велко М. продължил да му говори, че е бивш полицай и е работил в Първо районно в Бургас. Пострадалият му казал, че той също е работил в Първо районно. След това двамата продължили да вървят в посока бул. „Демокрация“. Докато вървели подсъдимият казал на възрастния бургазлия, че сега е социален работник и можел да му удвои парите, които имал в банка. Подсъдимият обяснил също така, че тези пари, които щял да му даде били европейски. Пострадалият нямал намерение да ходи до банката, но Велко М. настоял. Пострадалият се съгласил да отиде и да изтегли спестяванията си, което и направил. Подсъдимият не влязъл в банковия клон, като заявил, че ще отиде да види една болна жена и след това ще чака пред банката. По същото време на бул. „Демокрация“ се намирали трима полицейски служители. Те забелязали криминално проявения Велко М. и решили да изчакат, за да проследят какво ще се случи. След като пострадалия излязъл от банковия клон и бил пресрещнат от подсъдимия служителите на реда отишли при тях и задържали Велко М. \r\nНаказанието трябва да бъде изтърпяно при първоначален „строг“ режим в затвор. \r\nПрисъдата на Районен съд – Бургас, която е постановена по реда на съкратеното производство, може да бъде обжалвана пред Окръжния съд в града.", "date": "2019.02.28", "title": "Бургас: Районният съд наложи наказание от 5 години затвор за опит на измама на мъж, представял се за социален работник"}
{"url": "http://www.focus-news.net/news/2019/02/28/2629255/afp-doklad-na-oon-obvini-izrael-vav-vazmozhni-prestapleniya-sreshtu-chovechestvoto.html", "text": "Проучване на ООН в четвъртък заяви, че има доказателства, че Израел е извършил престъпления срещу човечеството в отговор на миналогодишните протести в Газа, тъй като снайперистите са били насочени към хора, които са ясно идентифицирани като деца, здравни работници и журналисти, предава  AFP . \r\nИзраел веднага отхвърли констатациите като \"враждебни, измамни и предубедени\". \r\nНезависимата комисия на ООН за разследване на протестите в окупираните палестински територии разследва нарушения, извършени по време на демонстрации в Ивицата Газа между 30 март и 31 декември 2018 година. \r\n\"Израелски войници са извършили нарушения на международните човешки права и хуманитарното право\", се казва в изявление на председателя на комисията Сантяго Кантон. \r\n\"Някои от тези нарушения могат да представляват военни престъпления или престъпления срещу човечеството\", добави той. \r\nКомисията, създадена от Съвета на ООН по правата на човека през май, заяви, че \"повече от 6 000 невъоръжени демонстранти са били простреляни от военни снайперисти\" по време на протестите. \r\n\"Комисията е намерила разумни основания да смята, че израелски снайперисти са стреляли по журналисти, здравни работници, деца и хора с увреждания, знаейки, че са ясно разпознаваеми като такива. \r\nИзраелският външен министър каза, че еврейската държава \"отхвърля категорично доклада\".  Юлиян Марков", "date": "2019.02.28", "title": "AFP:  Доклад на ООН обвини Израел във възможни престъпления срещу човечеството"}
{"url": "http://www.focus-news.net/news/2019/02/28/2629256/veliko-tarnovo-v-stopanska-akademiya-dimitar-a-tsenov-svishtov-be-organiziran-blagotvoritelen-bazar-za-martenichki.html", "text": "За поредна година в Стопанска академия „Димитър А. Ценов” - Свищов бе организиран благотворителен базар за мартенички. Това съобщиха от пресцентъра на  висшето учебно заведение . По покана на академичното ръководство и със съдействието на Студентски съвет, във фоайето на Факултетски корпус бе обособен щанд с мартеници, изработени от екипа на Дневен център за деца с увреждания и от екипа и потребителите на услугата на Център за социална рехабилитация и интеграция. В рамките на два дни (26 и 27 февруари 2019 г.), десетки преподаватели, служители и студенти от Стопанска академия се включиха в благотворителната инициатива и подпомогнаха предварително обявените каузи от двата центъра. Пъстрият базар предложи голямо разнообразие от бяло-червените символи на пролетта, които нямаха фиксирана цена, а всеки посетител сам решаваше каква сума може да пусне в кутиите за дарения.  \r\nПо информация от директора на ДЦДУ – Теменужка Тодорова, събраните средства от продажбата на мартениците в тазгодишната кампания ще бъдат използвани за закупуване на необходими материали за създаване на нови групови програми за работа с децата. Тя изказа благодарност от името на своя екип към ръководството на Стопанска академия, преподаватели, служители и студенти за това, че за трета поредна година подкрепят и подпомагат благотворителната инициатива. \r\nДиректорът на Центъра за социална рехабилитация и интеграция – Десислава Йорданова, също благодари на академичната общност за подкрепата и поясни, че средствата от мартенския базар ще подпомогнат създаването на кабинет за групова работа в ЦСРИ.", "date": "2019.02.28", "title": "Велико Търново\": В Стопанска академия „Димитър А. Ценов” - Свищов бе организиран благотворителен базар за мартенички"}
{"url": "http://www.focus-news.net/news/2019/02/28/2629259/plovdiv-aleya-na-proletta-be-otkrita-v-karlovo.html", "text": "„Алея на пролетта“ бе открита пред паметника на Евлогий и Христо Георгиеви в Карлово. Това съобщиха от пресцентъра на  Община Карлово . Инициативата е на Младежки информационен център и Ротари клуб – Карлово. Алеята бе украсена от младежи и деца от училищата и от социалните центрове в града. Всички учебни заведения имаха свои представители, които взеха участие в декорирането на дръвчета по главната улица с ръчно изработени мартенички и символи на пролетта. Материалите бяха осигурени от Ротари клуб – Карлово. На откриването техни представители предоставиха почерпка на децата по повод съвместната инициативата. Благодарение на нея центърът на Карлово стана по-цветно и красиво място.", "date": "2019.02.28", "title": "Пловдив: „Алея на пролетта“ бе открита в Карлово"}
{"url": "http://www.focus-news.net/news/2019/02/28/2629257/prof-nikolay-ovcharov-arheolog-balgaro-makedonskata-komisiya-koyato-shte-reshava-spornite-istoricheski-vaprosi-se-sastoi-ot-tvarde-malko-chlenove.html", "text": "Българо-македонската комисия, която ще решава спорните исторически въпроси между двата народа се състои от твърде малко членове. Това каза археологът проф. Николай Овчаров в интервю за  Агенция „Фокус“  във връзка с представена от него на 27 февруари пресконференция на тема \"Подводните камъни\" за постигането на желаното споразумение между България и Република Северна Македония по въпроса за общата история\". „Това, което ме провокира да дам тази пресконференция бяха две неща. Едното беше проведената на 19 и 20 февруари среща в Скопие, на българо-македонската комисията, от която излязоха много откъслечени данни, че се е взело решение за общо честване на св. Климент Охридски, св. Наум и цар Самуил. Другото нещо, буквално в последния ден, беше смъртта на Краси Узунов, чиято кауза беше именно Македония и запазването на българщината в сегашната Северна Македония“, обясни той. „За мен най-правилното име беше Вардарска Македония, но това е един друг въпрос. Кончината на Краси е нещото, което допълнително ме стимулира за пресконференцията. Първо искам да кажа, че аз съм запознат с археологическите проучвания на Перперикон, Татул, Преслав, Уворич, но всъщност едно десетилетие от моя живот преминава за проучванията на Вардарска Македония“, поясни археологът. „Голямата ми дисертация за доктор на историческите науките е за Вардарска Македония през 14 век. Това са 13 експедиции в много тежки времена, сега е много лесно да се отиде. Тези мои проучвания започнаха преди падането на Тодор Живков от власт и в най-тежкото време на разпад на Югославия аз трябваше да проучвам Вардарска Македония, да обикалям, благодарение на мои много добри приятели, и да откривам паметници, които хвърлят светлина върху много исторически въпроси, между които и произходът на македонците – те българи ли са или не са. Това излезе и в книги, т.е имам основание да говоря по темата, ми се струва. Конкретното обаче е, че искам да предпазя комисията от възможности, които мисля, че може да се случат, при които българската страна да допусне грешки в тази насока“, изтъкна проф. Овчаров. „Струва ми се, че само тази комисия с по 7 членове от всяка страна, е твърде малко. Трябва да се направим едно по-голямо обсъждане. Не става въпрос да влизаме всички в комисията, но хора като проф. Пламен Павлов, да бъдат привлечени в коментарите, в начина по който се разглеждат тези събития“, допълни той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.02.28", "title": "Проф. Николай Овчаров, археолог: Българо-македонската комисия, която ще решава спорните исторически въпроси, се състои от твърде малко членове"}
{"url": "http://www.focus-news.net/news/2019/02/28/2629239/radio-b92-sarbiya-medvedzha-e-i-shte-si-ostane-srabska.html", "text": "Александър Вучич, заяви че \"Медведжа и Сияринска баня\", които той посети в четвъртък, \"ще останат Сърбия\". \r\nПо време на посещението си президентът също използва възможността, както направи и в Власотинце, да призове гражданите да не се тревожат за заплахите от Прищина. \r\n\"Слушам истории от Прищина. Медведжа и Сияринска баня, разбира се, бяха Сърбия и винаги ще останат Сърбия. Ние инвестирахме сериозно и ще инвестираме в бъдещето\", подчерта сръбският президент. \r\nВучич каза, че не е необходимо всеки ден да се отговаря на заплахите на всеки и винаги да се оправдава, но че е важно \"резултатът да бъде на наша страна\".  Юлиян Марков", "date": "2019.02.28", "title": "Радио „Б92“ (Сърбия): Медведжа е и ще си остане сръбска"}
{"url": "http://www.focus-news.net/news/2019/02/28/2629258/stara-zagora-dvama-badmintonisti-paraolimpiytsi-ot-grada-zaminaha-za-abu-dabi.html", "text": "Стара Загора днес изпрати своите двама параолимпийци на Световните летни игри Спешъл Олимпикс, които ще се проведат от 8 - 21 март 2019 година в Абу Даби. Това съобщиха от пресцентъра на  Община Стара Загора . За най-голямото спортно събитие за хора с интелектуални затруднения и техни партньори без увреждания заминават Ганка Иванова и Иван Иванов от Дневен център \"Св. Св. Козма и Дамян\". \r\nСтара Загора е единственият град, който получи пълната квота на състезателите по бадминтон, и изпраща двама свои представители. В игрите в Абу Даби, ще участват повече от 7000 атлети в 24 спорта, от повече от 190 национални делегации.  \r\nЗа да подкрепят състезателите и да им пожелаят успех, в залата на Община Стара Загора дойдоха техни колеги от центъра, както и заместник-кметът Иванка Сотирова, треньорът на параолимпийците Слънчезар Цанков, директорът на Дневния център за възрастни с ментални увреждания и хронични психични проблеми Гинка Михайлова и др. \r\nПрез 2015 г. на Световните летни игри на Спешъл Олимпикс в Лос Анжелис старозагорката Ганка Иванова завоюва два сребърни медала като титуляр по бадминтон в българския отбор, а в участието си на двойки зае четвърто място. \r\nУчастието ѝ в параолимпийските игри стана възможно благодарение на подкрепата на Община Стара Загора. Кметът Живко Тодоров осигури средствата за обучение, пътуване и престой на единствената жена, която се състезаваше в дисциплината бадминтон в Лос Анджелис. \r\nСъстезателите ще заминат на подготвителен лагер на националния отбор в София, който ще се проведе от 5-и  до 8-и март 2019 г.  \r\nСпешъл Олимпикс България получи квота за 18 атлети с интелектуални затруднения от 10 български общини (София, Варна, Банско, Ихтиман, Пловдив, Благоевград, Стара Загора, Смолян, Бургас, Добрич) в 7 спорта – лека атлетика, боче, бадминтон,конна езда, плуване, силов трибой, тенис.", "date": "2019.02.28", "title": "Стара Загора: Двама бадминтонисти параолимпийци от града заминаха за Абу Даби"}
{"url": "http://www.focus-news.net/news/2019/02/28/2629260/prof-plamen-pavlov-1000-godini-predi-uchredyavaneto-na-balgarskata-ekzarhiya-imame-svoya-tsarkva-starite-tsarkovni-traditsii-v-nashite-zemi-ne-mogat-da-izcheznat.html", "text": "1000 години преди учредяването на Българската екзархия имаме своя църква – старите църковни традиции в нашите земи не могат да изчезнат. Това каза историкът проф. Пламен Павлов в интервю за  Агенция „Фокус“  по повод учредяването на Българската екзархия на 28 февруари 1870 г. „По думите му от 870 г. българският народ е вече християнски и е имал свой архиерей. „Това е ликвидирано от Цариградската патриаршия, но до 1767 г. Охридската архиепископия се нарича българска. Старите църковни традиции в нашите земи не могат да изчезнат. Борбите владиката в даден район да бъде българин е нещо, което започва половин век преди събитията от Великден 1860 г. и от учредяването на Екзархията 10 години по-късно. Всички сме длъжни да припомним, макар и с няколко думи, че има такава ранна борба, която в никакъв случай не бива да се игнорира. На практика щафетата се предава от поколение на поколение“, обясни проф. Павлов.  \r\nПо думите му народът има историческа памет. „Неслучайно виждаме кои са центровете на борбата отначало.  Именно там, където е имало епископи българи: Враца,  Скопие и Самоков, които са в диоцеза на Печката патриаршия и  разбира се в Търново, където е Неофит Бозвели. През  1835 г. в Търново започва още по-масова форма на борба, тъй като Търновската митрополия е много голяма. Тя е била от Дунава до Марица. В нея са влизали Чирпан, Сливен, цяла Северна България. Тя е наследник на Търновската патриаршия, макар и  понижена като митрополия. Тук вече започват много жестоки борби. Тук е важна позицията на Русия, която  си  има традиционно влияние“, обясни проф. Павлов.  \r\nПо думите му тя е водила е войни и е имала е дори статут на закрилник на православните . Проф. Павлов обясни, че Русия подкрепя Цариградската патриаршия. „Вече  ген. Игнатиев, който после става граф, Русия започва да преориентира руската позиция все пак в полза на българите. Не от самоцелна любов към нас, а защото именно Русия ще загуби своите позиции. Ще загуби своя народ. Тук и руската позиция е много важна, тя все пак търси някакви компромиси от Цариградската патриаршия, която получава подкрепа от гърцизма в самата Османска империя, от гръцката независима държава“, допълни историкът.  \r\n Деница КИТАНОВА Пълния текст на интервюто четете в „Мнение”", "date": "2019.02.28", "title": "Проф. Пламен Павлов: 1000 години преди учредяването на Българската екзархия имаме своя църква – старите църковни традиции в нашите земи не могат да изчезнат"}
{"url": "http://www.focus-news.net/news/2019/02/28/2629262/prof-nikolay-ovcharov-arheolog-ahilesovata-peta-na-makedonizma-e-bitolskiyat-nadpis-v-koyto-se-kazva-che-tehniyat-tsar-prez-11-vek-e-bil-balgarin.html", "text": "Ахилесовата пета на македонизма е Битолският надпис. Това каза археологът проф. Николай Овчаров в интервю за  Агенция „Фокус“  във връзка с представена от него на 27 февруари пресконференция на тема \"Подводните камъни\" за постигането на желаното споразумение между България и Република Северна Македония по въпроса за общата история\". „Той беше открит в Битоля преди много години, дълго време го криеха, после го изложиха и се започна цяла кампания да се обясни какво означават няколко думи в него“, обясни проф. Овчаров. „Надписът е от 1015-1016 година, има някои дребни спорове една година назад-напред, но това не е толкова важно. Той е направен от преките наследници на цар Самуил след неговата смърт. В него три пъти се споменава за българи, и то по един много интересен и характерен начин“, посочи той. „Преди всичко в него става дума за св. Йоан, самодържец български, откъдето е възприет от всички учени в света, почти няма такива, които да го отричат, че това е Иван Владислав, племенникът на цар Самуил. Нататък се казва, че той е родом от България, че е българин. Още един път се споменава, че той изгражда крепостта Битоля, за да брани българите. На пръв поглед това не може да бъде поставяно под съмнение“, допълни още археологът. „В книгата на Бошковски, в една бележка под линия,  дълга около 5 страници, заявява грубо представено следното: „Ние сме си македонци, бунтът от 969 г. на комит Никола е срещу българската власт, за създаването на македонска държава, но защото никой в тогавашния свят не е знаел, затова, че има Македония, и така цар Самуил възприема титлата български цар, за да може по този начин македонците да се легитимират пред света. Т. е те са си македонци, но за да се легитимират пред света приемат понятието „българи“. Аз дадох много груб пример, но това е все едно да каже, че Тереза Мей днес, за да може да води по-добре преговорите за Брекзит да каже, ще се наричаме известно време  французи, за да се легитимирам пред света. Това е безумно нещо“, коментира още проф. Овчаров.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.02.28", "title": "Проф. Николай Овчаров, археолог: Ахилесовата пета на македонизма е Битолският надпис, в който се казва, че техният цар през 11 век е бил българин"}
{"url": "http://www.focus-news.net/news/2019/02/28/2629261/api-vazstanoveno-e-dvizhenieto-prez-troyanski-prohod-na-kamioni-do-12-t-ostava-ogranicheno-za-nad-12-t.html", "text": "Възстановено е движението през Троянски проход на МПС до 12 т. Това съобщиха от пресцентъра на  Агенция \"Пътна инфраструктура\" . Остава ограничено движението на МПС над 12 т.", "date": "2019.02.28", "title": "АПИ: Възстановено е движението през Троянски проход на камиони до 12 т., остава ограничено за над 12 т."}
{"url": "http://www.focus-news.net/news/2019/02/28/2629267/smolyan-nap-zapechata-53-obekta-za-neizdadeni-kasovi-belezhki-v-oblastniya-tsentar-i-v-pamporovo.html", "text": "От началото на годината до 21 февруари звеното „Фискален контрол“ са проверили близо 1 000 търговски обекта на територията на Смолян и Пампорово. Това съобщиха от офиса на  Националната агенция за приходите  (НАП) в Смолян. Открити са 162 нарушения. Запечатани са 53 търговски обекта, в 35 от тях са установили разлика в касовата наличност, за което на търговците са съставени актове за административно нарушение. В други 43 проверени по метода на „таен клиент“ на данъчните не са издадени касови бележки за закупуване на стоки и услуги. Освен временното затваряне на обектите, на собствениците им са наложени и глоби, достигащи до 2000 лв. за всяко нарушение. \r\nОт началото на зимния туристически сезон фискалният контрол на НАП извършва масови проверки в зимните курорти и областните градове, като на някои места в страната патрулират униформени служители. Фискалните агенти използват специален софтуер за наблюдение от разстояние на оборотите на определени рискови търговци, чиито приходи значително се различават от обичайните за съответния бранш и територия.", "date": "2019.02.28", "title": "Смолян: НАП запечата 53 обекта за неиздадени касови бележки в областния център и в Пампорово"}
{"url": "http://www.focus-news.net/news/2019/02/28/2629268/plovdiv-kmetat-na-asenovgrad-d-r-emil-karaivanov-posreshtna-nositelkata-na-kupa-strandzha-stanimira-petrova.html", "text": "Станимира Петрова се прибра в родния Асеновград след триумфа си на юбилейното 70-то издание на най-стария турнир по бокс в България Купа „Странджа”. Тя бе посрещната от кмета на Общината д-р Емил Караиванов, който й връчи букет и подарък в знак на уважение за постигнатата победа. Това съобщиха за  Радио „Фокус“ – Пловдив  от пресцентъра на Община Асеновград. Станимира Петрова сподели, че пътят към победата е труден и изисква много дисциплина. Но удовлетворението от постигнатия резултат й дава стимул за още по- високи цели. Нейната мечта е олимпийска титла в бъдеще. \r\nСтанимира Петрова е световна и двукратна европейска шампионка по бокс. Вдига купата от турнир „Странджа” за трети път в кариерата си. През 2014 г. бе удостоена със званието „Почетен гражданин на Асеновград”.", "date": "2019.02.28", "title": "Пловдив: Кметът на Асеновград д-р Емил Караиванов посрещна носителката на купа „Странджа” Станимира Петрова"}
{"url": "http://www.focus-news.net/news/2019/02/28/2629266/varna-38-godishna-zhena-e-zaginala-pri-katastrofa-na-patya-mezhdu-provadiya-i-dalgopol.html", "text": "Днес, около 15.10 часа, е постъпил сигнал за пътно-транспортно произшествие, възникнало на пътя между Провадия и Дългопол. Това съобщиха от пресцентъра на  ОДМВР - Варна . Според първоначалната информация са се сблъскали лек автомобил „Алфа Ромео” и автобус „Сетра”, като детайлите около инцидента се изясняват. Вследствие на произшествието, на място е загинала водачката на лекия автомобил – на 38 г. Към момента текат действия по разследване на случая. Образувано е досъдебно производство.  \r\nВременно е ограничено движението в района на с. Раяк. От Дългопол за Провадия се преминава през с. Сава, а в обратна посока през с. Храброво.", "date": "2019.02.28", "title": "Варна: 38-годишна жена е загинала при катастрофа на пътя между Провадия и Дългопол"}
{"url": "http://www.focus-news.net/news/2019/02/28/2629269/deputati-ot-bsp-shte-predstavyat-aktualen-problem-zasyagasht-dvoynite-standarti-v-darzhavata-na-severniya-vhod-na-narodnoto-sabranie-na-1-mart.html", "text": "На  01 март 2019 г. (петък) от 11.00 часа, на северния вход на Народното събрание, депутати от ПГ на \"БСП за България\" ще представят актуален проблем от последните дни, засягащ двойните стандарти в държавата. Това съобщиха от пресцентъра на  БСП .", "date": "2019.02.28", "title": "Депутати от БСП ще представят актуален проблем, засягащ двойните стандарти в държавата, на северния вход на Народното събрание на 1 март"}
{"url": "http://www.focus-news.net/news/2019/02/28/2629271/blagoevgrad-danachnata-kampaniya-v-obshtinata-startira-ofitsialno-ot-1-mart.html", "text": "Данъчната кампания в община Благоевград стартира официално от 1 март (петък). Това съобщиха от пресцентъра на  Общината . Собствениците на имущество имат възможността да изплатят пълния размер на задълженията до 30 април и да получат 5 % отстъпка. След тази дата, те ще могат да платят на две равни вноски  до 30 юни и до 31 октомври. Всички задължени лица ще получат уведомителни писма за размера на своите задължения и сроковете за плащане. \r\nМестните данъци и такси могат да бъдат платени на касите, намиращи се на партера на Община Благоевград. Те са с непрекъснато работно време в часовете от 07:30 до 18:30 часа. Плащането може да се направи по банков път, чрез ПОС терминал и касите на Easypay. \r\nПатентният данък може да бъде внесен на четири равни вноски- за първото тримесечие- до 31 януари, за второто – до 30 април, за третото- до 31 юли и за четвъртото тримесечие до 31 октомври. \r\nОбщина Благоевград предлага и услуга за плащане на местни данъци и такси чрез виртуален ПОС терминал за картови разплащания. Целта е собствениците на движимо и недвижимо имущество на територията на общината да бъдат улеснени и да имат възможност да погасят своите задължения дистанционно.  Платформата е  изцяло общинска и работи без посредници. \r\nСистемата е опростена и е изключително лесна за ползване. Данъчно задължените лица могат да направят справка и да пристъпят към плащане на сайта www.blgmun.com, в раздел „Електронни услуги“, „Справки и плащане на задължения плащане на задължения за местни данъци и такси“, влизайки в меню “Потребител”. Следва да бъде въведено ЕГН/ЕИК на физическо/юридическо лице, както и входящ номер и дата на документ, подаден  в Дирекция “Местни данъци и такси”. \r\nУслугата е напълно безплатна за данъчно задължените лица. \r\nПредоставяните възможности за ползването на административни услуги в по-широк спектър е сред приоритетите в управлението на кмета на Благоевград д-р Атанас Камбитов.", "date": "2019.02.28", "title": "Благоевград: Данъчната кампания в общината стартира официално от 1 март"}
{"url": "http://www.focus-news.net/news/2019/02/28/2629244/hashim-tachi-pri-nikakvi-usloviya-nyama-da-izlozhim-na-risk-otnosheniyata-sas-sasht.html", "text": "При никакви условия няма да изложим на риск отношенията със САЩ, заяви Хашим Тачи, цитиран от македонското електронно издание  „МКД“ . \r\nТачи, заедно с косовския премиер Рамуш Харадинай, прие главният директор по европейските въпроси в Съвета за национална сигурност Джон Ерат, както и директорът  за Балканския полуостров на Съвета Брадъм Бъркли. \r\nТачи и Харадинай обсъдиха двустранните отношения между Прищина и Вашингтон с високопоставените представители на Белия дом, политическата ситуация в Косово и региона, както и диалогът между Косово и Сърбия, заяви офисът на президента на Косово. \r\nЕрат и Бъркли отново подчертаха ясното отношение на американската администрация, че митата срещу Сърбия трябва да бъдат премахнати, за да се поднови диалога и за да постигне всеобхватно споразумение за Белград и Прищина. \r\nТачи увери американските служители, че при никакви обстоятелства и по никакъв начин Република Косово няма да изложи на  риск междудържавните отношения и приятелството със САЩ. \r\n„Държавните институции трябва да предприемат конкретни стъпки колкото е възможно по-скоро в съответствие с приятелския съвет на САЩ. Тези решения могат да изиграят ролята за запазване и укрепване на стратегическото сътрудничество със САЩ и нашата държавна ангажираност към диалога и мирното споразумение, \"каза Тачи.  Юлиян Марков", "date": "2019.02.28", "title": "Хашим Тачи: При никакви условия няма да изложим на риск отношенията със САЩ"}
{"url": "http://www.focus-news.net/news/2019/02/28/2629270/edita-tahiri-kosovo-mitata-sa-edinstvenoto-sredstvo-da-se-blokira-ideyata-za-promyana-na-granitsite.html", "text": "Бившият министър на Косово за диалог с Белград, Едита Тахири, подкрепя правителството на Рамуш Харадинай в намерението си да запази вносните мита от Сърбия и Босна и Херцеговина като \"единствения инструмент, който предотвратява идеята за промяна на границите\", цитира думите й македонското електронно издание  “24 Инфо“ . \r\nТахири в интервю за косовското издание Epoka e Re казва, че митата не трябва да се премахват, докато косовският парламент не приеме платформа, която да създаде червените линии на диалога между Косово и Сърбия. \r\n„Правителството на Косово и самият Харадинай трябва да запазят митата за сръбските продукти, защото те за момента са единственият инструмент, който пречи на идеята за промяна на границите. Като се има предвид, че парламентът все още не е успял да приеме червените линии, които ще защитят границите, суверенитета и независимостта на Косово, митата са единственият механизъм за предотвратяване на диалога, заяви бившият косовски преговарящ в диалога със Сърбия. \r\nТя е убедена, че пренебрегването на искането на Вашингтон за премахване на митата няма да засегне стратегическите отношения между Косово и САЩ. \r\n„Стратегическите и приятелски отношения със САЩ  не се свеждат до едно единствено измерение, като митата. Стратегическите отношения между Косово и Съединените щати бяха изградени преди 30 години още през 1990 г. Те имат своята основа в солидни ценности, като защита и подкрепа за независимостта и границите на Косово от страна на САЩ, каза Тахири.  Юлиян Марков", "date": "2019.02.28", "title": "Едита Тахири (Косово): Митата са единственото средство да се блокира идеята за промяна на границите"}
{"url": "http://www.focus-news.net/news/2019/02/28/2629273/stara-zagora-nagradiha-nay-dobrite-v-konkursa-shte-obicham-az-ot-sartse-taz-zemya-i-toz-narod.html", "text": "За втора поредна година Второ основно училище „П.Р. Славейков“ със съдействието на Община Стара Загора организира Национален ученически конкурс „Ще обичам аз от сърце таз земя и тоз народ“. Това съобщиха от пресцентъра на   Община Стара Загора . Конкурсът бе обявен през месец октомври миналата година в 4 категории: есе и стихотворение, фотография, рисунки, компютърна презентация. Участниците бяха разделени в 4 възрастови групи: ученици 1-4, 5-6, 8-10 и 11-12 класове. Днес на официална церемония в Регионална библиотека „Захарий Княжески“ отличените получиха своите награди. \r\nГости на церемонията бяха: Иванка Сотирова, зам.- кмет на Община Стара Загора, Петя Чакърова, заместник областен управител, Надежда Чакърова- Николова, общински омбудсман, Татяна Димитрова, началник на Регионално управление на образованието, Пенка Чавдарова, началник отдел „Образование и младежки дейности“ в Община Стара Загора, представители на институции и фирми, учители, ученици, граждани. \r\nНачалото бе дадено с литературен рецитал „Моята България“, изпълнен от ученици от Второ основно училище, участващи в Студио „Словесно – изпълнителско изкуство“.  \r\n„Радостна съм, че тази година интересът към конкурса е много по-голям и всеобхватен. Получени са 1088 творби на  участници от 24 области в България, от 103 населени места. За първи път във второто издание на конкурса участват ученици от  българско училище в чужбина –  „Иван Вазов“ в Париж, Франция. Няма как да не си пожелаем обхватът на конкурса да се разраства“, каза Милена Желязкова, директор на Второ основно училище. Тя благодари на Община Стара Загора, която дарява 100 книги за награди на най-добре представилите се участници. Желязкова призова да се поощрява таланта, творческото въображение и вдъхновението на децата. \r\n„Надявам се, че подобни инициативи като тази на Второ основно училище ще привличат все повече участници на национално ниво. В Стара Загора има много конкурси, но името на Петко Рачов Славейков и като един от първите кметове на града е показателно. Всичко може да се случва, когато сме обединени“, категорична бе Иванка Сотирова. По думите й такива прояви са заразителни, защото в днешното бездуховно време има нужда от тях.  \r\nВ категорията „есе и стихотворение“ се конкурират 208 литературни творби, в категорията „фотография“- 86  фотоса, в категория „рисунки“ - 717 творби и в категория „компютърна презентация“ - 77 разработки. \r\nКомпетентното жури отсъди  общо 96 награди в 4-те категории. И тази година в него участваха  изявени творци, преподаватели и общественици от Стара Загора. В категорията „есе и стихотворение“ в журито бяха поетът Таньо Клисуров, проф-Таня Борисова от Тракийски университет и Иван Желязков, старши инспектор по български език в РУО-Стара Загора. В категорията „рисунки“ журираха проф. Марин Добрев, директор на Художествена галерия Стара Загора и художниците Димо Генов и Валентин Дончевски.  В категорията „презентация“ жури бяха проф. Галя Кожухарова, ръководител на ДИПКУ, Снежана Маринова – специалист в РБ „Захарий Княжески“ и Райчо Гънчев-основател на Прабългарска школа за оцеляване „Бага- Тур“. В категорията „фотография“ жури бяха Божидар Дуков, Жейна Желева и Емил Енчев.  \r\nСпециални награди бяха връчени от институции, клубове и фирми от Стара Загора.", "date": "2019.02.28", "title": "Стара Загора: Наградиха най-добрите в конкурса „Ще обичам аз от сърце таз земя и тоз народ“"}
{"url": "http://www.focus-news.net/news/2019/02/28/2629263/kathimerini-ekson-mobayl-saobshti-za-nalichie-na-znachitelni-gazovi-zalezhi-v-kipar.html", "text": "Американският петролен гигант „Ексон Мобайл“съобщи в четвъртък за откриването на \"значителни газови залежи“ в кипърския блок 10, съобщава кипърската редакция на гръцкия вестник  Kathimerini . \r\nКомпанията заяви, че ще анализира данните през следващите месеци, за да получи по-ясна картина на потенциала на находището. \r\nОткритието е най-голямото находище на газ в изключителната икономическа зона (ИИЗ) на страната , пише вестникът. \r\nПо-рано през деня вицепрезидентът на „Ексон Мобайл“ за проучвания Европа, Русия и Каспийско море, Тристан Аспрей, информира кипърския президент Никос Анастасиадес за първоначалната констатация на компанията. \r\n„Ексон Мобайл“ и партньорът „Катар Петролеум“ започнаха сондажи в блок 10 на изключителната икономическа зона на Кипър в средата на ноември. „Нобъл Енерджи“ направи значимо откритие в областта „Афродита“ в страната през 2011 г., а миналия февруари италианската компания „ЕНИ“ откри газ в блок 6, въпреки че потвърждаващото сондиране все още не е приключило.  Юлиян Марков", "date": "2019.02.28", "title": "Kathimerini:  „Ексон Мобайл“  съобщи за наличие на значителни газови залежи в Кипър"}
{"url": "http://www.focus-news.net/news/2019/02/28/2629272/smolyan-obshtinskiyat-savet-reshi-da-prekrati-deynostta-na-obshtinskoto-druzhestvo-smolyan-avtotransport-i-opredeli-dosegashniyat-mu-upravitel-za-likvidator.html", "text": "Общински съвет – Смолян реши да прекрати дейността на общинското дружество „Смолян – Автотранспорт“ и определи досегашният му управител за ликвидатор, предаде репортер на  Радио „Фокус“ – Смолян . По направени предложения от общинския съветник Салих Аршински, съветниците гласуваха за прекратяване търговското дружество, като определиха срок за ликвидация от два месеца от деня на влизане в сила на взетото решението. Общинският съвет определи досегашният управител на дружеството Георги Йочев за ликвидатор на дружеството, като прекрати договора му за управител. С решението си съветниците възложиха на кмета на Смолян да сключи договор с избрания ликвидатор и да определи месечното му възнаграждение като такъв от 2,5 минимални работни заплати. С приетото решение се възложи на ликвидатора на дружеството да внася до председателя на Общински съвет по 5-о число на месеца доклад за дейността по ликвидацията. Общинските съветници възлагат на ликвидатора на дружеството да предприеме действия по прекратяване на дейността на дружеството и откриване на производство по ликвидацията, съгласно закона. Той трябва да извърши всички правни и фактически действия по обявяване на промените в обстоятелствата в дружеството и вписването му в Търговския регистър при Агенцията по вписванията. \r\nНели ГЕРГЬОВСКА", "date": "2019.02.28", "title": "Смолян: Общинският съвет реши да прекрати дейността на общинското дружество „Смолян – Автотранспорт“ и определи досегашният му управител за ликвидатор"}
{"url": "http://www.focus-news.net/news/2019/02/28/2629265/d-r-yanka-draganova-rzi-varna-nyama-sluchay-na-morbili-v-grada-rezultatite-na-predpolagaemata-zabolyala-40-godishnata-zhena-sa-otritsatelni.html", "text": "Няма случай на морбили във Варна, резултатите на предполагаемата заболяла от морбили 40-годишната жена са отрицателни. Това съобщи за  Радио „Фокус“ – Варна  д-р Янка Драганова от Регионалната здравна инспекция (РЗИ) във връзка със смятания за първи случай на морбили в града. Жената беше приета в Инфекциозната клиника към УМБАЛ „Света Марина” на 25 февруари. По думите на д-р Янка Драганова, жената е имала типичните симптоми на заразната болест, съпроводени с обрив, но резултатите от лабораторните изследвания в София са отрицателни. „По клиника инфекционистите бяха категорични, че е морбили. Ние направихме всичко възможно и действахме съгласно диагноза морбили, като бяхме задължени да изпратим и серум към централната лаборатория в София за потвърждаване. За да кажем, че една диагноза е потвърдена, трябва да има и лабораторно потвърждаване и се оказа, че резултатите са отрицателни за пресни антитела срещу морбилна инфекция“, каза д-р Янка Драганова.  \r\nТя допълни, че след като лабораторните резултати са потвърдили, че това не е морбили, броят на случаите за цялата страна, стават 50. „Вече от 51, остават 50 на този етап в страната.Те утре може да са повече, но става на въпрос, че варненският случай отпада, защото е много важна тази национална система. Те ежедневно ги докладват и в Европейския център за контрол на заразни и паразитни болести. Така, че нашето морбили отпада, като ще следим ситуацията естествено“, обясни д-р Янка Драганова. От РЗИ припомнят на родителите, че единственото сигурно средство за предпазване от морбили е ваксинопрофилактиката. Прилага се комбинирана ваксина срещу морбили, паротит и рубеола на 13-месечна възраст и на 12-годишна възраст. \r\nБояна АТАНАСОВА", "date": "2019.02.28", "title": "Д-р Янка Драганова, РЗИ – Варна: Няма случай на морбили в града, резултатите на предполагаемата заболяла 40-годишната жена са отрицателни"}
{"url": "http://www.focus-news.net/news/2019/02/28/2629276/veliko-tarnovo-obshtinskite-savetnitsi-glasuvaha-uvelichenie-na-trudovite-vaznagrazhdeniyata-na-kmetovete-v-obshtinata.html", "text": "Общинските съветници гласуваха по време на заседанието си увеличение на трудовите възнагражденията на кметовете в община Велико Търново, предаде репортер на  Радио „Фокус“ – Велико Търново . Заплатата на кмета на Общината вече  е в размер на 2 600 лева. Председателят на  Общински съвет – Велико Търново ще взема 2 340 лева. Възнаграждението на кмета на най-голямото кметство в общината – Дебелец, ще е 1 305 лева, а това на кмета на Килифарево – 1 185 лева. Заплатата на управника на най-голямото село Ресен става  1 150 лева. 1100 лева възнаграждение ще взема кметът на село Самоводене. Най-малката заплата на кмет на населено място е в размер на 975 лева.  \r\nНовите размери на индивидуалните основни месечни заплати да бъдат съобразени с броя на населението в съответно кметство, което беше и досегашен принцип при определянето им. Увеличението се налага във връзка с обнародвана в Държавен вестник на 15 януари променя в начина на определяне на конкретните размери на индивидуалните основни месечни заплати на кметовете на общини. Отпадат минималните и максимални размери на основните месечни заплати на кметове на общини, на кметове на кметства и на кметски наместници, а индивидуалните размери на основните месечни заплати на заместник-кметовете и на кметските наместници се определят от кмета на общината при условията на Закона за местното самоуправление и местната администрация. \r\nНадежда КРЪСТЕВА", "date": "2019.02.28", "title": "Велико Търново: Общинските съветници гласуваха увеличение на трудовите възнагражденията на кметовете в общината"}
{"url": "http://www.focus-news.net/news/2019/02/28/2629275/radoslav-lazarov-okrazhna-prokuratura-varna-sadat-e-otsenil-dokazatelstvata-kato-dostatachni-za-da-nalozhi-nay-tezhkata-myarka-za-protsesualna-prinuda.html", "text": "Съдът, който преценява доказателствата, ги е оценил като достатъчни, за да наложи най-тежката мярка за процесуална принуда. Това каза пред журналисти прокурор Радослав Лазаров, говорител на Окръжна прокуратура - Варна, след като Окръжният съд остави за постоянно в ареста на обвинения в убийството на съпругата си Борислав, извършено с особена жестокост, предаде репортер на  Радио „Фокус“ – Варна . „Противоречия няма. Причината за смъртта, такава каквато е изяснена“, допълни прокурорът. Той поясни, че началният етап на разследването не позволява по-детайлен коментар на събраните доказателства. „Във всички случаи детайлите на фактологията ще бъдат обсъдени. Обичайния срок на едно разследване е 2 месеца, а от това дело са минали само 3 дни. Срокът може да бъде удължаван докато е необходимо“, каза още прокурор Радослав Лазаров.  \r\nПрокурор Радослав Лазаров отбеляза, че авторството на деянието по настояще със събраните до момента доказателства е установено в достатъчна степен за налагане на най-тежката мярка за процесуална принуда. Той заяви, че безспорно съществува и презумпцията за невинност. „Това, че жилището е било заключено, означава, че друг не е влизал, за да я убие. Прокурор Радослав Лазаров отказа да коментира обвинението на защитата, че прокуратурата рекламира промените в Наказателния кодекс по отношение на домашното насилие. „Действително е необходимо обществото да знае, че домашното насилие е неприемливо, недостойно и престъпно от гледна точка на нашия законодател. Това не е реклама, това са факти“, поясни прокурор Радослав Лазаров. \r\nСияна БУХЛАРСКА", "date": "2019.02.28", "title": "Радослав Лазаров, Окръжна прокуратура - Варна: Съдът е оценил доказателствата като достатъчни, за да наложи най-тежката мярка за процесуална принуда"}
{"url": "http://www.focus-news.net/news/2019/02/28/2629278/ognyan-zlatev-predstavitelstvo-na-ek-v-balgariya-tri-sa-serioznite-predizvikatelstva-pred-evropeyskiya-sayuz-prez-tazi-godina.html", "text": "Три са сериозните предизвикателства пред Европейския съюз през тази година, каза при откриването на форум за кариерно развитие във Видин Огнян Златев, председател на Представителството на Европейската комисия (ЕК) в България, предаде репортер на  Радио „Фокус“ – Видин . Той посочи, че това са предстоящите европейски избори, Брекзит и приемането на бюджета на Европейския съюз.  \r\n150 представители на бизнеса, неправителствения сектор и институциите участваха във форума във Видин под надслов „Реализирай се с Европейския съюз“. В рамките на форума бяха организирани директни срещи  между бизнеса и търсещи работа лица, на които бяха предоставени лични консултации и информация относно възможности за реализация на пазара на труда чрез европейски мрежи за обмен на кадри , както и свободни работни места в сферата на шивашката промишленост, туризма, хранително –вкусовата промишленост и търговията. Видинската Търговско промишлена палата, представи информация за квалификация и преквалификация по различни европейски проекти, с интерес се посрещнаха и  програмите за обучение в Университета Крайова, Румъния. Сред най-търсените специалности и професии са тези в сферата на туризма, производството, IT технологиите. \r\nВъв форума, организиран от Фондация за регионално развитие, съвместно с „Европа директно“ – офис Видин, участваха и областният управител Албена Георгиева и зам.-кметът на Видин Венци Пасков. \r\nАнна ЛОЗАНОВА", "date": "2019.02.28", "title": "Огнян Златев, Представителство на ЕК в България: Три са сериозните предизвикателства пред Европейския съюз през тази година"}
{"url": "http://www.focus-news.net/news/2019/02/28/2629274/blagoevgrad-uchenitsi-ot-detskiya-parlament-shte-podaryavat-martenitsi-na-zhiteli-i-gosti-na-grada-na-1-mart.html", "text": "Ученици от Детски парламент - Благоевград ще раздават мартеници на 1 март. Това съобщиха от пресцентъра на  Община Благоевград . Младежите ще бъдат на различни места в централна градска част, като целта им е да допринесат за празничното настроение на жителите и гостите на Благоевград.  \r\nЧаст от представителите на Детски парламент ще бъдат облечени тематично и ще влязат в ролите на Пижо и Пенда.  \r\nВ 15.00 часа учениците ще посетят Център за настаняване от семеен тип за деца без увреждания, където също ще зарадват децата с мартеници. \r\nОсвен това ще им разкажат легендата за мартеницата и ще ги запознаят с традициите и символиките, свързани с белия и червения цвят. Това е поредната инициатива, организирана от Детски парламент, с подкрепата на община Благоевград.", "date": "2019.02.28", "title": "Благоевград: Ученици от Детския парламент ще подаряват мартеници на жители и гости на града на 1 март"}
{"url": "http://www.focus-news.net/news/2019/02/28/2629264/prokuraturata-i-mvr-obsadiha-savmestni-deystviya-po-proverki-i-dosadebni-proizvodstva-sreshtu-falshivi-telk-resheniya-obzor.html", "text": "Заместник главният прокурор Иван Гешев и главният секретар на МВР Ивайло Иванов проведоха работна среща в град Силистра с прокурори от Окръжна прокуратура-Силистра и Районна прокуратура-Силистра и служители на ОДМВР-Силистра. На срещата са се обсъждали съвместните действия по проверки и досъдебни производства, свързани със съставени или ползвани неистински или с невярно съдържание експертни решения на ТЕЛК. \r\nНа срещата присъстваха главният секретар на МВР Ивайло Иванов и зам.-главният прокурор Иван Гешев.  \r\nЗам.-главният прокурор посочи, че анализът и координирането на работата се налага поради факта, че в Силистра процентът на лицата, ползващи т.нар. инвалидни пенсии е най-висок - 28,61%, което го прави в пъти по-висок от средния в страната. По думите му има системен проблем и за това прокуратурата, съвместно с МВР трябва да продължи работата си. Гешев изказа надеждите си в скоро време да се вземат мерки от наказателно-правен аспект за решаване на този проблем.  \r\nГлавният секретар на МВР Ивайло Иванов увери, че е създадена добра организация за работа и престои да се извърши огромен обем от процесуално следствени действия. По думите му в момента се работи превантивно.", "date": "2019.02.28", "title": "Прокуратурата и МВР обсъдиха съвместни действия по проверки и досъдебни производства срещу фалшиви ТЕЛК-решения (ОБЗОР)"}
{"url": "http://www.focus-news.net/news/2019/02/28/2629279/kardzhali-darvo-martenitsa-napraviha-detsa-v-ardino.html", "text": "Дърво-мартеница си направиха тийнейджъри в Ардино. Това съобщиха от Пресцентъра на   Община Ардино . В навечерието на Баба Марта, идеята да обвият и украсят дървото с ръчно изработени мартеници е на учениците от Центъра за подкрепа на личностното развитие (ЦПЛР)-Общински детски комплекс (ОДК). Те се надяват тяхната инициатива да се превърне в традиция. Мартениците се носят до появата на първото цъфнало дърво или на първата прелетна птица. След това се поставят под камък и по тях се гадае.", "date": "2019.02.28", "title": "Кърджали: Дърво-мартеница направиха деца в Ардино"}
{"url": "http://www.focus-news.net/news/2019/02/28/2629283/evrodeputatat-emil-radev-shte-dari-istoricheski-entsiklopedii-na-varnenskata-biblioteka.html", "text": "Евродепутатът от ГЕРБ/ЕНП и посланик на библиотеките в Европейския парламент Емил Радев ще подари исторически енциклопедии на Регионалната библиотека (РБ) „Пенчо Славейков” във Варна. Това съобщиха от пресцентъра на  ПП ГЕРБ . Жестът по повод предстоящия национален празник ще обогати библиотечния фонд с новоиздадената енциклопедия „България в Балканските войни 1912-1913 г.” \r\nЗадълбоченото изследване е дело на авторски колектив, част от който са доц. Милен Куманов, Десислава Костадинова и д-р Тодор Тодоров.   \r\nКнигите ще бъдат дарени на РБ „Пенчо Славейков” в 10.00 ч. на 1 март (петък).", "date": "2019.02.28", "title": "Евродепутатът Емил Радев ще дари исторически енциклопедии на варненската библиотека"}
{"url": "http://www.focus-news.net/news/2019/02/28/2629284/stara-zagora-vinili-na-spirki-na-avtobusniya-transport-shte-populyarizirat-kulturno-istoricheskoto-nasledstvo-na-grada-i-regiona.html", "text": "В навечерието на Националния празник Община Стара Загора започва нова инициатива за популяризиране на културно-историческото наследство на града и региона. Това съобщиха от пресцентъра на   Община Стара Загора . Ще бъдат поставени двустранни винили на 15 спирки на автобусния транспорт, които представят снимки на артефакти от фонда на Регионалния исторически музей. На 1 март, в 10:30 ч. ще бъде анонсирана инициативата с поставянето на винил на спирката на Мериан Палас.", "date": "2019.02.28", "title": "Стара Загора: Винили на спирки на автобусния транспорт ще популяризират културно-историческото наследство на града и региона"}
{"url": "http://www.focus-news.net/news/2019/02/28/2629251/maykal-pompeo-donald-tramp-samostoyatelno-e-reshil-da-ne-podpisva-sporazumenie-s-kim-chen-un.html", "text": "„Американският президент Доналд Тръмп лично реши да не подписва споразумение със Северна Корея по време на среща с лидера на тази страна Ким Чен-ун, заяви държавният секретар Майкъл Помпео, цитиран от  Reuters . \r\nТой каза също така на репортерите, че Вашингтон отново e поискал от Пхенян да разкрие данни за всички ядрени съоръжения в Северна Корея. \r\n\"Датата на следващата среща на работното ниво със Северна Корея не е определена, може да отнеме известно време, за да се реорганизират двете страни,\" добави Помпео. \r\nТой също така подчерта, че Вашингтон и Пхенян имат \"общо разбиране\" за денуклераризациата на Корейския полуостров, но \"все още има много работа, за да се свърши.\" \"Има причина да вярваме, че можем да продължим напред\", обясни Помпео. \"Мисля, че можем да разработим план.\"  Юлиян Марков", "date": "2019.02.28", "title": "Майкъл Помпео: Доналд Тръмп самостоятелно е решил да не подписва споразумение с Ким Чен-ун"}
{"url": "http://www.focus-news.net/news/2019/02/28/2629282/georgi-terziyski-api-prez-esenta-shte-sa-gotovi-oshte-10-km-ot-am-hemus.html", "text": "През май-юни ще започне полагането на асфалта в участъка между Ябланица и Боаза от АМ „Хемус“ и през есента ще са готови още 10 км от автомагистралата. Председателят на Управителния съвет на Агенция „Пътна инфраструктура“ (АПИ) Георги Терзийски провери напредъка при изграждането на отсечката, която е на територията на област Ловеч, това съобщиха от пресцентъра на  АПИ . Организацията на работа по трасето е много добра, изпълнени са около 75% от предвидените строителни работи и е напълно реалистично участъкът да е готов около половин година по-рано от предвиденото. По договор участъкът трябва да е завършен през март 2020 г. \r\nВ момента на обекта работят около 250 души и над 150 специализирани машини, а от няколко дни се работи и на трисменен режим, каза инж. Живко Недев, изп. директор на фирмата-изпълнител. Той подчерта, че на отсечката между Ябланица и Боаза е най-големият армонасип, изграждан досега у нас - 45 метра общ насип, от който 28 м армонасип. Това е почти вертикална стена на откоса и в конструкцията на насипа се вложени специални укрепителни мрежи и системи. \r\nАвтомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с път I-4 Коритна - Белокопитово ще се осъществява чрез етапна връзка при 87-ти километър, която ще се изгради в близост до село Брестница. Инвестицията е за близо 55 млн. лв. без ДДС. \r\nВ момента със средства от републиканския бюджет се изграждат близо 26 км от автомагистралата. Това са участъците между Ябланица и Боаза и Белокопитово - Буховци в посока Търговище. \r\nПрез пролетта ще стартира строителството на още две отсечки от АМ „Хемус“ в посока Варна. 134-километровото трасе от Боаза до връзката с път I-5 Русе - Велико Търново, за което правителството осигури 1,3 млрд. лв. е разделено общо на 6 участъка. В края на април - началото на май ще започне строителството на отсечките - от Боаза до пътен възел \"Дерманци\" (15,26 км) и от пътен възел \"Каленик\" до  връзката с път II-35 Плевен - Ловеч (17,08 км), съобщи Георги Терзийски. Той подчерта, че УС на АПИ няма никакви съмнения в строителя, тъй като през годините държавното дружество \"Автомагистрали\" е изпълнило редица сложни пътни обекти и съоръжения. Председателят на АПИ съобщи, че се работи по подготовката и на останалите отсечки. Техническото проектиране на участъци 4, 5 и 6 ще бъде изпълнено през 2019 г. Целта е цялостното изграждане на АМ „Хемус“ в участъка от Боаза до пресичането с път I-5 Русе - Велико Търново да приключи до 2024 г.", "date": "2019.02.28", "title": "Георги Терзийски, АПИ: През есента ще са готови още 10 км от АМ „Хемус“"}
{"url": "http://www.focus-news.net/news/2019/02/28/2629286/kardzhali-detsa-ot-chernoochene-dariha-parvomartenska-kompozitsiya-na-oblastniya-upravitel-nikola-chanev.html", "text": "Деца от Черноочене дариха областния управител с първомартенска композиция, това съобщиха от  областната управа . „Изненадите за Баба Марта не спират. Тази прекрасна композиция ми е подарък от детска градина \"Знаме на мира\", община Черноочене“, казва той. „Благодаря на малките слънца и на техните прекрасни преподаватели. Днес усмивката няма да слиза от лицето ми. Желая им много здраве и безгрижно детство. И скоро ще ги посетя“, допълва още Никола Чанев.", "date": "2019.02.28", "title": "Кърджали: Деца от Черноочене дариха първомартенска композиция на областния управител Никола Чанев"}
{"url": "http://www.focus-news.net/news/2019/02/28/2629277/strana-ukrayna-sreshtu-izdanieto-e-izvarshena-kiberataka-ot-ukrainskite-sili-za-sigurnost.html", "text": "Срещу изданието „Страна“е извършена кибератака от Украинските сили за сигурност (СБУ), информира на своята електронна страница самото издание \r\nВтори ден сайтът на изданието \"Страна\" е под мощна DDoS-атака, поради това материалите не излизат редовно. Ситуацията периодично се нормализира. По време на публикуването на новините, администраторите на интернет-страницата  са успели да възобновят работата на изданието. \r\nСпоред източници в ИТ средите в Киев, една от частните структури, които се занимават с кибератаки, е станала изпълнител на действието, а поръчителят е бил СБУ. \r\nДруг интервюиран, близък до тайните служби, е заявил пред изданието че СБУ сега се опитва да „приключи темата“ с нашите публикации на така наречената \"мрежа на Петро Порошенко\" (това е широкомащабна система за подкупване на гласоподавателите за сметка на публични разходи). \r\nСлед като изданието е било информирано за схемата, вътрешният министър Арсен Аваков е потвърдил автентичността на тази информация. Темата получи широк отзвук както в Украйна, така и в чужбина. \r\n„Задачата на кибератаката е да бъдат премахнати уличаващите материали от разследването на схемата на Порошенко ,“ каза източникът.  Юлиян Марков", "date": "2019.02.28", "title": "„Страна“ (Украйна): Срещу изданието е извършена кибератака от Украинските сили за сигурност"}
{"url": "http://www.focus-news.net/news/2019/02/28/2629289/ministar-tsetska-tsacheva-poseti-zatvora-v-lovech.html", "text": "Министърът на правосъдието Цецка Цачева посети затвора в Ловеч и се запозна с условията, при които търпят наказания лишените от свобода от областите Велико Търново, Ловеч, Габрово, Русе и Шумен. Това съобщиха от пресцентъра на  министерството . \r\nВ момента в затвора и в трите общежития към него - „Атлант” в Троян, „Полигона” в Ловеч и „Велико Търново” във Велико Търново, са настанени 690 лишени от свобода, при капацитет от 971 при 4 кв. м. на едно лице, заяви началникът на затвора старши комисар Розалина Ганекова. Тя сподели, че сред приоритетите на ръководството остава полагането на усилия за подобряване условията в затвора и общежитията, както за лишените от свобода, така и за надзорно-охранителния състав. За пример ст. комисар Ганекова даде санирането на сградата на корпуса и пълното обновяване на зоната с повишена сигурност, извършени през 2017 г., а през миналата година са ремонтирани жилищните помещения, обитавани от учениците в Средно училище „Димитър Митев”. В училището към затвора през тази учебна година се обучават 120 затворници от първи до дванадесети клас. Предстои да започне основен ремонт и преустройство на жилищните помещения и административната сграда на общежитието  от открит тип във Велико Търново. \r\nПравосъдният министър се запозна на място и с дейността на териториалното поделение на Държавно предприятие „Фонд затворно дело“. Основно дейността на държавното предприятие е свързана с отдаване на затворнически труд на външни фирми, които имат изнесено производство в затвора и в общежитието в Троян. В корпуса на затвора  е изнесено част от производството на три фирми от област Ловеч и област Габрово, които се занимават с дейности в областта на дървопреработването, изработката на метални изделия, паркет и санитарна арматура.  Ежедневно се осигурява работа за около 30 лишени от свобода. В общежитието от закрит тип в Троян  60 лишени от свобода са заети в производството на метални изделия. В двете общежития от открит тип в Ловеч и във Велико Търново 80 % от лишените от свобода са ангажирани с трудова дейност. Финансовият резултат на териториалното поделение на ДП \"ФЗД\" в затвора - Ловеч през 2018 г. е 474 000 лв. , като това го нарежда за поредна година на второ място по приходи сред всички териториални поделения.  \r\nВ Ловешкия затвор се намира и Специализираната болница за активно лечение на лишени от свобода /СБАЛЛС/, която е с републикански ранг. Единствено в Ловеч функционира психиатричното отделение за обвиняеми, подсъдими и осъдени. В болницата към затвора се настаняват и затворници, болни от туберкулоза, както и такива с друг вид заболявания на горните дихателни пътища. Преди две години със средства от Норвежкия финансов механизъм основно са ремонтирани кухненските блокове на корпуса на затвора и на болницата, а Психиатричното отделение е реновирано.", "date": "2019.02.28", "title": "Министър Цецка Цачева посети затвора в Ловеч"}
{"url": "http://www.focus-news.net/news/2019/02/28/2629287/sport-zvezdata-na-totnam-zaplashen-ot-3-macha-nakazanie.html", "text": "Голямата звезда на Тотнъм Хари Кейн тъкмо се завърна на терена след травмата си в глезена, но е възможно отново да гледа мачовете на \"шпорите\" отстрани. Английският национал е застрашен от три мача наказание след битката с Челси.  \r\nВ снощното лондонско дерби нападателят влезе в съприкосновение със Сесар Аспиликуета от състава на \"сините\", като агресията беше повече от страна на англичанина.  \r\nРеферът Андре Маринър не успя да види инцидента на терена и сега тричленен панел на Футболната асоциация е готов да го разгледа и да наложи наказание за Кейн.", "date": "2019.02.28", "title": "Спорт: Звездата на Тотнъм заплашен от 3 мача наказание"}
{"url": "http://www.focus-news.net/news/2019/02/28/2629290/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nТемпературите са в интервала от +2° до +18° \r\nВремето над страната е предимно ясно. \r\nСлаб вятър духа в областите: Смолян, Търговище, Шумен. \r\nПътните настилки са предимно сухи, по усойните и планински райони частично заледени и заснежени, обработени и проходими при зимни условия. Ограничения за товарни автомобили :: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно се ограничава движението по активната лента от км. 161+000 до км. 165+000 в посока Бургас, поради ремонт на асфалтовата настилка. Движението се извършва по изпреварващата лента за движение и се регулира от сигналисти. Срок на действие до 01.03.2019 г. \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в изпреварващата лента. Движението се извършва по активната лента. Участъкът е сигнализиран с пътни знаци и скоростта на движение е ограничена до 50 км/ч. Срок 11.03.2019 г. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на \r\nремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с.Бела - с.Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с \r\nтегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка п. в. Коритна- Севлиево  от км 0+000 до км 69+832 е ограничено за МПС над 12т. в периода на официални празници – последния работен ден преди празниците от 16:00 до 20:00часа и последния почивен(празничен) от 14:00 до 20:00 часа.Забраната не важи за МПС, които извършват превоз на опасни товари(ADR), живи животни, бързо развалящи се хранителни продукти и товари на температурен режим. Срок: 01.01.2020г. \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nДвижението в участъка Момин проход - Ихтиман при Мирово от км 134+665 до км 135+335 се осъществява с повишено внимание в светлата част на денонощието поради изграждане на стационарна контролна единица на електронна система за събиране на таксите за ползване на Републиканската пътна мрежа. Движението се ограничава до 50 км/ч. Срок 02.03.2019 г \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nВОД е въведена от 08:00 ч. на 01.03.2019 г. до 18:00 ч. на 31.03.2019 г. \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г.  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.28", "title": "Актуална пътна обстановка"}
{"url": "http://www.focus-news.net/news/2019/02/28/2629285/", "text": "Румънският магистрат Лаура Кьовеши, кандидат за главен прокурор на ЕС, трябва да се яви в съда в Букурещ следващата седмица заради обвинения в корупция, съобщават медиите в четвъртък, цитирани от  AFP .  \r\nКьовеши бе призована за 7 март - денят, в който Европейският парламент и държавите-членки ще обсъдят следващите стъпки в избора на лидер на новата Европейска прокуратура, съобщи румънската информационна агенция Agerpres, цитирана от AFP. \r\nБившият прокурор от Дирекцията за борба с корупцията (ДБК) е в конфронтация  с лявото румънско правителство, което я обвинява в злоупотреба със служебно положение неверни показания - обвинения, които тя отхвърли. \r\nСпоровете засенчиха първото румънско  ротационното председателство на Европейския съюз, като Букурещ изрази несъгласието си с назначението на Кьовеши в Брюксел. \r\nКьовеши вече се е явявала в съда през февруари около времето, когато трябваше да бъде в Брюксел, за да представи кандидатурата си за главен прокурор на ЕС.  Юлиян Марков", "date": "2019.02.28", "title": "АFP:  Лаура Кьовеши трябва да се яви в съд в Румъния по обвинения в корупция"}
{"url": "http://www.focus-news.net/news/2019/02/28/2629293/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Проходими при зимни условия са пътищата в област Смолян, това съобщи за  Радио „Фокус“ – Смолян   дежурният в Областно пътно управление. Времето е ясно, без валежи. Пътните настилки са предимно сухи, на места частично мокри, като се обработват против заледяване. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента, като е необходимо автомобилите да се изчакват. Мястото е с дължина около 10 метра и е обозначено с пътни знаци. Очаква се движението да бъде нормализирано в средата на април. \r\nПовишена опасността има от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. Движението по пътя Смолян – Мадан, при срутището на разклона за село Тикале се регулира със светофарна уредба, като скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е ясно, а пътните настилки са сухи.  Автомобилният трафик в края на работния ден и по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.28", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2019/02/28/2629292/patna-politsiya-shte-predostavi-informatsiya-za-merkite-koito-sa-vzeti-za-predstoyashtite-praznichni-i-pochivni-dni-na-1-mart.html", "text": "„Пътна полиция“ ще предостави информация за мерките, които са взети за предстоящите празнични и почивни дни, на 1 март, от 07.40 при уширението на бул. „Ал. Маринов“ между хипермаркет „Пит“ и Академията на МВР. Това съобщиха от пресцентъра на  МВР .", "date": "2019.02.28", "title": "„Пътна полиция“ ще предостави информация за мерките, които са взети за предстоящите празнични и почивни дни, на 1 март"}
{"url": "http://www.focus-news.net/news/2019/02/28/2629297/sofiya-tarzhestveno-chestvane-na-natsionalniya-praznik-na-republika-balgariya-shte-se-provede-pred-pametnika-na-balgarskiya-opalchenets-na-3-mart.html", "text": "Тържествено честване на Националния празник на Република България ще се проведе пред Паметника на българския опълченец в София на 3 март, неделя, от 11.45 часа. Това съобщиха от пресцентъра на  Столична община . \r\nОрганизатори на събитието са Столична община, Фондация „Героите на България” и Сдружение на приятелите на Русия „Александър Невски”.  \r\nВ програмата ще участват мъжки хор „Гусла” с художествен ръководител акад. Валентин Бобевски, квартет „Славей”, певицата Нели Рангелова и актьорът Мариус Донкин. \r\nТържествено слово ще произнесе поетът Георги Константинов. Приветствени слова ще има и от Н. Пр. Посланикът на Русия - Анатолий Макаров, както и от Любомир Коларов, председател на Сдружение на приятелите на Русия „Александър Невски”.  \r\nЧестването е част от Календара на културните събития на Столична община.", "date": "2019.02.28", "title": "София: Тържествено честване на Националния празник на Република България ще се проведе пред Паметника на българския опълченец на 3 март"}
{"url": "http://www.focus-news.net/news/2019/02/28/2629295/veliko-tarnovo-sas-150-000-leva-shte-bade-zakupena-nova-meditsinska-tehnika-za-kompleksniya-onkologichen-tsentar-v-grada.html", "text": "Със 150 000 лева ще бъде закупена нова медицинска техника за Комплексния онкологичен център във Велико Търново. Предложение за това бе одобрено от общинските съветници по време на днешното им заседание, предаде репортер на  Радио „Фокус“ – Велико Търново . Със средствата ще бъде закупени комплект дигитализираша и архивираща система за рентгеновата апаратура, мамограф и ехограф. Новото оборудване се налага да бъде закупено във връзка с утвърдени нови медицински стандарти в „Образната диагностика ”, които са задължителни при подписване на новия Рамков договор с Националната здравноосигурителна каса за 2019 година. Комплексният онкологичен център е разкрит през 1951 година като Окръжен диспансер за онкологични заболявания за ранна диагностика, лечение и диспансерно наблюдение на онкологичните заболявания. Към настоящия момент разполага с 206 легла за стационарно лечение, диагностично-консултативен блок, болнична аптека, административно- стопански блок. \r\nНадежда КРЪСТЕВА", "date": "2019.02.28", "title": "Велико Търново\" Със 150 000 лева ще бъде закупена нова медицинска техника за Комплексния онкологичен център в града"}
{"url": "http://www.focus-news.net/news/2019/02/28/2629296/veliko-tarnovo-ogranicheno-e-dvizhenieto-za-mps-nad-10-tona-po-patya-debelets-sredni-kolibi-elena.html", "text": "Сухи са пътните настилки на територията на областта, предаде репортер на  Радио „Фокус“ – Велико Търново . Времето е ясно. Температурата е 14 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента, поради пропадане на пътното платно и наличие на свлачище. Участъкът от пътя Царски извор – Драганово остава затворен поради свлачище, обходният маршрут е през село Сушица. Ограничено е движението за МПС над 10 тона по пътя Дебелец – Средни колиби – Елена поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението и на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. \r\nОграничения на движението има и за МПС с обща маса над 12 т на пътя Лозен – Полски Тръмбеш поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2019.02.28", "title": "Велико Търново: Ограничено е движението за МПС над 10 тона по пътя Дебелец – Средни колиби – Елена"}
{"url": "http://www.focus-news.net/news/2019/02/28/2629294/sitel-makedoniya-ubk-se-zamenya-ot-nezavisima-agentsiya-za-natsionalna-sigurnost.html", "text": "Управлението за сигурност и контраразузнаване (УБК) на Македония трябва да остане в историята от 1 юни, информира македонският телевизионен канал  “Сител“ . \r\nНа негово място ще бъде създадена Агенцията за национална сигурност, която според новия закон вече няма да бъде част от Министерството на вътрешните работи. \r\nМинистерството на вътрешните работи твърди, че тази дългоочаквана реформа в сектора за сигурност и разузнаване ще предотврати злоупотребата със системата за наблюдение на комуникациите и ще допринесе за подобряване на състоянието на гражданските права. \r\nСъс създаването на този орган, според ръководството на МВР, няма да има само една агенция, която да разполага с цялата информация, както досега. \r\nПредставители на МВР твърдят, че новосъздадената Агенция за национална сигурност ще функционира с пълна автономия в разследванията. Тя ще даде възможност за деконцентрация на силите на разузнавателните служби в страната и ще работи с ясен мандат - контраразузнаване, борба с тероризма и защита на конституционния ред на държавата и предотвратяване на висши форми на организирана престъпност. \r\nАгенцията ще бъде ръководена от директор, който ще бъде избран от правителството по предложение на министър-председателя. От МВР казват, че това няма да е пречка за независимостта му в работата, тъй като новата реформа предвижда силни механизми за контрол на мониторинга на комуникациите и разузнавателните методи. \r\nЗа екипиране на Агенцията ще бъде създадена комисия за подбор, която ще има задачата да създаде профил на работните места и профил на служителите, които трябва да бъдат ангажирани в Агенцията. Служителите няма да имат полицейски правомощия, а ще събират само информация, която няма да има доказателствена стойност. След това разследванията ще продължат да предоставят разузнавателна информация на съдебната полиция, а прокурорът и Върховният съд ще бъдат информирани за всички разследвания. \r\nПроектозаконът за създаването на Агенцията за национална сигурност е в парламентарна процедура и трябва да се приеме с мнозинство от две трети. Новосформираният държавен орган трябва да започне работа от 1 юни.  Юлиян Марков", "date": "2019.02.28", "title": "„Сител“ (Македония):  УБК  се заменя от независима Агенция за национална сигурност"}
{"url": "http://www.focus-news.net/news/2019/02/28/2629299/aktsenti-v-sutreshniya-blok-dobro-utro-balgariya-na-radio-fokus-za-1-mart.html", "text": "Ще постигне ли желания ефект очакваният национален протест на медицинските сестри у нас? Гост в ефира на сутрешния блок  „Добро утро, България“  на  Радио „Фокус“  ще бъде доц. д-р Андрей Кехайов, президент на Югоизточно-европейския медицински форум (ЮЕМФ).  \r\nКъде се позиционира ДПС между основните воюващи сили в парламента? Колко силно накланят везните техните ходове и докъде ще ги изведе това? Отговорите на тези и други въпроси търсим от политолога Първан Симеонов.  \r\nБългария си взе последно сбогом с Красимир Узунов – създател и собственик на първата частна информационна агенция - „Фокус“, и едноименната радио верига. Защо днес са ни необходими повече хора като него ще попитаме Божин Божинов, кмет на Тополовград. \r\nИзложба, посветена на 175 години от рождението и 110 години от смъртта на Кузман Шапкарев, е представена в Регионален исторически музей – Благоевград. Повече ще научим от Ливия Нинова от  Радио „Фокус“-Пирин .  \r\nВ Карловска община и тази година ще отбележат подобаващо 3 март, Деня на Освобождението на България от турско робство. Подробности очакваме от Цветана Тончева от  Радио „Фокус“ – Пловдив . За поредна година в Кюстендил ще бъде отбелязан Денят на художествената самодейност, за който ще ни разкаже повече Венцеслав Илчев от  Радио „Фокус“ – Кюстендил . С благотворителна цел по случай Баба Марта малчугани от Варна изработват автентични мартеници по стара българска технология, за да помагат на други деца – репортаж на Сияна Бухларска от  Радио „Фокус“ – Варна . \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 1 март, с водещ Йоланда Пелова.", "date": "2019.02.28", "title": "Акценти в сутрешния блок „Добро утро, България“ на Радио „Фокус“ за 1 март"}
{"url": "http://www.focus-news.net/news/2019/02/28/2629281/s-voenni-pochesti-i-gvardeyski-duhov-orkestar-be-izpraten-krasimir-uzunov-obzor-ii.html", "text": "България се сбогува с Красимир Узунов - създател и собственик на първата частна информационна агенция „Фокус“ и едноименната радио верига. Централният военен клуб се оказа тесен за хората, дошли да си кажат последно сбогом с Красимир Узунов. Поклонението пред тленните останки на президента на Радио и Агенция „Фокус“ продължи повече от 2 часа.  \r\nВ своето траурно слово председателят на 44-ото Народното събрание Цвета Караянчева каза, че никоя смърт не може да заличи Красимир Узунов. Подобно бе мнението и на проф. Пламен Павлов, който също изказа траурно слово за своя приятел. Според него се разделяме с Красимир Узунов в условен смисъл, тъй като неговият безсмъртен дух остава. Вицепремиерът и министър на отбраната Красимир Каракачанов заяви: „Поручика ще остане в съзнанието ни като човека, който отдаде живота си на възстановяването на честта и славата на Българската армия“. „Шапки долу за Красимир Узунов“ бе призивът към българите на близкия му приятел вицеадмирал Пламен Манушев. Главният прокурор на Република България Сотир Цацаров цитира полк. Борис Дрангов: „две смърти няма, без една не може“. „Красимир Узунов остава като продължаваща будна мисъл на един народен будител от 21 век“, бе сред мненията на неговите приятели. В залата на Централния военен клуб той бе определен като незаменим, като патриот и като човек, отдаден на каузи. Присъстващите негови близки, приятели, съмишленици, общественици, държавници, военни и служители изпратиха Красимир Узунов с трогващи слова и сълзи на очи. \r\nСлед поклонението близки, приятели и съмишленици запалиха свещ в памет на Красимир Узунов в столичния храм \"Св. София\", където викарият на Софийската митрополия и белоградчишки епископ Поликарп отслужи опело. То продължи близо един час, а част от него бе и хорът към църквата. В словото си епископ Поликарп призова \"да подражаваме на Красимир Узунов във вярата и любовта му към Отечеството и към всички паднали герои за Майка България\". \r\nПо-късно Красимир Узунов бе изпратен с военни почести и гвардейски духов оркестър. Траурната церемония се състоя в Централните софийски гробища. Погребалното шествие бе придружено от военен ескорт до гроба, където беше положено тялото му. Там близките и приятелите на Красимир Узунов го изпратиха в края на земния му път, коленичиха и запазиха минута мълчание. В знак на уважение и признателност бяха изстреляни пет залпа. В рамките на военната траурна церемония прозвуча и химна на Република България. Той бе изпълнен от Гвардейския представителен духов оркестър. \r\nВ последния си път Красимир Узунов бе изпратен и от своите верни \"войници\" и \"запасни\" от Агенция и Радио \"Фокус\", за които той винаги ще остане вдъхновяващ командир, учител и пример.  Красимир Узунов почина внезапно на 25 февруари 2019 г. на 56-годишна възраст. Журналист, патриот, българин, преди всичко човек - той остави трайна диря в българския обществен живот. Красимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят.", "date": "2019.02.28", "title": "С военни почести и гвардейски духов оркестър бе изпратен Красимир Узунов (ОБЗОР II)"}
{"url": "http://www.focus-news.net/news/2019/02/28/2629300/predstoyashti-sabitiya-v-stranata-za-1-mart-agentsiya-fokus.html", "text": "*** \r\nОт 10.30 часа президентът Румен Радев ще приеме на „Дондуков“ 2 генералния секретар на НАТО Йенс Столтенберг.  \r\n*** \r\nМинистър-председателят Бойко Борисов и генералният секретар на НАТО Йенс Столтенберг ще проведат среща на четири очи в сградата на Министерския съвет. След това ще се проведе разширена среща между двете делегации, в която ще участват вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, Патрик Търнър - помощник генерален секретар по планирането и политиката на отбрана и Лоренц Майер-Минеман - първи заместник-директор на кабинета на генералния секретар.  \r\n*** \r\nОт 09.00 часа ще започне пленарното заседание на Народното събрание.  \r\n*** \r\nОт 09.00 часа във 2 състав на Специализирания наказателен съд ще се гледа делото срещу Божидар К., Иван Т., Георги И., Тодор С., Радослав Д., и др., обвинени в образуване и ръководене на организирана престъпна група.  \r\n*** \r\nОт 09.00 часа в 9 състав на Специализирания наказателен съд ще се гледа делото срещу Деян М., Мирослав М., Недялко Ц. и др., обвинени в образуване и ръководене на организирана престъпна група.  \r\n*** \r\nОт 10.00 часа в 7 състав на Специализирания наказателен съд ще се гледа делото срещу Иван И., Христо Г., Ани С. и др., обвинени в образуване и ръководене на организирана престъпна група.  \r\n*** \r\nОт 10.00 ч. в диагностичните кабинети на УМБАЛ „Света Екатерина“ ще започне кампанията на болницата за безплатни кардиологични прегледи на офицери и сержанти от запаса и резерва. \r\n*** \r\nОт 10.00 в конферентната зала на хотел „City Sofia“ (ул. „Стара планина“ 6) официално ще бъде открита европейската образователна платформа за интерактивно и видео обучение „IEDU360.EU\". \r\n*** \r\nОт 11.00 часа на северния вход на Народното събрание депутати на „БСП за България“ ще представят актуален проблем от последните дни, засягащ двойните стандарти в държавата. \r\n*** \r\nОт 11.00 часа Хотел „Интерконтинентал“ (пл. „Народно събрание “4) ще се проведе дискусия за правата на жените в България на пазара на труда „Жени, бизнес и законодателство 2019“. В нея ще участват Кристалина Георгиева, Екатерина Захариева, Мая Манолова и др.  \r\n*** \r\nОт 11.30 часа на ул. „Врабча“ 1 председателят на ПП „Обединени земеделци“ Петя Ставрева, членове на националното ръководство на партията и признателните земеделци и симпатизанти ще поднесат венци и цветя пред паметника на Александър Стамболийски. \r\n*** \r\nОт 11.30 часа в 6 състав на Специализирания наказателен съд ще се гледа искането за изменение на мярката за неотклонение на Петър Г. \r\n*** \r\nОт 12.00 часа пред сградата на Министерството на здравеопазването ще се проведе протест на медицински специалисти по здравни грижи с искане за  по-добри условия на труд и заплащане. \r\n*** \r\nОт 12.00 часа пред Националната библиотека „Св. св. Кирил и Методий“ над 200 деца ще рецитират заедно „Аз съм българче“ и ще изпеят „Питат ли ме де зората“. \r\n*** \r\nОт 12.00 часа до 14.00 часа в конферентната зала на Национална спортна академия „Васил Левски“ ще бъдат представени първите резултати по проект „Добро управление в спорта“.  \r\n*** \r\nОт 13.00 часа в 5 състав на Специализирания наказателен съд ще се гледа делото срещу Стефан Г., Георги Г., Христо А. и др., обвинени в образуване и ръководене на организирана престъпна група. \r\n*** \r\nОт 13.30 часа в Административния съд ще се проведе второто заседание по делото срещу цената на билета в София. \r\n*** \r\nОт 16.00 часа в Руския културно-информационен център ще се състои голямо литературно четене под надслов „За Русия – с обич“.  \r\n*** \r\nОт 17.00 часа в галерия „София“ на Столична библиотека ще бъде открита изложбата „Символи на държавността“.  \r\n*** \r\nОт 18.00 часа в Националната галерия ще бъде открита изложбата „Дворецът за изкуството“.  \r\n*** \r\nОт 18.00 часа в Мраморната зала на Руския културно-информационен център ще бъде открита изложбата по живопис на руски художници.  \r\n*** \r\nОт 18.00 часа в Руския културно-информационен център ще се състои концерт на Грета Ганчева.  \r\n*** \r\nОт 18.00 часа в Дома на киното стартира ретроспектива от филми на полския режисьор Кшищоф Зануси. \r\n*** \r\nОт 19.00 часа в зала 1 на НДК ще се проведе тържествен концерт на „Сдружение на танцовите дейци“.  \r\n*** \r\nОт 19.30 в ДНК пространството за съвременен танц и пърформанс ще представи спектакъл „Малките неща“.  \r\n*** \r\nОт 11.00 на площад „Н. Вапцаров“ ще се състои награждаването на Конкурс за изработка на традиционни, уникални и нестандартни мартенички.  \r\n*** \r\nОт 15.00 часа ученици от Детския парламент ще посетят Центъра за настаняване от семеен тип за деца без увреждания, където ще ги зарадват с мартеници.  \r\n*** \r\nОт 18.30 часа в студентски център „Америка за България“ ще се проведе Мартенски концерт.  \r\n*** \r\nОт 10.00 часа в парка на к-с „Изгрев“ ще се проведе финалната част на инициативата „Децата и мартениците“.  \r\n*** \r\nОт 12.00 часа на спирката на Автогара Юг и спирката на Операта деца от Театрална школа „Детско царство“ към Център за подкрепа на личностното развитие (ЦПЛР)-Бургас, облечени като Пижо, Пенда и баба Марта ще подаряват мартенички на жители и гости на града. \r\n*** \r\nОт 15.00 часа в Камерна зала на театъра „Адриана Будевска“ ще се състои пресконференция преди старта на феста „Сребриста чайка“.  \r\n*** \r\nОт 16.00 часа в Дома на нефтохимика ще се проведе тържествен концерт.  \r\n*** \r\nОт 10.00 часа евродепутатът от ГЕРБ/ЕНП и посланик на библиотеките в Европейския парламент Емил Радев ще подари исторически енциклопедии на Регионалната библиотека (РБ) „Пенчо Славейков”. \r\n*** \r\nОт 14.00 часа до 16.00 часа в офиса на ПП ГЕРБ (ул. Георги Бенковски“ 1) общинският съветник Калин Калевски ще проведе приемна за граждани.  \r\n*** \r\nОт 15.00 часа в зала „Европа“ ще започне прожекцията на филма „Дулосът“.  \r\n*** \r\nОт 15.00 часа в Младежкия дом възпитаници на школи от ОДК ще представят урок на тема „Любовта в изкуството“.  \r\n*** \r\nОт 18.00 часа до 20.00 часа в Галерия 8 ще бъде открита изложбата „Най-новото от ателието на варненски художници“.  \r\n***  \r\nОт 11.00 часа дървото пред Факултета по изобразително изкуство ще бъде облечено в стилизирана българска носия в бяло и червено по повод Баба Марта.  \r\n***  \r\nОт 18.30 часа в Клуб 7 ще се проведе среща с фотографа Марина Чамуркова и децата от проекта „Фото Лято 2018“.  \r\n***  \r\nОт 19.00 часа от  парк „Бузлуджа“ ще тръгне  „Веломафия 2019“ – любителска колоездачна обиколка из Велико Търново.   \r\n*** \r\nОт 12.00 часа пред сградата на МБАЛ „Св. Петка“ професионалистите по здравни грижи ще протестират с искане за достойно заплащане не труда.  \r\n*** \r\nОт 09.00 часа до 14.00 часа във Военно Формирование 54 990 ще се проведе „Ден на отворените врати” с показ на въоръжение и бойна техника. \r\n*** \r\nОт 09.30 часа във фоайето на Административния съд ще бъде открита изложба за ръчно изработени мартеници от деца и младежи от Дневен център за деца и младежи с увреждания „Зорница“.  \r\n*** \r\nОт 11.00 часа в Заседателната зала на Областна администрация – Враца ще се състои официалното откриване и презентиране на Платформата за интерактивна комуникация, създадена по инициатива на Областна администрация - Враца и Регионалната структура на \"Конфедерация на работодателите и индустриалците в България“ – Враца. \r\n*** \r\nОт 11.30 часа в детския отдел на РБ „Христо Ботев“ ще се проведе работилница за мартеници.  \r\n*** \r\nОт 12.00 часа до 13.00 часа на централната пешеходна зона на бул. „Никола Войводов” (до старото кино) Баба Марта ще подарява българския символ на пролетта за здраве и късмет на малки и големи. \r\n*** \r\nОт 18.00 часа в куклената зала на ДКТ ще се играе спектакълът „Пижо и Пенда“. \r\n*** \r\nОт 09.00 часа в ОУ „Климент Охридски“ ще се състои детско утро „Добре дошла, Баба Марта“.  \r\n*** \r\nОт 11.00 часа ще се проведе акция „Подари усмивка“ – даряване на мартеници на жителите и гостите на Горна Оряховица, изработени от деца от учебните и детски заведения, Дневен център за деца с увреждания и Дневен център за пълнолетни лица с увреждания в общината.  \r\n*** \r\nОт 14.00 часа в НЧ „Съгласие-1905“ ще се състои рецитал с участието на ученици ОУ „Отец Паисий“ по повод Освобождението на България. \r\n*** \r\nОт 16.00 часа в НЧ „Пробуда-1904“ в кв. „Калтинец“ ще се състои празнична програма с участието на детски танцово състав при читалището „Да е радостна Баба Марта“.  \r\n*** \r\nОт 18.30 часа в зала 1 на Общината ще се състои празничен концерт по повод Деня на любителското художествено творчество с участието на състави при НЧ „Братя Грънчарови-2002“.  \r\n*** \r\nОт 10.00 часа в голямата заседателна зала на Община град Добрич ще бъдат връчени наградите на отличените от Конкурс „Мартеница ти дарявам“ за изработване на оригинална мартеница за дома и семейството.  \r\n*** \r\nОт 11.00 часа и от 12.30 часа в Художествената галерия ще се проведе Работилница за въоръжаване – Направи си мартеница.  \r\n*** \r\nОт 18.00 часа във фоайето на Младежкия център ще се състоят настолни игри „Да общуваме реално, а не виртуално“.  \r\n*** \r\nОт 18.00 часа в Регионална библиотека „Дора Габе“ ще бъде представена книгата „Море под клепачите“.  \r\n*** \r\nОт 18.00 часа в салона на Народно читалище „Съгласие-1890“ ще се състои концерт на патриотичната рок група „Епизод“.  \r\n*** \r\nОт 11.00 часа в концертната зала на Общинския детски комплекс ще се състои празник, посветен на Баба Марта.  \r\n*** \r\nОт 16.00 часа в Градската художествена галерия „Вароша“ ще бъде открита изложба от традиционния детски конкурс за мартеница. \r\n*** \r\nОт 09.30 в зала ,,Амброаз Паре“ на Медицински университет Плевен ще се състои Ден на биомедицината. \r\n*** \r\nОт 10.00 часа в пресклуба на БТА ще се състои пресконференция на председателя на Общинския съвет Мартин Митев – общински съветник от ПП ГЕРБ.  \r\n*** \r\nОт 11.00 часа в Праклис мавзолей ,,Св. Георги Победоносец“ ще  бъде отслужена панихида по повод 138 години от гибелта на Цар Александър II  с участието на Общински хор ,,Гена Димитрова“ с диригент Анелия Дечева. \r\n*** \r\nОт 10.00 часа до 13.00 часа в конферентната зала на Дома на културата „Борис Христов“ ще се проведе журналистически семинар и дискусия, организиран от Европейския парламент.  \r\n*** \r\nОт 10.30 часа в кметството в ж.к. „Тракия“ ще бъде открита изложба на мартенички, изработени от детските градини. \r\n*** \r\nОт 12.00 часа пред сградата на Общината представители от 25-те читалища в града ще закичат с мартеници случайно преминаващи жители и гости на града с пожелание за здраве, късмет и благоденствие. \r\n*** \r\nОт 17.00 часа в заседателната зала на УМБАЛ-Пловдив фондация \"За Нашите Деца\" организира безплатна лекция \"Първи грижи за новороденото\". \r\n*** \r\nОт 17.30 часа в artnewscafe ще бъдат представени официално прототипите за сувенири от проекта „Пловдив за вкъщи – нов дизайн на българския сувенир“.  \r\n*** \r\nОт 13.15 часа в залата на СУ “Иван Вазов“ ще бъдат обявени резултатите от фотоконкурса „Да погледнем на България с очите на Вазов“. \r\n*** \r\nВ 11.00 часа в Комплексния онкологичен център Баба Марта ще посети лечебното заведение за да раздаде над 300 мартеници на пациентите, служителите и посетителите в онкодиспансера. \r\n*** \r\nОт 11.00 часа в зала „Русе“ на Историческия музей ще бъде открита изложбата „Румънци и българи във войната от 1877-1878 г.“. \r\n*** \r\nОт 12.00 часа за втора поредна година 40-метрова мартеница ще бъде спусната на Лакатнишките скали  в Искърското дефиле. \r\n*** \r\nОт 11.00 часа в 247 зала на Община Смолян ще се състои пресконференция по повод предстоящия Роженски събор. В нея ще участват кметът Николай Мелемов и Симеон Караколев- Сдружение \"Рожен - наследство в бъдещето\". \r\n*** \r\nОт 10.00 часа в парк „Пети октомври“ ще се състои изложба на мартенички, изработени от деца от детските градини и музикална програма.  \r\n*** \r\nОт 10.30 часа в НЧ „Св. Климент Охридски 1858“ ще се проведе поетично-музикална програма и конкурс за най-оригинална мартеничка „Мартенички бели и червени“.  \r\n*** \r\nОт 10.30 часа на автобусната спирка на Мериан Палас ще бъде анонсирана инициативата с поставянето на винили на спирки на автобусния транспорт за популяризиране на културно-историческото наследство на града и региона. \r\n*** \r\nОт 11.00 часа в зоопарка ще се проведе Ден на мартеницата и зоопарка.  \r\n*** \r\nОт 15.30 часа в НЧ „Св. Климент Охридски 1858“ ще се състои фотоизложба, посветена на Руско-турската война.  \r\n*** \r\nОт 16.00 часа в НЧ „Св. Климент Охридски 1858“ ще се състои Ден на самодееца – сборен концерт с участие на самодейни и колективи към Народните читалище в Община Стара Загора.  \r\n*** \r\nОт 19.00 часа в Оперния театър ще се състои Пролетен концерт в Операта. \r\n*** \r\nВ 10.00 часа на пл. „Свобода“ ще започне тематична програма по случай 1 март и традиционния празник „Баба Марта“.  \r\n*** \r\nОт 12.00 часа в района на ОУ „Св. св. Кирил и Методий“ ще се състои официална церемония „Първа копка“ по проекта на Община Хасково „Подкрепа за деинституционализация на грижите за деца чрез изграждане и ремонт на социална инфраструктура в град Хасково“. \r\n*** \r\nОт 15.00 часа в заседателната зала на Института по полимери ще бъде връчена наградата на проф. Ив. Шопов „Изявен млад учен в областта на полимерите“. \r\n*** \r\nОт 14.00 часа до 16.00 часа в Безистена ще се проведе Програма с анимационни филми и работилници „Анимационна Кукерландия“.  \r\n*** \r\nОт 17.00 часа в художествена галерия „Жорж Папазов“ ще бъде открита фотоизложбата „Човешката участ“.  \r\n*** \r\nОт 17.30 часа от ул. „Георги Раковски“ ще тръгне карнавално шествие на кукери и маскирани.  \r\n*** \r\nОт 18.30 часа на сцена „Безистен“ ще бъде официално открита „Кукерландия“-Ямбол 2019.", "date": "2019.02.28", "title": "Предстоящи събития в страната за 1 март (Агенция „Фокус“)"}
{"url": "http://www.focus-news.net/news/2019/02/28/2629298/pregled-na-mezhdunarodnite-novini-do-18-chasa-agentsiya-fokus.html", "text": "Японският премиер Шинзо Абе изрази готовността си да се срещне лично с Ким Чен-ун, след като американският президент Доналд Тръмп проведе втората си среща в Ханой. Той каза това в четвъртък на журналисти след телефонен разговор с американския президент, предава  TACC . \r\n\"Сега (след Тръмп - ТАСС) аз трябва да се срещна с председателя Ким Чен-ун\", каза той. \r\nАбе добави, че Япония подкрепя позицията на президента Тръмп, който не направи отстъпки по пътя към денуклеаризацията на Корейския полуостров. \r\n„Въз основа на твърдата решимост да се осъществи този процес, [Тръмп] не направи лесно отстъпки. Ние подкрепяме решението на американския президент,” каза той. \r\n*** Турция започва сондажи за нефт и газ в Средиземно море в акваторията на околия Караташ на провинция Адана в Югоизточен Анадол, предаде  информационната агенция ДХА .  \r\nСондажните дейности ще продължат 4 месеца и се извършват с платформата „Rowan Norway”. Тя е „закотвена” в морето на разстояние, което може да се наблюдава от сушата в околия Караташ. Разработва се находището „Кузупънаръ – 1”, а сондажите са на 4 хиляди метра дълбочина, посочва още ДХА. \r\n*** Хиляди въздушни пътници по света не излетяха в четвъртък, след като Пакистан затвори въздушното си пространство в отговор на нарастващото напрежение с Индия, предава  AFP . \r\nПакистанската администрация за гражданска авиация заяви, че ще запази въздушното пространство затворено до 11.59 часа местно време (20:59 българско време), нарушавайки основните маршрути между Европа и Югоизточна Азия. \r\nТайландските авиолинии отмениха близо 30 полета, засягайки 5 000 пътници. \r\n\"Всички полети на Тайландски авиолинии от Банкок до Европа, заминаващи от около  полунощ на 27 февруари до ранните часове на 28 февруари и от Европа до Банкок, излитащи на 27 февруари, бяха отменени поради затварянето на въздушното пространство на Пакистан\", пише авиокомпанията на страницата си в социалната мрежа „Туитър“ \r\nРешението засяга полетите за Лондон, Мюнхен, Париж, Брюксел, Милано, Виена, Стокхолм, Цюрих, Копенхаген и Осло, но авиокомпанията обяви около 7:30 българско време, че подновява нормалните си операции за Европа. \r\n\"Сингапурските авиолинии\" също бяха принудени да пренасочват полети до Европа, за презареждане, а полет до Франкфурт беше отменен. \r\nКризата между Пакистан и Индия, разполагащи с ядрени оръжия, предизвика страхове за всеобхватна война, пише агенцията. \r\nПакистан заяви, че ще освободи заловения индийски пилот в петък в опит да успокои отношенията си с Ню Делхи. \r\n*** Настоящият министър на вътрешните работи на Македония Оливер Спасовски е вероятният общ кандидат на управляващата коалиция СДСМ-ДСИ, научава Medial.mk от източници в коалицията. Името на Спасовски е обсъдено на снощната среща между лидера на СДСМ Зоран Заев и ДСИ Али Ахмети, пише македонското електронно издание  “Курир“ .  \r\nСпасовски е роден в Куманово, а в биографията се забелязва, че е член на парламента от предсрочните парламентарни избори, проведени през декември 2016 г. От 2001 до 2005 г. работи като съветник на кмета на Куманово. \r\nОт 2008 до 2011 г. работи като секретар в община Куманово. Спасовски говори английски и френски. Женен е и има две деца. \r\n*** „Американският президент Доналд Тръмп лично реши да не подписва споразумение със Северна Корея по време на среща с лидера на тази страна Ким Чен-ун, заяви държавният секретар Майкъл Помпео, цитиран от  Reuters . \r\nТой каза също така на репортерите, че Вашингтон отново e поискал от Пхенян да разкрие данни за всички ядрени съоръжения в Северна Корея. \r\n\"Датата на следващата среща на работното ниво със Северна Корея не е определена, може да отнеме известно време, за да се реорганизират двете страни,\" добави Помпео. \r\nТой също така подчерта, че Вашингтон и Пхенян имат \"общо разбиране\" за денуклераризациата на Корейския полуостров, но \"все още има много работа, за да се свърши.\" \"Има причина да вярваме, че можем да продължим напред\", обясни Помпео. \"Мисля, че можем да разработим план.\" \r\n*** Проучване на ООН в четвъртък заяви, че има доказателства, че Израел е извършил престъпления срещу човечеството в отговор на миналогодишните протести в Газа, тъй като снайперистите са били насочени към хора, които са ясно идентифицирани като деца, здравни работници и журналисти, предава  AFP . \r\nИзраел веднага отхвърли констатациите като \"враждебни, измамни и предубедени\". \r\nНезависимата комисия на ООН за разследване на протестите в окупираните палестински територии разследва нарушения, извършени по време на демонстрации в Ивицата Газа между 30 март и 31 декември 2018 година. \r\n\"Израелски войници са извършили нарушения на международните човешки права и хуманитарното право\", се казва в изявление на председателя на комисията Сантяго Кантон. \r\n\"Някои от тези нарушения могат да представляват военни престъпления или престъпления срещу човечеството\", добави той. \r\nКомисията, създадена от Съвета на ООН по правата на човека през май, заяви, че \"повече от 6 000 невъоръжени демонстранти са били простреляни от военни снайперисти\" по време на протестите. \r\n\"Комисията е намерила разумни основания да смята, че израелски снайперисти са стреляли по журналисти, здравни работници, деца и хора с увреждания, знаейки, че са ясно разпознаваеми като такива. \r\nИзраелският външен министър каза, че еврейската държава \"отхвърля категорично доклада\". \r\n*** Румънският магистрат Лаура Кьовеши, кандидат за главен прокурор на ЕС, трябва да се яви в съда в Букурещ следващата седмица заради обвинения в корупция, съобщават медиите в четвъртък, цитирани от  AFP .  \r\nКьовеши бе призована за 7 март - денят, в който Европейският парламент и държавите-членки ще обсъдят следващите стъпки в избора на лидер на новата Европейска прокуратура, съобщи румънската информационна агенция Agerpres, цитирана от AFP. \r\nБившият прокурор от Дирекцията за борба с корупцията (ДБК) е в конфронтация  с лявото румънско правителство, което я обвинява в злоупотреба със служебно положение неверни показания - обвинения, които тя отхвърли. \r\nСпоровете засенчиха първото румънско  ротационното председателство на Европейския съюз, като Букурещ изрази несъгласието си с назначението на Кьовеши в Брюксел. \r\nКьовеши вече се е явявала в съда през февруари около времето, когато трябваше да бъде в Брюксел, за да представи кандидатурата си за главен прокурор на ЕС. \r\n*** Управлението за сигурност и контраразузнаване (УБК) на Македония трябва да остане в историята от 1 юни, информира македонският телевизионен канал  “Сител“ . \r\nНа негово място ще бъде създадена Агенцията за национална сигурност, която според новия закон вече няма да бъде част от Министерството на вътрешните работи. \r\nМинистерството на вътрешните работи твърди, че тази дългоочаквана реформа в сектора за сигурност и разузнаване ще предотврати злоупотребата със системата за наблюдение на комуникациите и ще допринесе за подобряване на състоянието на гражданските права. \r\nСъс създаването на този орган, според ръководството на МВР, няма да има само една агенция, която да разполага с цялата информация, както досега. \r\nПредставители на МВР твърдят, че новосъздадената Агенция за национална сигурност ще функционира с пълна автономия в разследванията. Тя ще даде възможност за деконцентрация на силите на разузнавателните служби в страната и ще работи с ясен мандат - контраразузнаване, борба с тероризма и защита на конституционния ред на държавата и предотвратяване на висши форми на организирана престъпност. \r\nАгенцията ще бъде ръководена от директор, който ще бъде избран от правителството по предложение на министър-председателя. От МВР казват, че това няма да е пречка за независимостта му в работата, тъй като новата реформа предвижда силни механизми за контрол на мониторинга на комуникациите и разузнавателните методи. \r\nЗа екипиране на Агенцията ще бъде създадена комисия за подбор, която ще има задачата да създаде профил на работните места и профил на служителите, които трябва да бъдат ангажирани в Агенцията. Служителите няма да имат полицейски правомощия, а ще събират само информация, която няма да има доказателствена стойност. След това разследванията ще продължат да предоставят разузнавателна информация на съдебната полиция, а прокурорът и Върховният съд ще бъдат информирани за всички разследвания. \r\nПроектозаконът за създаването на Агенцията за национална сигурност е в парламентарна процедура и трябва да се приеме с мнозинство от две трети. Новосформираният държавен орган трябва да започне работа от 1 юни", "date": "2019.02.28", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/02/28/2629288/filmat-boynite-marshove-na-balgariya-na-krasimir-uzunov-i-prof-lyubomir-halachev-shte-bade-izlachen-na-2-mart-po-bnt.html", "text": "Филмът „Бойните маршове на България“ на Красимир Узунов и проф. Любомир Халачев ще бъде излъчен на 2 март по БНТ. Това съобщи за  Агенция „Фокус“  проф. Любомир Халачев. \r\n„Филмът „Бойните маршове на България“ е документален филм, който направихме заедно със собственика на Агенция и Радиo „Фокус“ Красимир Узунов на основата на неговата книга „Бойните маршове на честта и славата на България“. Имахме няколко идеи, но в един момент той ми показа книгата и ме попита дали това ме интересува. И аз я прочетох на един дъх и му казах, че ме интересува“, обясни проф. Халачев. \r\nТой посочи, че сценарист на филма е Красимир Узунов. „Снимахме повече от година, защото търсихме много и интересни места, и документи. Част от музиката се изпълнява от хор „Гусла“ – Краси Узунов ги беше записал преди това. Но освен това снимахме и записахме едни от най-добрите армейски оркестри – гвардейският оркестър, военноморският оркестър и др. Въобще, това са страхотни оркестри, които свирейки такива маршове, за каквито ние разказваме във филма, много въздействат. Особено накрая човек настръхва от патриотичната емоция, която се излъчва от тази музика. Аз съм показвал филма в много градове на България и имаше случаи, когато накрая виждам, че хората са плакали. Така че той има такава емоция, заряд и тема, че докосва сърцата и на мъже, и на жени“, заяви проф. Халачев. „И много се радвам, че БНТ веднага реагира и се съгласи да излъчи филма. Телевизията точно се чудеше какво да направи, за да отбележи тази тъжна дата – все пак нещо да направят по повод на това, че си отиде такъв човек. И се сетихме, че съм им дал филма и казаха, че ще го излъчат на 2 март – хем във връзка с Националния празник 3 март, хем във връзка с невероятния журналист и армейски поручик Красимир Узунов“, обясни проф. Халачев. Филмът „Бойните маршове на България“ ще бъде излъчен по БНТ от 16.45 ч. на 2 март, събота. \r\nЦветилена СИМЕОНОВА", "date": "2019.02.28", "title": "Филмът „Бойните маршове на България“ на Красимир Узунов и проф. Любомир Халачев ще бъде излъчен на 2 март по БНТ"}
{"url": "http://www.focus-news.net/news/2019/02/28/2629303/nimh-utre-shte-preobladava-slanchevo-vreme-s-vremenni-uvelicheniya-na-oblachnostta.html", "text": "През нощта ще преобладава ясно, утре - предимно слънчево време, с временни увеличения на облачността, по-значителни след обяд. Това съобщи за  Агенция „Фокус”  дежурният синоптик Анна Дякова от  Националния институт по метеорология и хидрология (НИМХ) . Вятърът ще е умерен от запад-северозапад. По-късно след обяд ще отслабва.  Минималните температури ще са между 1° и 6°, на отделни места в Югозападна България до минус 1° - минус 2°, максималните предимно между 14° и 19°. Атмосферното налягане ще се понижава, ще стане по-ниско от средното за март. \r\nНад Черноморието ще преобладава слънчево време, но след обяд облачността ще се увеличи. Ще духа до умерен вятър от запад-северозапад. Максималните температури на въздуха ще бъдат 13°-16°. Температурата на морската вода е 5°-6°. Вълнението на морето ще бъде около 2 бала. \r\nНад планините ще преобладава слънчево време. Ще продължи да духа силен, по билата - до бурен северозападен вятър. Максималната температура на височина 1200 метра ще е около 7°, на 2000 метра - около 0°. \r\nПрез нощта срещу събота облачността ще се увеличи и в събота ще преобладава облачно време. На места ще има и слаби превалявания, предимно от дъжд, в планините над 1800 м - от сняг. В Източна България вятърът ще се ориентира от изток-североизток и с него ще проникне студен въздух; на запад преди обяд вятърът ще е все още северозападен, до умерен. В неделя облачността ще е по-често значителна, но без съществени валежи. Температурите още ще се понижат и сутрешните ще са предимно между минус 2° и 3°, а дневните – между 5° и 10°, в северозападните райони, където вятърът отново ще се обърне от запад, до 12°-13°. В понеделник ще бъде предимно слънчево. Сутрешните температури ще са по-ниски, но през деня вятърът ще се ориентира от югозапад и ще започне бързо затопляне. Максимални температури - предимно между 13° и 18°.", "date": "2019.02.28", "title": "НИМХ: Утре ще преобладава слънчево време с временни увеличения на облачността"}
{"url": "http://www.focus-news.net/news/2019/02/28/2629301/odmvr-razgrad-ima-zapodozryan-za-ubiystvoto-na-taksimetroviya-shofyor-v-oblastniya-grad.html", "text": "Има заподозрян, с когото работи в момента полицията във връзка с извършеното убийство на таксиметров шофьор в Разград. Това съобщиха от  ОДМВР - Разград .", "date": "2019.02.28", "title": "ОДМВР - Разград: Има заподозрян за убийството на таксиметровия шофьор в областния град"}
{"url": "http://www.focus-news.net/news/2019/02/28/2629305/predstoyashti-mezhdunarodni-sabitiya-za-1-mart-agentsiya-fokus.html", "text": "***  Годишна пресконференция на президента Александър Лукашенко \r\n***  Съдебно изслушване на банкови служители на Credit Suisse за крупни измами свързани с мозамбикски фирми, като между обвинените има и българска гражданка, работеща в Лондон \r\n***  Директорът на Федералния резерв ще изнесе реч за състоянието на икономиката \r\n***  Начало на карнавала", "date": "2019.02.28", "title": "Предстоящи международни събития за 1 март (Агенция \"Фокус\")"}
{"url": "http://www.focus-news.net/news/2019/02/28/2629304/kardzhali-dvama-kandidati-se-boryat-za-dlazhnostta-obshtestven-posrednik-v-obshtinata.html", "text": "Двама души са подали кандидатурите си за местен обществен посредник в администрацията за нови 4 години в служба на обществото и гражданите на Кърджали. Това стана ясно по време на редовното заседание на Общинския съвет-Кърджали, предаде кореспондент на  Радио „Фокус“ . За длъжността се борят досегашният омбудсман, бившият кмет на Кърджали и депутат от ДПС в Народното събрание – Расим Муса, и общинският съветник от ГЕРБ Камелия Василева. „Кърджали е една от малкото общини в България, които имат обществен посредник“, каза Камелия Василева. Според нея не са били оправдани очакванията от досегашния медиатор между граждани, общински и държавни власти. Тя заяви, че тъй като институцията е един от задължителните елементи на гражданското общество, тя е призвана да бъде коректив на адмистрацията, представител на гражданската воля, без която институцията би била лишена от ефективност, не регистратор и архиватор на жалби и сигнали, не статистическа пощенска кутия, а реален фактор и посредник за разрешаване на проблеми на гражданите – това, според нея трябва да бъде общественият посредник. Другият кандидат, Расим Муса, опонира на Камелия Василева с думите, че не е имало нито един гражданин, който да е дошъл за помощ при него досега, и да не я е получил. Той отбеляза, че гражданско общество не се създава лесно, защото зависи от активността на хората, а оттам - и действителната възможност на обществения посредник да изпълнява ролята си.  \r\nСлед изказванията на двамата кандидати се проведе гласуване, в което 4-мата съветници от БСП отказаха да участват, 12 гласа получи Камелия Василева – от ГЕРБ и обединените демократи, а Расим Муса – на 24 от съветниците от ДПС. Тъй като, за да бъде валиден изборът, са нужни гласовете на две трети от съветниците, т. е. - 28 гласа, изборът се провали. Засега Кърджали остава без обществен посредник, до следващо гласуване, а досегашният медиатор продължава временно да изпълнява функциите си. \r\nДарина ДЕЕНИЧИНА", "date": "2019.02.28", "title": "Кърджали: Двама кандидати се борят за длъжността обществен посредник в общината"}
{"url": "http://www.focus-news.net/news/2019/02/28/2629306/ognyan-tsenkov-kmet-na-obshtina-vidin-uvelicheni-sa-sredstvata-za-vidinskite-sportni-klubove.html", "text": "Увеличени са средствата за видинските спортни клубове, каза за  Радио „Фокус“ – Видин  Огнян Ценков, кмет на Видин, след заседание на Общинския съвет. Той посочи, че средствата са увеличени, като в миналия мандат бяха 270 000 лв., а сега са 300 000 лв. „От групата на „Единни за промяна“ се опитаха наново да изопачат целия смисъл и успеха, който постигнахме в този мандат. Има правилник с условия, на които трябва да отговаря един клуб, за да бъде субсидиран, както и сформирана комисия, която предлага разпределението на средствата за одобрение от Общинския съвет“, каза Огнян Ценков.  \r\nПо повод твърдението на групата на „Единни за промяна“, че клубът на общинският съветник Вартан  Папикян, член на тяхната група е лишен от база кметът Огнян Ценков отговори: „Абсолютно не съм съгласен с твърдението, че спортният клуб на Вартан Папикян е бил лишен от ползването на база. За тренировки не можеше вече да се използва салона на Природо-математическата гимназия, след като там се осъществяват ремонтни дейности. Досега не е постъпвало никакво писмено заявление от страна на Папикян за предоставяне на спортна база“. Кметът на Видин е отправил предложение към него за ползване на физкултурния салон на бившето училище „Хр. Ботев“, но Вартан Папикян е отказал. „Отворен съм винаги за предложения и обсъждане. Ние подкрепяме всички и нямаме специално отношение към нито един спортен клуб“, заяви Ценков. \r\nАнна ЛОЗАНОВА", "date": "2019.02.28", "title": "Огнян Ценков, кмет на Община Видин: Увеличени са средствата за видинските спортни клубове"}
{"url": "http://www.focus-news.net/news/2019/02/28/2629307/enver-hodzhay-otnosheniyata-mezhdu-prishtina-i-sasht-sa-na-nay-niskoto-nivo-dosega.html", "text": "Вицепремиерът на Косово и член на държавната делегация за преговори със Сърбия Енвер Ходжай изрази днес тревогата си за това, че според него, в момента е \"най-ниското ниво на отношения\" между Косово и САЩ, предава думите скопският телевизионен канал  1 TV . \r\nХоджай в изявление в социалната мрежа „Фейсбук“ след днешната среща на преговарящия екип на Косово с представители на Съвета за национална сигурност на САЩ, които са на двудневно посещение в Косово, заяви, че Прищина трябва да изпълни искането на Вашингтон за премахване на митата върху вноса от Сърбия и Босна и Херцеговина. \r\nТой оцени като отлична срещата с двамата висши служители на Съвета за сигурност на САЩ Джон Ерат и Брад Бъркли и заяви, че косовските институции трябва да се замислят \"от гледна точка на добронамереното искане на САЩ за премахването на митата и откриване на възможност за постигане на споразумение (между Косово и Сърбия) през тази година “. \r\n„Уверени сме в американския ангажимент да сложим край на процеса на диалог със Сърбия с взаимно признаване и членство на Косово в ООН. Новото е, че ние като носители на косовските институции размишляваме върху добронамереното искане на САЩ да премахнем митата и да открием възможността да постигнем споразумение през тази година. За тези 15 години опит в политиката, за съжаление, ние сме на най-ниската точка в отношенията Косово - САЩ и това трябва да тревожи политиците и обществото на Косово, пише Ходжай. \r\nБившият министър на външните работи на Косово заяви, че Косово \"никога не трябва да поставя под въпрос подкрепата на САЩ и партньорството с тях\".  Юлиян Марков", "date": "2019.02.28", "title": "Енвер Ходжай: Отношенията между Прищина и САЩ са на най-ниското ниво досега"}
{"url": "http://www.focus-news.net/news/2019/02/28/2629291/chast-ot-ventsite-ot-poklonenieto-na-krasimir-uzunov-byaha-podneseni-pred-pametnika-na-vasil-levski-v-stolitsata.html", "text": "Част от венците от поклонението на Красимир Узунов бяха поднесени пред паметника на Васил Левски в столицата, предаде репортер на  Агенция \"Фокус\".  Служители и приятели на президента на Агенция и Радио \"Фокус\" положиха венците, с които той бе изпратен в последния си път, пред паметника на Апостола като израз на неговата отдаденост към българските история и дух.", "date": "2019.02.28", "title": "Част от венците от поклонението на Красимир Узунов бяха поднесени пред паметника на Васил Левски в столицата"}
{"url": "http://www.focus-news.net/news/2019/02/28/2629309/stolichnite-obshtinski-muzei-i-zoologicheskata-gradina-s-vhod-svoboden-na-3-mart.html", "text": "По повод Националния празник на Република България общинските музеи, галерии и зоологическата градина ще работят с вход свободен. Това съобщиха от пресцентъра на  Столична Община . С безплатен достъп ще работят Регионалният исторически музей – София, Софийската градска художествена галерия и парк-музей „Врана“. На 3 март се навършват 141 години от Освобождението на България.  \r\nГостите на музея за история на София ще могат да разгледат безплатно постоянната и временната експозиция в сградата на пл. „Бански“ 1, както и археологическото ниво под базиликата „Света София“.", "date": "2019.02.28", "title": "Столичните общински музеи и зоологическата градина - с вход свободен на 3 март"}
{"url": "http://www.focus-news.net/news/2019/02/28/2629313/plovdiv-predstaviteli-na-komiteta-za-nablyudenie-po-op-regioni-v-rastezh-kam-ek-se-sreshtnaha-s-kmeta-ivan-totev-i-komentiraha-napredaka-na-grada-prez-poslednite-godini.html", "text": "Представители на Комитета за наблюдение по Оперативна програма (ОП) „Региони в растеж“ към Европейската комисия (ЕК) се срещнаха с кмета на Пловдив Иван Тотев и коментираха напредъка на града през последните години. Това съобщиха за  Радио „Фокус“ – Пловдив  от пресцентъра на Общината. „В Пловдив се вижда огромна промяна. Градът се превръща в все по-добро място за живот и това е целта, която искаме да постигнем“, обясни кметът Иван Тотев. Той заяви, че до момента са реализирани много проекти с европейско финансиране. „Регионът е най-бързоразвиващият се в България, а Тракия икономическа зона е най-голямата в Източна Европа, като привлича все повече и големи инвеститори. По-големият брой хора означава и по-голямо предизвикателство пред Община Пловдив, за да отговори на нуждите на тези хора“, разясни още кметът. \r\nГрадът се развива с такива темпове и идват толкова много нови хора, че цели нови квартали изникват на места, където досега е нямало такива. Зоните за въздействие по отношение на интеграционните планове за градско възстановяване и развитие са малки, но в тях има концентрация на европейски инвестиции.  Според Иван Тотев голямата промяна е свързана и с факта, че Пловдив е Европейска столица на културата, за което се изискват големи публични инвестиции. \r\nПредставителите на наблюдаващия орган заявиха, че са дошли на място, за да видят реализацията на оперативната програма „Региони в растеж“. Според тях Пловдив е уникален град, много динамичен. Коментиран бе и публикуваният доклад от ЕК за предизвикателствата, които трябва да отговарят различните държави по отношение на социалното развитие и които да спомогнат за постигането на основната цел – „Европа по-близо до хората“. \r\n„Пловдив има капацитетът да бъде двигател  и голяма роля в реализирането на инвестиционните фондове. Обсъжда се в следващия програмен период  2021-2027 ЕК да се фокусира върху инвестирането в градове, които да са като мотор за развитие на цели региони. Пловдив е точно такъв град, защото има капацитета да ги направи“, обясни Аурелио Сесилио от ЕК. \r\nДо момента с използването на средствата от този програмен период, които възлизат на 80 милиона лева, Пловдив променя важни градски зони.", "date": "2019.02.28", "title": "Пловдив: Представители на Комитета за наблюдение по ОП „Региони в растеж“ към ЕК се срещнаха с кмета Иван Тотев и коментираха напредъка на града през последните години"}
{"url": "http://www.focus-news.net/news/2019/02/28/2629314/kardzhali-zam-poslanikat-na-sasht-v-balgariya-dzhastin-fridman-gostuva-v-grada.html", "text": "Зам.-посланикът на посолството на САЩ в България Джъстин П. Фридман гостува в града. Това съобщиха от пресцентъра на  Община Кърджали . Визитата се осъществява в рамките на Месеца на Америка. Дипломатът и семейството му гостуваха и в ЕГ „Христо Ботев”. Кметът на община Кърджали инж. Хасан Азис се срещна и разговаря днес с Джъстин Фридман. В срещата участваха заместник-кметовете Тунджай Шюкрю, Веселина Тихомирова и секретарят на общината Сезгин Бекир. В началото на разговора кметът подчерта, че Кърджали е един от градовете в България с най-много символи на Америка и това се дължи на дългогодишните добри контакти с побратимената община Елхард, щата Индиана в Америка. Той припомни за началото на взаимоотношенията, няколкократните взаимни визити и не на последно място – традицията февруари да бъде отбелязван като месеца на Америка в Кърджали. \r\nИнж. Азис запозна зам.-посланика и с развитието на общината ни, като насочи вниманието му към възможностите за инвестиции в региона, една от които е промишлената зона на Кърджали. Той разказа за проектната готовност на общината и реализиращите се проекти със европейски средства в момента, сред които посетителският център на Перперикон.  \r\n„При идването ми бях впечатлен от зеленината и красотата на вашият град, но сега мога да кажа, че вие се опитвате не само да запазите това съкровище, но и да развивате града изграждайки бъдещето на следващото поколение. Вие сте креативен човек и винаги можете да разчитате на подкрепа ”, подчерта Джъстин П. Фридман.", "date": "2019.02.28", "title": "Кърджали: Зам.-посланикът на САЩ в България Джъстин Фридман гостува в града"}
{"url": "http://www.focus-news.net/news/2019/02/28/2629302/apelativniyat-spetsializiran-sad-osvobodi-okonchatelno-bez-merki-za-neotklonenie-chetirimata-obvineni-varnenski-lekari-za-izdavane-na-falshivi-telk-resheniya.html", "text": "Апелативният специализиран съд освободи окончателно без мерки за неотклонение четиримата обвинени варненски лекари за издаване на фалшиви ТЕЛК-решения, предаде  бТВ . Двамата сирийци, задържани за участие в престъпна група по случая, остават под домашен арест. Част от лекарите дойдоха в съда с куфари. „Трябваше да бъда готова за всеки един вариант”, посочи една от обвиняемите - Ваня Петкова. \r\n„За това, което ми беше причинено, аз мисля да си потърся правата си“, категорична е и друга от обвинените - Мима Великова. \r\nЗа седмица втори състав на съда определя, че организирана престъпна група за фалшиви ТЕЛК решения няма.", "date": "2019.02.28", "title": "Апелативният специализиран съд освободи окончателно без мерки за неотклонение четиримата обвинени варненски лекари за издаване на фалшиви ТЕЛК-решения"}
{"url": "http://www.focus-news.net/news/2019/02/28/2629310/vidin-obshtinskite-savetnitsi-glasuvaha-poemane-na-obshtinski-dalg-za-restavratsiya-i-adaptatsiya-na-sinagogata-v-kulturen-tsentar-zhul-paskin.html", "text": "Видинските общински съветници гласуваха по време на днешното си заседание за поемане на общински дълг за реставрация и адаптация на Синагогата в културен център „Жул Паскин“, предаде репортер на  Радио „Фокус“ – Видин . Проектът за реставрация на историческата сграда е подаден за финансиране по процедура „Развитие на туристически атракции“, приоритетна ос 6 „Регионален туризъм“ на Оперативна програма „Региони в растеж 2014-2020, по която е предвидено финансиране чрез съвместна подкрепа с финансов инструмент и безвъзмездна финансова помощ. Проектът е на обща стойност 9 775 300 лв., от които 1 500 000 лева се осигуряват като заем от Регионалния фонд за градско развитие – това става с доказан бизнес проект и ще бъдат възстановени от постъпленията след експлоатацията на туристическия обект.   \r\n„С изпълнението на този проект ще се оформи туристическа зона с културно-исторически забележителности в града – „Баба Вида“, Епиграфския център, Турската поща. В момента се възстановяват с общински средсттва Барутния погреб, който е вкопан в земята. Всички тези обекти  се намират в близост един до друг в Крайдунавския парк. Тук са и православните храмове, и джамията на Осман Пазвантоглу – всичко това оформя един цялостен комплекс, който туристите могат да посетят“, каза по време на заседанието кметът на Община Видин Огнян Ценков. Той обясни, че освен музей, изложбено пространство и многофункционална зала в сградата, в прилежащия парцел към Синагогата ще бъде изградено кафене, което също е включено в проекта. „Първи успяхме да кандидатстваме в края на миналата година, мобилизирахме се и резултатите са налице“, посочи той. \r\nАнна ЛОЗАНОВА", "date": "2019.02.28", "title": "Видин: Общинските съветници гласуваха поемане на общински дълг за реставрация и адаптация на Синагогата в културен център „Жул Паскин“"}
{"url": "http://www.focus-news.net/news/2019/02/28/2629315/kmetat-na-asenovgrad-d-r-emil-karaivanov-tova-lyato-v-grada-tryabva-da-ima-izgradena-infrastruktura-za-veloaleya.html", "text": "Това лято в Асеновград трябва да има изградена инфраструктура за велоалея. Това каза кметът д-р Емил Караиванов на среща с инициативна група от Асеновград по повод идеята да се изгради велоартерия на територията на града, съобщиха за  Радио „Фокус“ – Пловдив  от пресцентъра на Общината. Такова предложение постъпи от група граждани по време на публичното обсъждане на Бюджет ’2019 и инвестиционната програма през месец януари. \r\nНа срещата бяха обсъдени възможни варианти за маршрут на любителите на велосипеда. Инициаторите и ръководството на общината решиха да се направи един начален проект, по който да се започне реална работа още това лято. Той ще включва маршрут с начална точка Градския плувен басейн на ул. „Спортист” до читалище „Родолюбие” в центъра на града. След това ще се търсят варианти за включване на другите квартали към центъра на Асеновград чрез велоалеи. \r\nД-р Емил Караиванов припомни, че в бюджета и инвестиционната програма на Общината са заложени 5 500 лв. за проектиране на велоалея.", "date": "2019.02.28", "title": "Кметът на Асеновград д-р Емил Караиванов: Това лято в града трябва да има изградена инфраструктура за велоалея"}
{"url": "http://www.focus-news.net/news/2019/02/28/2629308/dzhumhuriet-erdogan-se-vklyuchi-v-naprezhenieto-mezhdu-indiya-i-pakistan-podrazbira-se-na-stranata-na-islamabad.html", "text": "Президентът на Турция Реджеп Тайип Ердоган проведе телефонен разговор с премиера на  Пакистан Имран Хан, информира електронното издание на  вестник „Джумхуриет” .  \r\nРазменени са мнения относно последното напрежение между Индия и Пакистан  и общо ситуацията в района, като инициативата е от страна на Исламабад. \r\nОфициалното съобщение на турското Президентство е лаконично: „Разговаряно е за ескалацията на напрежението през последните дни между Исламабад и Делхи и събитията в региона.”, посочва още ДХА.  Георги Димов", "date": "2019.02.28", "title": "„Джумхуриет”: Ердоган се включи в напрежението между Индия и Пакистан;  подразбира се -  на  страната на Исламабад"}
{"url": "http://www.focus-news.net/news/2019/02/28/2629316/chez-razpredelenie-balgariya-shte-vnese-v-kevr-zayavlenie-za-izmenenie-na-tsenite-za-razpredelenie-na-elektricheska-energiya-ot-1-yuli-2019-g.html", "text": "В изпълнение на чл.36а, ал.1 от Закона за енергетиката и чл. 46 от Наредба № 1 от 14 март 2017 г. за регулиране на цените на електрическа енергия, „ЧЕЗ Разпределение България“ АД обявява своето намерение да внесе не по-късно от 29 март 2019 г. в Комисията за енергийно и водно регулиране заявление за изменение на действащите цени за дейността „разпределение на електрическа енергия” за втората ценова година от петия регулаторен период, считано от 01.07.2019 г. Това съобщиха от пресцентъра на  ЧЕЗ . \r\nЦеновото заявление за изменение на утвърдените цени за достъп до и пренос през електроразпределителната мрежа ще бъде изготвено в съответствие с изискванията на Закона за енергетиката, Наредба № 1 и Правилата за търговия с електрическа енергия. С него Дружеството цели да постигне сигурност и качество на предлаганата услуга за своите клиенти и да осигури необходимите средства за дейността по лицензията, в това число развитие и разширяване на мрежата. \r\nЦеновото заявление на „ЧЕЗ Разпределение България“ АД ще отрази реално достигнатото ниво на технологичните разходи за 2018 г. в размер на 9.06%, планираните разходи за закупуване на електрическа енергия за възстановяване на технологичните разходи, както и планираните брутни инвестиции за 2019 г. в размер на 110 млн.лв., реалните разходи за балансиране, присъщите разходи за лицензионна дейност и полагаща се възвращаемост. За втората ценова година Дружеството очаква да пренесе през разпределителната си мрежа 9 482 117 МВтч електрическа енергия до крайни клиенти. \r\nДружеството ще приложи изискванията на Наредба № 1 за извършване на годишни корекции: с инфлационен индекс, определен от НСИ за 2018 г.; с разликата между прогнозни и реализирани инвестиции; корекция с разликата между прогноза и реално пренесена до краен клиент електрическа енергия, както и с разликата между утвърдената цена от 76,82 лв./МВтч и постигната средно претеглена пазарна цена при покупка на електрическа енергия на организиран борсов пазар.  \r\nВ тази връзка Дружеството ще заяви корекция на утвърдените цени с Решение № Ц-11/01.07.2018 г. с изложените по-горе параметри. В случай че, до изтичане на срока за подаване на заявлението, настъпят законови промени или изменения в изискванията на КЕВР, същите ще бъдат отразени в него.", "date": "2019.02.28", "title": "„ЧЕЗ Разпределение България“ ще внесе в КЕВР заявление за изменение на цените за „разпределение на електрическа енергия” от 1 юли 2019 г."}
{"url": "http://www.focus-news.net/news/2019/02/28/2629318/saldoto-po-konsolidiranata-fiskalna-programa-na-kasova-osnova-za-mesets-yanuari-e-polozhitelno-v-razmer-na-nad-1-mln-lv.html", "text": "По данни от месечните отчети на първостепенните разпоредители с бюджет салдото по консолидираната фискална програма (КФП) на касова основа за месец януари 2019 г. е положително в размер на 1 005,9 млн. лв. (0,9 % от прогнозния БВП) и се формира от излишък по националния бюджет в размер на 944,1 млн. лв. и излишък по европейските средства в размер на 61,7 млн. лева. Това съобщиха от  Министерството на финансите . \r\nПостъпилите приходи и помощи по КФП за януари 2019 г. са в размер на 3 717,9 млн. лв. или 8,5 % от годишните разчети. Съпоставени със същия период на предходната година, приходите и помощите са близки по размер.  \r\nОбщата сума на данъчните постъпления, вкл. приходите от осигурителни вноски, възлиза на 3 034,4 млн. лв., което представлява 8,8 % от планираните за годината данъчни приходи.  \r\nПриходите от преки данъци са в размер на 405,0 млн. лв. или 6,2 % от предвидените в разчетите за годината, като спрямо същия период на предходната година постъпленията са близки по размер.  \r\nПриходите от косвени данъци са в размер на 1 789,4 млн. лв., което е 10,9 % от разчетите за годината. Постъпленията от ДДС са в размер на 1 354,4 млн. лв. или 12,5 % от планираните. Размерът на невъзстановения ДДС към 31.01.2019 г. е 68,4 млн. лева. Приходите от акцизи възлизат на 408,5 млн. лв. (7,7 % от разчетените за годината). Постъпленията от мита са 19,9 млн. лв. или 8,4 % от годишните разчети.  \r\nПостъпленията от други данъци (вкл. имуществени данъци и др. данъци по ЗКПО) са в размер на 54,4 млн. лв. или 4,6 % изпълнение на годишните разчети.  \r\nПриходите от социални и здравноосигурителни вноски са 785,6 млн. лв., което представлява 7,6 % от разчетените за годината. Съпоставено със същия период на предходната година, приходите от осигурителни вноски нарастват номинално с 10,0 на сто.   \r\nНеданъчните приходи са в размер на 527,5 млн. лв., което представлява 8,0 % от годишните разчети.  \r\nПриходите от помощи са в размер на 156,0 млн. лева.  \r\nРазходите по КФП (вкл. вноската на Република България в бюджета на ЕС) за януари 2019 г. възлизат на 2 712,1 млн. лв., което е 6,1 % от годишните разчети. За сравнение разходите за същия период на предходната година са в размер на 2 543,8 млн. лева. Номиналното нарастване, съпоставено с януари 2018 г., е основно поради по-високия размер на вноската в общия бюджет на ЕС, на разходите за персонал, на социалните плащания (базов ефект от увеличението на пенсиите от юли 2018 г.), както и поради нарастване на капиталовите разходи и други.     \r\nНелихвените разходи са в размер на 2 472,1 млн. лв., което представлява 5,8 % от годишните разчети. Текущите нелихвени разходи за януари 2019 г. са в размер на 2 352,9 млн. лв., капиталовите разходи (вкл. нетния прираст на държавния резерв) възлизат на 116,3 млн. лева. Предоставените текущи и капиталови трансфери за чужбина са в размер на 2,9 млн. лева. Лихвените плащания са в размер на 91,0 млн. лв. или 13,6 % от планираните за 2019 година.  \r\nЧастта от вноската на Република България в бюджета на ЕС, изплатена към 31.01.2019 г. от централния бюджет, възлиза на 149,0 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година.  \r\nРазмерът на фискалния резерв  към 31.01.2019 г. е 10,5 млрд. лв., в т.ч. 9,3 млрд. лв. депозити на фискалния резерв в БНБ и банки и 1,2 млрд. лв. вземания от фондовете на Европейския съюз за сертифицирани разходи, аванси и други.  \r\nДанните за изпълнението на консолидираната фискална програма към 31 януари 2019 г. са публикувани на интернет страницата на Министерството на финансите, в категория „Статистика\". Освен статистическите данни е публикуван и Информационен бюлетин за изпълнението на държавния бюджет и основните показатели на консолидираната фискална програма, който представлява кратък анализ на изпълнението на основните бюджетни параметри на консолидирано ниво и по съставни бюджети.", "date": "2019.02.28", "title": "Салдото по консолидираната фискална програма на касова основа за месец януари е положително в размер на над 1 млн. лв."}
{"url": "http://www.focus-news.net/news/2019/02/28/2629317/vidin-natovaren-e-trafikat-po-glaven-pat-e-79-v-posoka-dunav-most-2.html", "text": "Натоварен е трафикът по главен път Е-79 в посока Дунав мост 2, движат се предимно тежкотоварни автомобили, съобщиха за  Радио „Фокус“ – Видин  от Областното пътно управление. Най-много автомобили се движат в участъка между Видин и Дунавци. Пътните настилки са сухи. Към останалите два гранични пункта в областта - Връшка чука и Брегово, трафикът е с нормална интензивност.  \r\nВъв Видин повече автомобили се движат в централната градска част, по бул. „Панония“ и по входно изходните артерии. \r\nАнна ЛОЗАНОВА", "date": "2019.02.28", "title": "Видин: Натоварен е трафикът по главен път Е-79 в посока Дунав мост 2"}
{"url": "http://www.focus-news.net/news/2019/02/28/2629280/prof-lyubomir-halachev-krasimir-uzunov-beshe-bezkrayno-otdaden-na-balgarskata-kauza.html", "text": "Красимир Узунов беше безкрайно отдаден на българската кауза. Това каза за  Агенция „Фокус“  проф. Любомир Халачев - кинооператор, сценарист и режисьор. „Има толкова много неща, с които може да се запомни Красимир Узунов, че не знам откъде да започна. Но ще започна с това, че лично на мен ще ми липсва такъв човек, който да може непрекъснато да ми разказва за това, колко велика е била Българската армия. Той знаеше всичко за Българската армия особено за периода от началото на миналия век до Първата световна война. Имам усещането дори, че той е бил по всички бойни места, разговарял е с всички бойни командири и се е запознавал с войниците. Такова беше усещането, когато ми разказваше“, заяви проф. Халачев и посочи, че тези разкази ще му липсват. \r\n„Красимир Узунов беше човек, който бе безкрайно отдаден на българската кауза и който говореше с плам и страст. Хората могат да го видят във филма „Бойните маршове на България“, който направихме заедно на основата на неговата книга. Аз също съм родолюбец, но понякога ми ставаше дори неудобно, че такъв човек стои пред мен и толкова запалено говори. Въобще, той беше човек, надарен с доста качества, но ясно и Господ е имал нужда от него“, каза още проф. Халачев. \r\nЦветилена СИМЕОНОВА", "date": "2019.02.28", "title": "Проф. Любомир Халачев: Красимир Узунов беше безкрайно отдаден на българската кауза"}
{"url": "http://www.focus-news.net/news/2019/02/28/2629319/the-wall-street-journal-demokratite-ne-sa-edinni-za-venetsuela.html", "text": "Усилията на администрацията на Тръмп да отстрани Николас Мадуро като президент на Венецуела разделя демократите в Конгреса, възобновявайки продължителния дебат в партията за това колко агресивно трябва да се намесват САЩ в други страни, пише авторитетният американски вестник  The Wall Street Journal . \r\nПовечето демократи, включително председателят на парламента Нанси Пелоси и лидерът на малцинството в Сената Чък Шумер, подкрепиха решението на президента Тръмп да признае Хуан Гуайдо за временен лидер на Венецуела. Но малка група депутати са скептични по отношение на усилията на САЩ да отстранят Мадуро от власт, като се притесняват, че усилията могат да доведат до преврат. \r\nКонгресменът Елиът Енгел (демократ от Ню Йорк), председател на комисията по външни работи, заяви, че Венецуела трябва да проведе избори, преди някой нов лидер да поеме властта. \r\n\"Нямам никакъв проблем с Гуайдо, нямам проблем с него, но бих искал да го видя да надделее на свободни и честни избори, а не защото ние или някой друг го помазахме\", каза Енгел в интервю. \"Не ми се иска да кажа, че трябва да го признаем като нов президент.\" \r\n\"Трябва да се уверим, че това е, което хората от Венецуела искат, а не това, което ние искаме\", добави той. \r\nИ демократите, и републиканците предупредиха срещу американското военно участие в страната. Тръмп в речта си в Маями миналата седмица каза: „Ние търсим мирен преход на властта, но всички възможности са отворени.” Демократи и републиканци от Флорида, където живее голямо венецуелско-американско население, са особено изявени привърженици на промяна в лидерството в страната. \r\nВъзможността за военна намеса на САЩ във Венецуела идва, когато Конгресът става все по-скептичен по отношение на военните решения на президента. Както Конгресът, така и Сенатът отделно приеха резолюции, ограничаващи подкрепата на САЩ за водената от Саудитска Арабия война в Йемен, и контролираният от републиканците Сенат прие изменение, което критикува решението на Тръмп за изтегляне на войски от Сирия и Афганистан, припомня изданието.  Юлиян Марков", "date": "2019.02.28", "title": "The Wall Street Journal: Демократите не са единни за Венецуела"}
{"url": "http://www.focus-news.net/news/2019/02/28/2629320/ministerstvoto-na-finansite-ochakva-izlishak-v-razmer-nad-1-mln-lv-po-konsolidiranata-fiskalna-programa-kam-fevruari-2019-godina.html", "text": "На база на предварителни данни и оценки салдото по консолидираната фискална програма (КФП) на касова основа към февруари 2019 г. се очаква да бъде положително в размер на 1 498,5 млн. лв. (1,3 % от прогнозния БВП). Това съобщиха от пресцентъра на  Министерството на финансите . Основни параметри по КФП на база предварителни данни и оценки: Приходите и помощите по КФП към февруари 2019 г. се очаква да бъдат в размер на 7 237,1 млн. лв., което е 16,5 % от годишния разчет. Спрямо февруари 2018 г. приходите по КФП нарастват с 1 024,7 млн. лв., като ръст се отчита както при данъчните и неданъчните приходи, така и при постъпленията в частта на помощите и даренията, където постъпват основно грантовете по програмите и фондовете на ЕС. На база на изготвените оценки данъчните приходи отчитат ръст в размер на 212,1 млн. лв., неданъчните приходи – 388,2 млн. лв., а приходите от помощи и дарения – 424,4 млн. лв. Следва да се отбележи, че в частта на неданъчните приходи се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01.07.2018 г., с които бе променен механизмът за събиране на приходи по бюджета на фонда. Поради тази причина приходите по бюджета на фонда за първите два месеца на 2019 г. са по-високи от постъпленията за същия период на 2018 г. \r\nРазходите по консолидираната фискална програма (вкл. вноската на Република България в бюджета на ЕС) към февруари 2019 г. са в размер на 5 738,6 млн. лв., което е 12,9 % от годишния разчет. За сравнение разходите по КФП към февруари 2018 г. бяха в размер на 5 460,1 млн. лева. Номиналното нарастване, съпоставено със същия период на предходната година, е основно поради по-високия размер на вноската в общия бюджет на ЕС, на разходите за персонал, на социалните плащания (базов ефект от увеличението на пенсиите от юли 2018 г.) и други. В разходите за персонал за периода към февруари т.г. в повечето от бюджетните системи все още не е намерила отражение политиката по доходите за 2019 г. Забавянето е поради необходимото технологично време за финализиране на окончателните срещи по годишното оценяване на държавните служители за 2018 г., на базата на които се прилага увеличението на индивидуалните работни заплати. Увеличението за месеците януари и февруари ще бъде изплатено заедно с увеличението за март 2019 г.  \r\nЧастта от вноската на Република България в бюджета на ЕС, изплатена  към 28.02.2019 г. от централния бюджет, възлиза на 371,8 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. \r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет към февруари 2019 г. ще бъдат публикувани на интернет страницата на Министерството на финансите в края на месец март 2019 година.", "date": "2019.02.28", "title": "Министерството на финансите очаква излишък в размер над 1 млн. лв. по консолидираната фискална програма към февруари 2019 година"}
{"url": "http://www.focus-news.net/news/2019/02/28/2629322/24-mln-lv-ot-operativna-programa-regioni-v-rastezh-2014-2020-g-shte-badat-nasocheni-kam-proekti-na-obshtinite.html", "text": "24 млн. лв. спестен ресурс по Оперативна програма „Региони в растеж“ 2014-2020 г. да бъдат разпределени допълнително за проекти на общините. Това предложи заместник-министърът на регионалното развитие и благоустройството и ръководител на Управляващия орган Деница Николова по време на заседание на Комитета за наблюдение на програмата, което се провежда в Пловдив. Това съобщиха от пресцентъра на   МРРБ . Сред участниците във форума са Аурелио Сесилио, Райчъл Беамонт и ЙоГоваертс от Генерална дирекция „Регионална и градска политика“ в Европейската комисия.  \r\n От проведените до момента обществени поръчки и реализирани проекти са спестени около 41 млн. лв. От тях 24 млн. лв., с решение на комитета, могат да бъдат пренасочени за финансиране на допълнителни проекти, а останалите ще останат като резерв по програмата. Предвижда се да бъде дадена възможност и на Агенция  “Пътна инфраструктура“ също да се възползва от спестен ресурс за финансиране на още пътни проекти.  \r\nПред участниците в 13-тото заседание на Комитета за наблюдение зам.-министър Николова отчете изпълнението на европейската програма като успешно. До момента са сключени 553 договора на стойност 2,5 млрд. лв., т.е. договорено е около  85% от наличното финансиране, което за програмния период е над 3 млрд. лв. На 50% са разплатени договорените вече средства, а 17% са отчетени към ЕК. „Това показва, че 2 години преди приключване на програмата вървим с големи темпове на изпълнение“, коментира тя. Регионалният заместник-министър призова бенефициентите да ускорят работата си по реализация на проектите в областта на културата, спорта и  културно-историческото наследство, които генерират приходи и се финансират с нисколихвено кредитиране от Фонда на фондовете и финансовите посредници.  \r\nДо края на годината ще продължава договарянето на до 100% от ресурса по оперативната програма, а всички мерки са отворени за кандидатстване. Към днешна дата са реализирани и приключени 74 проекта за модернизиране на образователна инфраструктура, пътни отсечки, обекти от градската среда – паркове, велоалеи, градски транспорт, мерки за доставка на нови автобуси, тролеи и трамваи за Столицата. „Успехите ни дават надежда, че през новия  програмен период ще успеем да защитим поне същия ресурс за регионално развитие, включвайки и нови модели за обхващане на бизнеса и икономиката“, каза още Николова.  \r\nПред журналисти заместник-регионалният министър коментира, че община Пловдив изпълнява с ускорени темпове проектите си, финансирани от ОПРР. „Към настоящия момент са договорени всички средства, за които общината кандидатства, постигнати са междинните резултати, което е сериозно постижение. Предстои да се финализират проектите за модернизация на градската среда, проектът за градски транспорт, ремонта на учебните заведения. Нямаме цялостно завършен проект, но проектите имаха обжалвания. Лошите метеорологични условия също не позволяват да се работи много бързо, а и тези проекти изискват време, не може да се пропускат инвестиционни стъпки в името на качеството, коментира зам.-министър Николова.", "date": "2019.02.28", "title": "24 млн. лв. от Оперативна програма „Региони в растеж“ 2014-2020 г. ще бъдат насочени към проекти на общините"}
{"url": "http://www.focus-news.net/news/2019/02/28/2629321/boyko-noev-krayno-vreme-e-balgariya-da-zaeme-dostoyno-myasto-v-oon.html", "text": "Крайно време е България да заеме достойно място в ООН . Това каза за обзорното предаване „Това е България“ на  Радио „Фокус“  Бойко Ноев - министър на отбраната в правителството на СДС, в служебното правителство на Ренета Инджова, заместник-министър на отбраната в правителството на Любен Беров и бивш посланик в НАТО, Белгия и Люксембург. Съвпадение е посещението на Генералният секретар на НАТО Йенс Столтенберг и руският премиер Дмитрий Медведев в България, каза той, като обясни че няма връзка между двете. „Друг е въпроса какви послания биха поставили тези две визити към обществото ни и към международната общност. Очаквам посланието от посещението на Столтенберг да потвърди ангажимента на България към НАТО. Да потвърдят геополитическата ни ориентация и очаквам от нашите ръководители, с които той ще се срещне, а именно президента и премиера, да потвърдят решимостта ни да бъдем страна, която добавя към общата сигурност, а не само да черпим, както става до сега. Крайно време е да обърнем тази тенденция“, каза той. Според Бойко Ноев, за да бъде уважавана страна, България трябва да поставя остри въпроси на големи страни като Русия. Според него драмите и героизмите за газовия поток са били излишни. Той е колкото е български, толкова и руски интерес, обясни Ноев. \r\nЦоня СЪБЧЕВА", "date": "2019.02.28", "title": "Бойко Ноев: Крайно време е България да заеме достойно място в ООН"}
{"url": "http://www.focus-news.net/news/2019/02/28/2629312/iha-turskiyat-voenen-ministar-razgovarya-po-telefona-s-patrik-shanahan-za-siriya.html", "text": "Министърът на националната отбрана на Турция Хулуси Акар проведе телефонен разговор с изпълняващия длъжността министър на отбраната на САЩ Патрик Шанахан за Сирия, предаде  информационната агенция ИХА .  \r\nОбсъдени са три главни въпроса: \r\n- последното развитие на обстановката в Сирия; \r\n- процесът на военното изтегляне на САЩ от района; \r\n- аспектите около и за създаването на Зона за сигурност по сирийско-турската граница.  Георги Димов", "date": "2019.02.28", "title": "ИХА: Турският военен министър разговаря по телефона с Патрик Шанахан за Сирия"}
{"url": "http://www.focus-news.net/news/2019/02/28/2629311/d-r-yanka-draganova-rzi-varna-aptekite-v-oblastta-nyamat-vaksina-sreshtu-morbili-za-horata-nad-18-godini.html", "text": "Аптеките в област Варна нямат ваксина срещу морбили за хората над 18 години. Това съобщи за  Радио „Фокус“ – Варна  д-р Янка Драганова от Регионалната здравна инспекция (РЗИ). Тя обясни, че в аптечната мрежа ваксини ще има най-рано на 5 март. „Тези, които са над 18 години, които нямат имунизационен статус, които не знаят дали са ваксинирани, не знаят дали са преболедували, и ако искат да си набавят имунизация, имаше една или две аптеки, които ни гарантираха, че ще вземат от складовете ваксина, за да ако има желаещи, да я предоставят. Но се оказа, че и в складовете няма налична ваксина в момента и казаха, че около 5 март може би ще има вече“, обясни д-р Янка Драганова. Тя допълни, че има достатъчно на брой ваксини за неимунизираните деца на територията на Варна и областта. От РЗИ – Варна припомнят, че се прилага комбинирана ваксина срещу морбили, паротит и рубеола на 13-месечна възраст и на 12-годишна възраст. Имунизацията може да се извърши при личен лекар или в кабинета в РЗИ – Варна. \r\n„Близо 100 лични лекари от областта не са ни предоставили информация за имунизационния статус на пациентите си“, заяви също д-р Драганова. Тя обясни, че общопрактикуващите лекари могат да бъдат глобени, заради липсата на информация за необхванатите от тях деца с ваксина срещу морбили. „Сега събрахме информация, понеже 100 GP-та не ни предоставиха никаква информация, и ще отсеем, ако пък случайно по телефон са съобщили, ще се направи всякакъв вид проверка. Тези, които имат необхванати деца, голям брой деца са нередовни, и не са ни съобщили, ще бъдат съставени актове. А отделно, че почваме проверки в практиките на тези лекари, които не дават данни за повече необхванати“, каза д-р Янка Драганова. Тя обясни, че имунизацията на дадено дете може да бъде отложена само при строги медицински противопоказания и решение на лекарска комисия. По думите на д-р Янка Драганова, санкционирани могат да бъдат и детските заведения, които са приели деца без поставените задължителни имунизации. Тя посочи, че размерът на глобата варира според нарушението и неговия извършител, но може да достигне от 500 до 1 000 лв. \r\nБояна АТАНАСОВА", "date": "2019.02.28", "title": "Д-р Янка Драганова, РЗИ – Варна: Аптеките в областта нямат ваксина срещу морбили за хората над 18 години"}
{"url": "http://www.focus-news.net/news/2019/02/28/2629326/stara-zagora-natsionalen-park-muzey-shipka-buzludzha-otkri-izlozhbata-opalchentsi-ot-kazanlashkiya-kray.html", "text": "Национален парк – музей „Шипка – Бузлуджа” откри изложбата „Опълченци от Казанлъшкия край”, предаде кореспондент на  Радио „ Фокус” . Изложбата е съвместна с Исторически музей „Искра”. \r\n„Обикновено експозициите, които националният музей изготвя са с общонационално значение, но този път заедно с колегите, които подготвиха изложбата решихме, че е редно да покажем нашите местни опълченци, нашите дядовци”, каза директорът на НПМ „Шипка – Бузлуджа” Чавдар Ангелов при откриване на изложбата. В експозицията освен информационни табла, са показани лични вещи, ордени, медали на опълченци, които се съхраняват във фондовете на двата музея. „В Казанлък са се раждали и живели българи, които са участвали във всички значими прояви на българската национална революция през 19-ти и 20-ти век – всички Руско – турски войни, четите на Панайот Хитов и Филип Тотю, преди това легиите на Раковски, четата на Хаджи Димитър и Стефан Караджа, на Христо Ботев и Българското опълчение”, каза Ангелов. \r\nВ Казанлъшко до момента са установени 122 участници в Българското опълчение и 45 опълченци, които след края на Руско – турската война се заселват и живеят в Казанлък и околните населени места. „На тях е посветена тази изложба”, поясни още директорът на НПМ „ Шипка – Бузлуджа”. \r\nСлавяна ГАЙДАРОВА", "date": "2019.02.28", "title": "Стара Загора: Национален парк – музей „Шипка – Бузлуджа” откри изложбата „Опълченци от Казанлъшкия край”"}
{"url": "http://www.focus-news.net/news/2019/02/28/2629325/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Нормален е трафикът на  всички останали контролно-пропускателните пунктове по границите.  \r\nПоради усложнена метеорологична обстановка в Румъния (силен вятър и снеговалеж) вероятно ще бъдат въведени ограничения за пътуване на МПС по републиканската пътна мрежа. При промяна на обстановката на територията на Република Румъния ще има допълнителна информация.", "date": "2019.02.28", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/02/28/2629327/v-petrich-zapochna-sabirane-na-podpisi-sreshtu-reshenieto-na-nevrokopska-mitropoliya-da-bade-smenen-dalgogodishniyat-arhiereyski-namestnik-na-duhovnata-okoliya-angel-kochev.html", "text": "В Петрич започна събиране на подписи срещу решението на Неврокопска митрополия да бъде сменен дългогодишният архиерейски наместник на духовната околия Ангел Кочев. Това става ясно от  отворено писмо  от кмета на Община Петрич Димитър Бръчков, народният представител от ПГ на ГЕРБ Георги Динев, зам. областният управител на Благоевград Антоанета Янчева и председателят на Общински съвет Петрич Георги Тренчев до Патриарх Неофит и Светия синод на БПЦ. \r\n„Изразяваме сериозното си безпокойство от напрежението, което провокира решението на Неврокопска митрополия, да бъде сменен дългогодишният архиерейски наместник на Петричка духовна околия Ангел Кочев“, се посочва в писмото. В него пише още, че от момента на публичност на това решение постъпват непрекъснато сигнали от миряните, които недоумяват какви точно са причините за отстраняването на отец Кочев и защо същите не се оповестяват открито. „Ние също декларираме желанието си да разберем какво надделя при вземането на това решение!“, заявяват авторите на писмото. \r\nТе отбелязват, че сред широката маса миряни в Петричка община зрее основателно недоволство и съмнение в богоугодната пригодност на наложеното решение за високото място на Архиерейски наместник на Петричка духовна околия. \r\n„Църквата служи на хората, заради което като представители на общински и държавни институции, подкрепяме искането на петричани – да бъде дадено нужното обяснение за отстраняването на отец Кочев, без това да се тълкува като вмешателство в делата на уважаваната от всички ни БПЦ! На територията на Петричка духовна околия започва събирането на подписи в подкрепа на отец Ангел Кочев, когото миряните припознават като достоен представител на Църквата и Бога, заради дългогодишното му уважително отношение към хората, разбирането му, смирението му, благочестието и мъдростта, с която говори. Отец Ангел учи невръстни и стари на непоклатимите устои на християнството и затова има уважението на миряните! За него семейството, добродетелността и състраданието са основополагащи в отношенията му с миряните! Той е пример!Умоляваме, Ваше Светейшество,  \r\nДа изпратите посочени от Вас хора, които на място да се срещнат с миряните от общината, да чуят какво имат те да кажат! \r\nПознавайки добре възгледите на християните в Петрич и общината, запазваме своето право да подкрепим техните бъдещи действия пред Светия синод в случай, че това писмо остане без последствие!“, пише още в отвореното писмо.   \r\nВ него", "date": "2019.02.28", "title": "В Петрич започна събиране на подписи срещу решението на Неврокопска митрополия да бъде сменен дългогодишният архиерейски наместник на духовната околия Ангел Кочев"}
{"url": "http://www.focus-news.net/news/2019/02/28/2629330/albena-georgieva-oblasten-upravitel-na-vidin-zapochvat-remontnite-deynosti-na-detskata-gradina-v-s-novo-selo.html", "text": "Започват ремонтните дейности на детската градина в с. Ново село, каза за   Радио „Фокус“ – Видин  Албена Георгиева, областен управител на Видин. Тя посочи, че инвестицията в облагородяването на материалната база, където ще се обучават децата, е инвестиция в нашето бъдеще. „Искам да припомня, че през декември месец миналата година, с постановление на Министерски съвет бяха отпуснати допълнителни средства на община Ново село, както и на други общини от областта. Това е поредната подкрепа от държавата, която областта ни получава“, каза Албена Георгиева. Средствата за реконструкция, ремонт и оборудване на детската градина „Академик Стефан Младенов“ в  Ново село са осигурени от Държавен фонд „Земеделие“ и финансирането е в размер на 422 731,84 лв. Албена Георгиева допълни, че благодарение на активната дейност на евродепутатите от ГЕРБ/ЕНП, в следващия програмен период България ще получи близо 4 милиарда повече. „Това ще ни даде още възможности за усвояване на средства и за инвестиране в подобни дейности“, подчерта областният управител. \r\nАнна ЛОЗАНОВА", "date": "2019.02.28", "title": "Албена Георгиева, областен управител на Видин: Започват ремонтните дейности на детската градина в с. Ново село"}
{"url": "http://www.focus-news.net/news/2019/02/28/2629323/the-washington-examiner-zashto-vsashtnost-donald-tramp-si-tragna-ot-sreshtata-s-kim-chen-un.html", "text": "Защо президентът Тръмп си тръгна от срещата с Ким Чен-ун? Защото Тръмп предизвиква севернокорейския лидер да отхвърли вътрешните сили, които са скептични за постигането на голямо споразумение с Америка, пише американското издание  The Washington Examiner  в авторски материал. \r\nРазбира се, Тръмп не можеше да каже това открито. Вместо това, когато напусна Виетнам в четвъртък, президентът предположи, че решението му да напусне срещата на върха на ранен етап е мотивирано от по-основната загриженост: нереалистичните изисквания на Ким за пълно облекчение на санкциите и неговото възмущение за ядрено разоръжаване. Да, тези въпроси са истински притеснения в САЩ, но в крайна сметка те се отнасят единствено до отражението на по-широката севернокорейска пречка пред едно споразумение: текущата философия на преговорите в севернокорейския вътрешен кръг. \r\nКим остава между собствения си интерес от разоръжаване и икономическо отваряне срещу висши служители от режима, които вярват, че могат да получат нещо като победа, без да жертват основните елементи на своите ядрени и балистични ракетни програми. В крайна сметка, Тръмп и държавният секретар Майк Помпео знаят, че Ким трябва да се възползва от инициативата тук. Те знаят, че той все още не е решил как да балансира това уравнение. \r\nТова не означава, че трябва да губим надежда. Американската разузнавателна общност и поне още един близък американски съюзник смятат, че Ким може да се съгласи на сделката, която е адресирана към много американски проблеми (макар и вероятно да изисква новаторско мислене за ядрените бойни глави). Проблемът е, че висшите държавници около Ким са по-малко заинтересовани от тази сделка. \r\nВодени от висшия съветник Ким Йон-чол, други висши служители смятат, че американските санкции могат да бъдат намалени с течение на времето, а с тях и изискванията на САЩ за пълна денуклеаризация. Стимулите за това убеждение са значителни. В крайна сметка, стратегията на Северна Корея отдавна се фокусира не върху икономическите реформи, а по-скоро върху намаляването на американския военен отпечатък в Южна Корея, извличането на икономически отстъпки от Южна Корея и САЩ и изграждането на гаранция за оцеляване на режима под формата на ядрена интерконтинентална програма за балистични ракети. \r\nТова ни връща към решението на Тръмп да си тръгне. Това действие означава, че Тръмп е хвърлил топката на Ким Чен-ун. Докато Тръмп, с основание, е отправял комплименти към севернокорейския лидер в своите коментари, президентът също така  признава, че Ким Чен-ун трябва да направи скока тук. Само той може да избере между одобряването на истинска голяма сделка или отлагането на старата стратегия за концесиониране на натиска от страна на хардлайнерите. Като се отдалечи по такъв явен, макар и учтив начин, Тръмп показва на Ким Чен-ун, че е дошло времето да се вземе решение. \r\nРазбира се, това е рискован натиск. Ким Чен-ун може да се върне у дома и да чуе съвета на Ким Йон-чол, че новите тестове за ракети могат да принудят Америка да се върне на масата по-приятелски. Тук обаче си струва да се отбележи, че Тръмп твърди в четвъртък, че Ким Чен-ун е обещал да не провежда нови тестове. Това лично обещание е важно: той инжектира принцип на доверие в отношенията между двамата мъже. Ако Ким Чен-ун сега наруши това доверие, Тръмп ще знае, че хардлайнерските стратези са спечелили и е време да обмислят други средства за севернокорейската денуклеаризация. \r\nНезависимо от това, Тръмп вече е показал на севернокорейския върховен лидер, че този процес ще работи само ако е на борда. Срещата на върха в Сингапур миналата година беше срещата на високо равнище, Ханой беше \"времето за Ким Чен-ун да се справи с реформите, или да продължи с военните програми и да посрещне последствията\".  Юлиян Марков", "date": "2019.02.28", "title": "Тhe Washington Examiner: Защо всъщност Доналд Тръмп си тръгна от срещата с Ким Чен-ун"}
{"url": "http://www.focus-news.net/news/2019/02/28/2629328/georgi-markov-gerb-bitkata-na-evroizborite-shte-bade-kakva-evropa-iskame-hristiyanska-ili-hristiyano-myusyulmanska.html", "text": "Битката на евроизборите ще бъде, каква Европа искаме: християнска или християно-мюсюлманска - каза за обзорното предаване „Това е България“ на  Радио „Фокус“  народният представител от ГЕРБ и бивш конституционен съдия Георги Марков. В Унгария големият сблъсък на евроизборите ще бъде между опозицията, която изцяло поддържа зам.-председателят на Европейската комисия Франс Тимерманс и Сорос и управляващия Виктор Обран, но той ще бъде и за сигурността на страната. „Виктор Орбан казва, че вишеградците  и Унгария ще останат християнска, а западноевропейските бивши колониални  страни ще бъдат християно-мюсюлмански. Това се признава вече и във Франция. Второто е неприемането на джендър идеологията. Вариантът „Родител едно“ и „Родител две“ в Унгария няма да го има, съществува само мама и татко. В обръщението си Орбан казва още, че иска унгарски деца, а не емигранти“, каза той. Георги Марков припомни, че след като Европейската комисия взе страната на канцлера на Германия Ангела Меркел, премиерът на Унгария Виктор Орбан обвини председателят на Европейската комисия Жан-Клод Юнкер, че той е протеже на Меркел, което не се съобразява с интересите на останалите европейски страни. „Навремето комунистите изселваха, а сега Европейската комисия реши да заселва“, каза още той и обясни, че Босна и Херцеговина е наводнена от мигранти, които представляват предимно мъже, бойци. При голям бой помежду им са лъснали десетки кредитни карти със знамето на ЕС, раздавани от Европейската комисия на незаконно пресичащите границите на суверенни държави и ислямизиращи Европа.  \r\nЦоня СЪБЧЕВА", "date": "2019.02.28", "title": "Георги Марков, ГЕРБ: Битката на евроизборите ще бъде, каква Европа искаме: християнска или християно-мюсюлманска"}
{"url": "http://www.focus-news.net/news/2019/02/28/2629332/veliko-tarnovo-digitalna-izlozhba-za-osvobozhdenieto-gostuva-v-muzey-vazrazhdane-i-uchreditelno-sabranie.html", "text": "Дигитална изложба „Освобождението: Военните кореспонденти изпращат…“ гостува в музей „Възраждане и Учредително събрание“ във Велико Търново по повод Националния празник 3-ти март, съобщиха от  Регионалния исторически музей . \r\nИзложбата е на Регионален исторически музей-Сливен и в пространствено-хронологичен план проследява руско-турската война от подготовката и до сключването на Санстефанския мирен договор, героизмът на обикновения войник, страданията на мирното населения, неговата подкрепа и съпричастност към освободителите. Включени са и малко познати на широката аудитория дописки, рисунки, гравюри от войната между двете империи. Използвани са копия от публикувани материали в руски и други европейски издания по време и след края на военните действия. \r\nДигиталната изложба ще може да се види от 2-ри до 4-ти март, като ще е и един от акцентите в пешеходната обиколка „Те загинаха за нашата свобода“, която великотърновският музей организира на Националния празник.", "date": "2019.02.28", "title": "Велико Търново: Дигитална изложба за Освобождението гостува в музей “Възраждане и Учредително събрание“"}
{"url": "http://www.focus-news.net/news/2019/02/28/2629349/kathimerini-shtetite-na-ostrov-krit-nadhvarlyat-100-mln-evro.html", "text": "Щетите нанесени на пътищата, сградите и инфраструктурата, причинени от проливния дъжд и бури, които удариха остров Крит по-рано през седмицата, ще надхвърлят 100 милиона евро, според областния губернатор Ставрос Арнутакис. \r\nТой каза, че точните разходи ще бъдат известни, след като екип от експерти от министерството на инфраструктурата и местните инженери завършат оценката си за щетите. \r\n„Сумата ще бъде по-висока от първоначалните оценки за 100 милиона евро“, заяви той. \r\nМинистърът на инфраструктурата, транспорта и мрежите Христос Спирдзис заяви, че Крит ще получи 10 милиона евро спешна помощ. Превод и редакция : Калоян Пенков", "date": "2019.02.28", "title": "Kathimerini: Щетите на остров Крит надхвърлят 100 млн. евро"}
{"url": "http://www.focus-news.net/news/2019/02/28/2629333/pernik-detska-gradina-zname-na-mira-praznuva-po-sluchay-treti-mart.html", "text": "Възпитаниците от ДГ №11 „Знаме на мира“ представиха спектакъл, посветен на Деня на освобождението – 3-ти март. Това съобщиха от пресцентъра на  Община Перник . Празничната програма се състоя в галерия „Марин Гогев“ в кв. „Изток“.  На тържеството присъстваха зам.-кметът по образоване и култура Севделина Ковачева и кметът на  най-големия пернишка квартал Емил Костадинов.  \r\nМалките перничани с гордост рецитираха стихове и пяха песни , посветени на живота и делото на национални герои, допринесли за освобождението на България. Песните на  Ива Давидова пък огласиха залата и вдигнаха още повече настроението.  \r\n„По този начин трябва да предаваме на децата си заветите на апостолите, на революционери и възрожденци! Да възпитаме у тях гордост и себеуважение от това, че са потомци на героично минало и доблестни граждани на Родината! За да имаме достойно бъдеще! И да пребъде във времето България“, споделиха гостите на тържеството, които бурно аплодираха малките перничани.", "date": "2019.02.28", "title": "Перник: Детска градина „Знаме на мира“ празнува по случай Трети март"}
{"url": "http://www.focus-news.net/news/2019/02/28/2629350/sport-federer-se-klasira-na-polufinal-v-dubay.html", "text": "Роджър Федерер победи унгареца Мартон Фучович и се класира на полуфиналите на турнира в Дубай. Швейцарецът, който гони титла номер 100, спечели мача с 2:0 сета (7:6, 6:4). Двубоят между двамата продължи близо два часа, като това е втора победа за Федерер срещу Фучович, след като го победи на Откритото първенство на Австралия през 2018.", "date": "2019.02.28", "title": "Спорт: Федерер се класира на полуфинал в Дубай"}
{"url": "http://www.focus-news.net/news/2019/02/28/2629354/sport-fulam-osvobodi-klaudio-ranieri.html", "text": "Клаудио Раниери беше освободен от треньорския пост във Фулъм. От клуба обявиха, че мястото ще бъде заето временно от Скот Паркър. В класирането лондончани заемат 19-та позиция с едва 17 точки , като в последните си 8 мача имат 7 загуби. През 2016 г. Раниери успя да направи Лестър шампион на Англия.", "date": "2019.02.28", "title": "Спорт: Фулъм освободи Клаудио Раниери"}
{"url": "http://www.focus-news.net/news/2019/02/28/2629351/afp-rusiya-i-kitay-s-veto-sreshtu-sasht-po-otnoshenie-na-venetsuela.html", "text": "Русия и Китай използваха правото си на вето в Съвета за сигурност на ООН, за да блокират резолюция на САЩ, която призовава за нови президентски избори във Венецуела и безпрепятствени доставки на хуманитарна помощ, съобщава  AFP . \r\nФранция, Германия и Великобритания бяха сред девет страни, които подкрепиха предложената мярка. Южна Африка също гласува с „не“, докато Индонезия, Екваториална Гвинея и Кот д'Ивоар се въздържаха. Превод и редакция : Калоян Пенков", "date": "2019.02.28", "title": "AFP: Русия и Китай с вето срещу САЩ по отношение на Венецуела"}
{"url": "http://www.focus-news.net/news/2019/02/28/2629329/afp-prezidentat-na-paragvay-shte-prieme-huan-guaydo.html", "text": "Венецуелският опозиционен лидер Хуан Гуайдо ще пристигне в Парагвай на среща с президента на страната Марио Абдо, съобщава  AFP . \r\nГуайдо, признат за временен президент на Венецуела от около 50 страни, понастоящем е в Бразилия, за да се срещне с президента Жаир Болсонаро, като се опитва да укрепи международната си подкрепа. Превод и редакция : Калоян Пенков", "date": "2019.02.28", "title": "AFP: Президентът на Парагвай ще приеме Хуан Гуайдо"}
{"url": "http://www.focus-news.net/news/2019/02/28/2629352/tass-nebenzya-nareche-amerikanskata-rezolyutsiya-za-venetsuela-kulminatsiya-na-politicheskiya-spektakal.html", "text": "Представеният от САЩ проект за резолюция в Съвета за сигурност на ООН за Венецуела, е кулминацията на двойните стандарти. Това заяви постоянният представител на Русия в ООН Василий Небензя по време на заседание на Съвета за сигурност на ООН, съобщава агенция  TACC . \r\n„Най-накрая стигнахме до кулминацията на изпълнението на американските двойни стандарти във Венецуела“, каза постоянният представител. „Съединените щати добре знаят, че тя (резолюцията) няма шанс да бъде приета“, добави той и отбеляза, че документът е необходим само за по-нататъшни обвинения за възпрепятстване на влизането на хуманитарна помощ. \r\nРусия се опасява, че САЩ ще използват гласуването за резолюцията си като претекст за военна намеса във Венецуела, каза Небензя. „Ние сериозно се опасяваме, че днешното заседание може да бъде използвано като етап в подготовката на истинска, а не хуманитарна намеса, като претекст за външна намеса поради предполагаемата неспособност на Съвета за сигурност да разреши ситуацията във Венецуела“, заяви той. Превод и редакция : Калоян Пенков", "date": "2019.02.28", "title": "ТАСС: Небензя нарече американската резолюция за Венецуела кулминация на политическия спектакъл"}
{"url": "http://www.focus-news.net/news/2019/02/28/2629353/aa-erdogan-i-imran-han-obsadiha-naprezhenieto-v-kashmir.html", "text": "Турският президент обсъди напрежението между Пакистан и Индия по телефона с пакистанския премиер, съобщиха източници от президентството, предава  Anadolu Agency . \r\nСпоред изявление от Пакистан Реджеп Тайип Ердоган е изразил благодарност за решението на Имран Хан да освободи заловения индийски пилот, който навлезе в пакистанското въздушно пространство. \r\nВ изявлението се добавя, че Хан благодари на Ердоган за неговата „постоянна подкрепа за Пакистан и народа на Кашмир“. \r\nНапрежението между съседите, притежаващи ядрено оръжие, ескалира след атентат, нанесен от групировката „Джаиш-и-Мохамед“ в Джаму и Кашмир.  \r\nВъв вторник индийски изтребители навлязоха в Пакистан, твърдейки, че са убили няколко терористи в тренировъчен лагер на групировката. \r\nПакистан, който е забранил групировката от 2002 г., но е обвинен от Индия, че й е предоставил убежище, отрече твърдението, че индийските изтребители са пуснали бомби в безлюдните гори. \r\nДвете държави са водили три войни през 1948, 1965 и 1971 г., две от тях за Кашмир, откакто бяха разделени през 1947 година. Превод и редакция : Калоян Пенков", "date": "2019.02.28", "title": "АА: Ердоган и Имран Хан обсъдиха напрежението в Кашмир"}
{"url": "http://www.focus-news.net/news/2019/02/28/2629331/afp-ministarat-na-vanshnite-raboti-na-severna-koreya-zayavi-che-phenyan-e-napravil-realistichno-predlozhenie-na-sreshtata.html", "text": "Северна Корея съобщи, че е предложила да демонтира ядрената си централа Йонбьон в замяна на частично вдигане на санкции по време на срещата на Ким Чен-ун с Доналд Тръмп, след като срещата приключи без споразумение, предава  AFP . \r\nВ изключително необичайна нощна декларация в хотела на севернокорейската делегация външният министър Ли Йон Хо заяви, че Пхенян е направил „реалистично предложение“ на срещата на върха в Ханой. \r\nТой отрече твърдението на Тръмп, че Пхенян е поискал отмяна на всички санкции, наложени му върху ядрените оръжия и програмите за балистични ракети. \r\n„Ако САЩ вдигнат частично санкциите, а именно ... тези, които затрудняват гражданската икономика и поминъка на нашия народ, ние завинаги и напълно ще демонтираме всички ядрени съоръжения в района на Йонбьон, в присъствието на американски експерти“, заяви Ли пред репортери. \r\nМинистърът прочете изявлението след двудневните преговори между Тръмп и Ким, приключили без споразумение, а президентът на САЩ даде пресконференция преди да излети от Виетнам. \r\nДългоочакваната втора среща на върха между двамата лидери приключи без постигане на съгласие, а церемонията по подписването пропадна. Превод и редакция : Калоян Пенков", "date": "2019.02.28", "title": "AFP: Министърът на външните работи на Северна Корея заяви, че Пхенян е направил „реалистично предложение“ на срещата"}
{"url": "http://www.focus-news.net/news/2019/02/28/2629324/afp-krasimir-uzunov-beshe-tsenen-i-doveren-partnyor.html", "text": "Красимир Узунов беше ценен и доверен партньор. Това написа Софи Макрис, регионален директор и редактор на новини в Агенция „Франс Прес“ (AFP) в  съболезнователен адрес .  \r\n„Всички ние тук в Агенция „Франс Прес“ бяхме много натъжени, като научихме за скорошната смърт на Красимир Узунов. Г-н Узунов беше ценен и доверен партньор, чиито съвети и прозрения бяха винаги необходими“, пише в адреса.", "date": "2019.02.28", "title": "AFP: Красимир Узунов беше ценен и доверен партньор"}
